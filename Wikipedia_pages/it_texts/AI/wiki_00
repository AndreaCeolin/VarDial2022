{"id": "774291", "revid": "287204", "url": "https://it.wikipedia.org/wiki?curid=774291", "title": "Narciso (liberto)", "text": "Biografia.\nNarciso approfitt\u00f2 del suo incarico per accumulare ingenti ricchezze e per esercitare una notevole influenza sulla politica su Claudio, questo ebbe anche effetti positivi (aumento delle opere pubbliche)\nFece ottenere al futuro imperatore, Vespasiano, il comando della \"legio II Augusta\" in Germania nel 41.\nCoinvolto negli intrighi di corte prima favor\u00ec Messalina, poi la mand\u00f2 alla morte denunciando una presunta congiura e ottenendo dall'imperatore come ricompensa gli ornamenti da questore(48 d.C.).\nNel 43 fu inviato in Gallia con l'incarico di accelerare le operazioni di imbarco delle truppe dirette in Britannia.\nContrario al matrimonio tra Agrippina minore e Claudio fu in urto con lei e con il suo liberto Pallante suo devoto sostenitore \nAncora nel 52 fu appaltatore insieme a Pallante, un altro liberto di Claudio, della grande galleria che avrebbe dovuto far defluire le acque della palude che si trovava nella piana del Fucino onde poterla bonificare. L'opera non riusc\u00ec, una prima volta perch\u00e9 la galleria era troppo alta e non permise alle acque di defluire, una seconda volta, al contrario, le acque uscirono con eccessiva violenza tanto da travolgere le persone riunite per assistere alla conclusione della grande opera ingegneristica.\nLa proclamazione di Nerone a imperatore fu contrastata da Narciso in nome dei diritti di Britannico e in seguito alla morte di Claudio nel 54, Narciso rimase in balia degli avversari e arrestato si suicid\u00f2.\nAvversari politici.\nI suoi avversari politici furono Pallante con cui fin dall'Inizio ci fu una lotta per avere la fiducia di Claudio e la moglie di lui Agrippina minore."}
{"id": "774292", "revid": "6923", "url": "https://it.wikipedia.org/wiki?curid=774292", "title": "Duryea Motor Wagon Company", "text": "La Duryea Motor Wagon Company \u00e8 stata una casa automobilistica statunitense attiva dal 1895 al 1917, considerata come la prima azienda costruttrice di automobili con motore a scoppio di tale nazione.\nStoria.\nCharles Edgar Duryea e suo fratello J. Frank Duryea, nati nell'Illinois, iniziavano ad occuparsi di automobili nei primi anni '90 del XIX secolo e realizzavano, nel 1893, il primo veicolo Duryea: un \u201cBuggy\u201d munito, al posto del cavallo, di un motore a benzina monocilindrico.\nIncoraggiati dai primi positivi collaudi su strada, i due fratelli, dopo aver fatto brevettare questa prima vettura (in data 30 aprile 1894), costruivano un secondo esemplare, con motore bicilindrico orizzontale da 1,9 litri di cilindrata, cambio a tre rapporti e trasmissione a cinghia alle ruote posteriori.\nCon questa automobile, munita di pneumatici, i fratelli Duryea si cimenteranno alla corsa Chicago-Evanston-Chicago (1895), vincendola.\nIncoraggiato da questo primo successo, Charles Duryea impianta quella che pu\u00f2 esser definita come la prima fabbrica americana di automobili, la quale tuttavia non spiccher\u00e0 mai il volo e cesser\u00e0 l'attivit\u00e0 nel 1917. Da ricordare che nel 1896 due Duryea varcano l'Oceano e partecipano alla Londra-Brighton dove una delle due vetture conquister\u00e0 un buon terzo posto, peraltro oggetto di contestazioni.\nProduzione.\nIn totale le Duryea costruite in 25 anni saranno appena 731, cos\u00ec ripartite per anno."}
{"id": "774297", "revid": "339392", "url": "https://it.wikipedia.org/wiki?curid=774297", "title": "Dorellik", "text": ""}
{"id": "774298", "revid": "110157", "url": "https://it.wikipedia.org/wiki?curid=774298", "title": "Fran\u00e7ois Bourque", "text": "Biografia.\nAttivo in gare FIS dal gennaio del 2000, Bourque esord\u00ec in Nor-Am Cup il 6 gennaio 2001 a Lake Louise in discesa libera (42\u00ba) e in Coppa del Mondo il 30 novembre 2002 nelle medesime localit\u00e0 e specialit\u00e0 (61\u00ba). Sempre a Lake Louise il 17 dicembre 2002 conquist\u00f2 in supergigante la sua unica vittoria in Nor-Am Cup, nonch\u00e9 primo podio nel circuito, e ai successivi Mondiali juniores del Brian\u00e7onnais 2003 vinse la medaglia d'oro nel supergigante. L'anno dopo nella rassegna iridata giovanile di Maribor 2004 vinse un'altra medaglia d'oro, nella combinata, e la medaglia di bronzo sia nella discea libera sia nel supergigante.\nIl 7 dicembre 2004 conquist\u00f2 a Beaver Creek in slalom gigante l'ultimo podio in Nor-Am Cup (2\u00ba) e ai successivi Mondiali di Bormio/Santa Caterina Valfurva 2005, suo esordio iridato, si classific\u00f2 13\u00ba nel supergigante, 10\u00ba nella combinata e non complet\u00f2 lo slalom gigante; sempre nel 2005, il 20 febbraio, ottenne il primo podio in Coppa del Mondo, a Garmisch-Partenkirchen in supergigante (3\u00ba).\nAi XX Giochi olimpici invernali di , sua unica presenza olimpica, si classific\u00f2 16\u00ba nella discesa libera, 8\u00ba nel supergigante, 4\u00ba nello slalom gigante e 21\u00ba nella combinata e l'anno dopo ai Mondiali di \u00c5re 2007, sua ultima presenza iridata, si piazz\u00f2 9\u00ba nel supergigante, 17\u00ba nella supercombinata e non complet\u00f2 lo slalom gigante; nel 2007 conquist\u00f2 anche l'ultimo podio in Coppa del Mondo, il 3 marzo a Kranjska Gora in slalom gigante (2\u00ba). Si ritir\u00f2 durante la stagione 2010-2011 e la sua ultima gara fu lo slalom gigante di Coppa del Mondo disputato in Alta Badia il 19 dicembre, nel quale Bourque non si qualific\u00f2 per la seconda manche.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nSG = supergigante"}
{"id": "774310", "revid": "110157", "url": "https://it.wikipedia.org/wiki?curid=774310", "title": "Songs from Tsongas - Yes 35th Anniversary Concert", "text": "Songs from Tsongas - Yes 35th Anniversary Concert \u00e8 un DVD del gruppo britannico progressive rock Yes, pubblicato nel 2005.\nIl video.\nIl video fu registrato durante l'ultima data del \"Spring 2004 North American Tour (35th Anniversary Tour)\", a Lowell, Massachusetts, USA, il 15 maggio 2004 al Paul E. Tsongas Arena. Nella set list del concerto sono presenti anche alcuni brani acustici che gli Yes hanno presentato per la prima volta durante questo tour. La scenografia molto particolare usata durante questo tour fu progettata e creata da Roger Dean.\nIl doppio DVD fu pubblicato come ultimo evento delle celebrazioni per i 35 anni di vita degli Yes."}
{"id": "774314", "revid": "547034", "url": "https://it.wikipedia.org/wiki?curid=774314", "title": "Mitrophora", "text": "Mitrophora DC.: Fries\nMitophora \u00e8 un genere di funghi appartenenti alla famiglia delle Morchellaceae.&lt;br&gt;\nVolgarmente questi funghi sono noti come \"spugnole minori\" per via del favo che ricorda quello di una Morchella, anche se di dimensioni ben pi\u00f9 esigue.\nIn questo genere figurano specie con le seguenti caratteristiche.\nDescrizione del genere.\nCorpo fruttifero.\nStipitato, fino a 10-20 cm in altezza.&lt;br&gt;\nA differenza delle \"Morchelle\", che sono caratterizzate dalla continuit\u00e0 tra gambo e mitra, nelle \"Mitrophore\" questa attaccatura \u00e8 ubicata a circa met\u00e0 della mitra.\nCappello (Mitra).\nSpesso conica, pi\u00f9 piccola rispetto alle specie del genere Morchella. Alveoli irregolari.\nGambo (Stipite).\nCilindrico, cavo, solcato, color bianco-sporco; in proporzione pi\u00f9 grande rispetto alla mitra.\nSpore.\nIaline in massa.\nCarne.\nCeracea ed elastica, fragile, di colore bianco-crema.\nHabitat.\nQuesti funghi condividono pi\u00f9 o meno lo stesso habitat delle specie del genere Morchella: crescono in luoghi umidi e prediligono terreni sabbiosi. Primavera.\nCommestibilit\u00e0 delle specie.\nBuona, con riserva.&lt;br&gt;\nTutte le specie sono eduli solo dopo bollitura e velenose da crude."}
{"id": "774315", "revid": "287204", "url": "https://it.wikipedia.org/wiki?curid=774315", "title": "Fistulina", "text": "Fistulina \u00e8 un genere di funghi basidiomiceti della famiglia Fistulinaceae.\nSpecie di \"Fistulina\".\nLa specie tipo \u00e8 \"Fistulina hepatica\" (Schaeff.) With. 1801, le altre specie incluse sono:"}
{"id": "774316", "revid": "767487", "url": "https://it.wikipedia.org/wiki?curid=774316", "title": "La Mala Rodr\u00edguez", "text": "Biografia.\nQuando aveva 4 anni si \u00e8 trasferita a Siviglia e all'et\u00e0 di 19 anni \u00e8 andata a vivere a Madrid. Usa le sue canzoni rap con influenza del flamenco per parlare di femminismo e dei problemi della societ\u00e0."}
{"id": "774318", "revid": "106456", "url": "https://it.wikipedia.org/wiki?curid=774318", "title": "Henri Chapu", "text": "Biografia.\nDi umili origini, Chapu si trasfer\u00ec a Parigi con la famiglia, entrando nel 1847 alla \"Petit \u00c9cole\" per studiare disegno e decoro. Ammesso alla scuola delle Belle Arti nel 1849, l'anno seguente cominci\u00f2 a lavorare e studiare con il noto scultore James Pradier. Dopo la morte di Pradier, avvenuta nel 1852, Chapu divenne allievo di un altro scultore, Francisque Duret. \nLa vincita del prix de Rome per la scultura nel 1855 gli permise di trascorrere cinque anni in Italia. Grande successo gli venne tributato dopo la creazione delle statue raffiguranti \"Mercurio\" (del 1861) e \"Giovanna d'Arco\" (1870); in quest'ultima opera la fanciulla \u00e8 raffigurata come una contadina; una riproduzione in grande scala di Jeanne d'Arc \u00e8 esposta alla Longwood University a Farmville (Virginia). Ebbe come allievo nel 1888 lo scultore Jean Boucher presso l'Acad\u00e9mie Julian."}
{"id": "774321", "revid": "76963", "url": "https://it.wikipedia.org/wiki?curid=774321", "title": "Holly Valance", "text": "Ha ottenuto successo nel mondo della musica grazie al singolo \"Kiss Kiss\" (2002), che raggiunse i primi posti di varie classifiche in tutto il mondo.\nBiografia.\nNata a Melbourne, Holly Valance \u00e8 figlia di Rajko Vukadinovi\u0107, ex modello e pianista serbo, e di Rachel Stephens, ex modella inglese con ascendenze spagnole; il nonno materno era cugino del comico inglese Benny Hill. Holly ha una sorella di nome Coco e - in seguito al divorzio dei suoi genitori, avvenuto nel 1986 - una sorellastra, Olympia, attrice e modella, nata dal secondo matrimonio del padre.\nA Melbourne, Rajko gestiva un \"negozio di abiti alla moda importati dall'Europa\" e Holly ha iniziato ancora adolescente la carriera di fotomodella allorch\u00e9 \"posava per cataloghi di supermercati e campagne pubblicitarie, guadagnando 200 dollari l'ora indossando indumenti per bambini e intimo per adolescenti\". Holly \u00e8 cresciuta a Melbourne trasferendosi nel Regno Unito all'et\u00e0 di 18 anni, due anni dopo si \u00e8 trasferita a Los Angeles, dove ha trascorso sette anni prima di tornare nel Regno Unito. Detiene la doppia cittadinanza australiana e britannica.\nCarriera.\nNel 1999, all'et\u00e0 di 16 anni, Holly \u00e8 stata scritturata nella soap opera televisiva australiana \"Neighbours\", nel ruolo di Felicity \"Flick\" Scully. Subito dopo aver ottenuto il ruolo lasci\u00f2 la sua scuola cattolica, \"dove le ragazze erano detenute per essersi truccate o avere un orlo sopra il ginocchio\", esordisce nel mondo dello spettacolo con la popolare soap opera australiana \"Neighbours\", che aveva lanciato prima di lei anche Natalie Imbruglia e Kylie Minogue. In seguito appare nel video \"He Don't Love You Now\" degli Human Nature che ebbe un discreto successo, e le diede l'occasione di essere notata, permettendole di ottenere un contratto discografico.\nIl suo primo singolo \"Kiss Kiss\" (2002) \u00e8 la cover di un brano turco discretamente famoso: \"\u015e\u0131mar\u0131k\" di Tarkan. Il brano di Holly divent\u00f2 ben presto un tormentone che raggiunse i vertici delle classifiche di Europa, Australia e Asia. Il singolo accompagnato da un video in cui la cantante appare completamente nuda in un set di luci bianche e fasci laser, arriv\u00f2 al numero 1 in Inghilterra.\nNello stesso anno, la Valance pubblic\u00f2 il suo primo album, mix di ritmi arabeggianti e britpop, intitolandolo \"Footprints\". Il secondo singolo estratto fu \"Down Boy\" che ebbe un buon successo in Europa. Il video del brano fu coreografato da Luca Tommassini, e spinse il singolo fino alla posizione numero 2, confermando il successo della cantante.\nNel 2003 vince il premio, attribuito da Disney Channel per la migliore artista emergente e il miglior singolo \"Kiss Kiss\". Nello stesso anno, dopo un'apparizione al Festival di Sanremo, venne estratto il terzo singolo \"Naughty Girl\". In Australia il brano arriva alla posizione numero 3 delle classifiche di vendita. Era prevista anche l'uscita di un quarto singolo chiamato \"Tuck Your Shirt In\", sempre dallo stesso album un invito al sesso protetto, ma a causa di discordanze con la casa discografica, il singolo non vide mai la luce.\nNel novembre 2003, viene messo in commercio \"State of Mind\", il suo secondo album che si rif\u00e0 molto alle sonorit\u00e0 degli anni ottanta, puntando molto sull'elettronica. Il primo singolo \"State of Mind\" debutta in classifica alla posizione numero 8. Tuttavia \u00e8 la massima posizione che il singolo raggiunge, e anche l'album non riesce a entrare neppure nella TOP 20. I risultati di vendita sono cos\u00ec deludenti che il secondo singolo previsto \"Desire\" viene cancellato.\nComunque i fan club della cantante le hanno dedicato una sorta di \"greatest hits\" intitolato \"\" che comprende anche il singolo di \"Kiss Kiss\" con Tarkan.\nPer quanto riguarda la sua carriera cinematografica, dopo l'esperienza di \"Neighbours\", la Valance viene dapprima scelta per interpretare il personaggio di Nika Volek nel telefilm statunitense \"Prison Break\", ed in seguito viene scelta come protagonista per il film \"\", ispirato all'omonimo videogioco, dove interpreta il personaggio di Christie.\nHolly Valance ha poi definitivamente detto addio al mondo della musica perch\u00e9 troppo stressante il lavoro di promozione degli album. Nonostante ci\u00f2 per\u00f2 nel 2004 \u00e8 stata presente nell'album \"The Handler\" di Har Mar Superstar con i brani \"Blow The Camel Up\" e \"Body Request\"; inoltre \u00e8 stata diffusa sul web la canzone \"I Go Crazy,\" possibile brano che doveva esser presente nel suo terzo album studio.\nUn EP di remix intitolato \"\" \u00e8 stato distribuito in Australia nel 2011.\nNel 2014 collabora alla canzone \"Hopeless\" con il cantante Andy Clockwise, brano per il quale viene anche pubblicato un video nel mese di novembre sul canale ufficiale YouTube del cantante.\nVita privata.\nDopo aver vissuto a Los Angeles per sette anni, Holly \u00e8 tornata in Gran Bretagna nel 2009. Quell'estate ha avuto una breve relazione con la star dell'elettropop Vince Frank (FrankMusik) dopo essere apparsa nel video del suo singolo \"Confusion Girl\". Il 29 settembre 2012, Holly ha sposato il miliardario promotore immobiliare inglese Nick Candy a Beverly Hills, in California . Nel novembre 2013, Holly ha dato alla luce a Londra il loro primo figlio, una bambina, Luka Violet Toni Candy. Nel settembre 2017, hanno accolto una seconda figlia, Nova Skye Coco Candy.\nQuestioni legali.\nNel 2003, Valance ha licenziato per telefono il suo allora manager Scott Michaelson (che possiede Biscayne Partners Pty Ltd), 15 mesi prima della scadenza del suo contratto. Biscayne Partners ha citato in giudizio Valance Corp., ha vinto la causa e ha ricevuto il risarcimento danni dalla Corte Suprema del New South Wales. Durante il processo, la madre di Valance ha affermato che Michaelson era stato negligente come manager, il che l'ha costretta a subentrare a lui. L'ex co-protagonista di Neighbours Kym Valentine ha anche fornito la prova che Valance \"ha detto che si sentiva male, un po 'stressata, perch\u00e9 stava lasciando Scott\" e che \"ha detto che gli avvocati della sua casa discografica l'avrebbero tolta dal contratto e gli avrebbero inviato via fax la documentazione (dal Regno Unito) per farlo. In tribunale, Valance ha negato di aver detto questo a Valentine, anche se aveva firmato un affidavit affermando che non aveva alcun ricordo della conversazione.\nIl giudice Clifford Einstein ha dichiarato: \"Ho tenuto in attenta considerazione la questione se le circostanze attualmente dinanzi alla corte che, mi sembra, mostrino un disprezzo calcolato dei diritti di Biscayne, nonch\u00e9 una cinica ricerca del beneficio\". Il tribunale ha successivamente ordinato a Valance Corp. di pagare 350.000 dollari alla Biscayne Partners Pty. Ltd. Di questo importo, 47.264,56 dollari erano \"da azioni che la signora Valance e il signor Michaelson avevano acquistato insieme alla Borsa di Londra\", anche se il tribunale lo fece non premio a favore di Biscayne che ottiene una percentuale sulle vendite del suo album, State of Mind.\nRiconoscimenti e enti di beneficenza.\nOltre ai ruoli cinematografici e televisivi, Holly \u00e8 anche apparsa in pubblicit\u00e0 per i prodotti per la cura dei capelli Schwarzkopf e 1800 Reverse. Nel 2011, Valance \u00e8 apparsa in una pubblicit\u00e0 per la birra in bottiglia Gold di Foster. Nel 2015 Valance \u00e8 diventata ambasciatrice per The Children's Trust, la principale organizzazione di beneficenza del Regno Unito per i bambini con lesioni cerebrali e neurodisabilit\u00e0."}
{"id": "774323", "revid": "1428919", "url": "https://it.wikipedia.org/wiki?curid=774323", "title": "Kunihiko Kasahara", "text": "Ha creato centinaia di modelli, dalla semplice maschera di leone a complessi origami modulari, come il piccolo dodecaedro stellato. Non \u00e8 un autore specializzato in modelli eccessivamente complessi ma preferisce gli animali e i poliedri modulari. Ha scritto numerosi libri, tra cui \"Origami Omnibus\" che raccoglie molti dei suoi modelli."}
{"id": "774325", "revid": "35485", "url": "https://it.wikipedia.org/wiki?curid=774325", "title": "Mar\u00eda Rodr\u00edguez", "text": ""}
{"id": "774326", "revid": "35485", "url": "https://it.wikipedia.org/wiki?curid=774326", "title": "La Mala", "text": ""}
{"id": "774328", "revid": "35485", "url": "https://it.wikipedia.org/wiki?curid=774328", "title": "La Mala Mar\u00eda", "text": ""}
{"id": "774329", "revid": "35485", "url": "https://it.wikipedia.org/wiki?curid=774329", "title": "Mala Rodr\u00edguez", "text": ""}
{"id": "774330", "revid": "287204", "url": "https://it.wikipedia.org/wiki?curid=774330", "title": "Stelle principali della costellazione della Giraffa", "text": "Segue un prospetto delle stelle principali della costellazione della Giraffa, elencate per magnitudine decrescente."}
{"id": "774331", "revid": "1982", "url": "https://it.wikipedia.org/wiki?curid=774331", "title": "Chapu", "text": ""}
{"id": "774332", "revid": "580", "url": "https://it.wikipedia.org/wiki?curid=774332", "title": "Distretto di Taupo", "text": "Il distretto di Taupo \u00e8 un'autorit\u00e0 territoriale della Nuova Zelanda che si trova entro i confini delle regioni di Waikato e Hawke's Bay, nell'Isola del Nord. Il Consiglio distrettuale ha sede a Taupo.\nGeografia fisica.\nNel Distretto si trova il lago Rotoaira, il maggiore della Nuova Zelanda, mentre a sud si trova il Tongariro National Park, il pi\u00f9 antico della nazione. A est si trova un'ampia zona boscosa, la foresta Kaingaroa.\nLa maggior parte della popolazione del Distretto risiede nelle due principali citt\u00e0, Taupo (20.310 abitanti) e Turangi (3.441 abitanti).\nStoria.\nBench\u00e9 si sappia poco degli insediamenti M\u0101ori nella zona, si \u00e8 serti che per alcuni secoli le sponde meridionali del lago erano abitate da trib\u00f9 \"Ngati Tuwharetoa\", dove oggi si trova la citt\u00e0 di Turangi.\nLa citt\u00e0 di Taupo venne fondata nel 1869 durante le cosiddette \"Guerre m\u0101ori\", ma rimase poco pi\u00f9 di un villaggio a causa della scarsa fertilit\u00e0 del suolo vulcanico della zona. Lo sviluppo della citt\u00e0 inizi\u00f2 negli anni cinquanta, grazie all'industria legata al legname ed alla costruzione di una centrale geotermoelettrica."}
{"id": "774333", "revid": "1982", "url": "https://it.wikipedia.org/wiki?curid=774333", "title": "Henri-Michel-Antoine Chapu", "text": ""}
{"id": "774334", "revid": "35485", "url": "https://it.wikipedia.org/wiki?curid=774334", "title": "Mala Mar\u00eda", "text": ""}
{"id": "774337", "revid": "834", "url": "https://it.wikipedia.org/wiki?curid=774337", "title": "Lac", "text": ""}
{"id": "774339", "revid": "110157", "url": "https://it.wikipedia.org/wiki?curid=774339", "title": "Kelly VanderBeek", "text": "\u00c8 moglie del canoista David Ford, a sua volta atleta di alto livello.\nBiografia.\nCarriera sciistica.\nStagioni 1999-2005.\nOriginaria di Chilliwack e attiva in gare FIS dal dicembre del 1998, in Nor-Am Cup la VanderBeek esord\u00ec il 27 marzo 1999 a Mount Hood in slalom gigante (16\u00aa) e ottenne il primo podio il 2 marzo 2001 a Whistler in supergigante (3\u00aa). Esord\u00ec in Coppa del Mondo il 29 novembre 2001 a Lake Louise in discesa libera (53\u00aa); ottenne la prima vittoria in Nor-Am Cup il 1\u00ba febbraio 2002 ad Aspen in discesa libera e ai successivi Mondiali juniores di Tarvisio 2002 vinse la medaglia di bronzo nel supergigante.\nDebutt\u00f2 ai Campionati mondiali a Sankt Moritz 2003, dove si classific\u00f2 24\u00aa nella discesa libera, 28\u00aa nel supergigante e 20\u00aa nella combinata; sempre nel 2003 ai Mondiali juniores del Brian\u00e7onnais vinse nuovamente la medaglia di bronzo nel supergigante. Ottenne l'ultima vittoria in Nor-Am Cup il 21 febbraio 2004 a Big Mountain in supergigante; l'anno dopo ai Mondiali di Bormio/Santa Caterina Valfurva 2005 si classific\u00f2 23\u00aa nella discesa libera e 25\u00aa nel supergigante. Sempre nel 2005 ottenne l'ultimo podio in Nor-Am Cup, il 17 marzo a Le Massif in discesa libera (2\u00aa).\nStagioni 2006-2012.\nAi XX Giochi olimpici invernali di , sua unica presenza olimpica, si classific\u00f2 24\u00aa nella discesa libera e 4\u00aa nel supergigante. Nel 2006 ottenne anche il primo podio in Coppa del Mondo, il 3 dicembre a Lake Louise in supergigante (3\u00aa), mentre ai successivi Mondiali di \u00c5re 2007 non complet\u00f2 n\u00e9 la discesa libera n\u00e9 il supergigante. Ottenne il terzo e ultimo podio in Coppa del Mondo il 9 febbraio 2008 a Sestriere in discesa libera (2\u00aa); ai Mondiali di Val-d'Is\u00e8re 2009, sua ultima presenza iridata, si classific\u00f2 21\u00aa nella discesa libera e 23\u00aa nel supergigante.\nDopo le gare di Coppa del Mondo di Lake Louise di inizio dicembre 2009, lontana dalle competizioni per 25 mesi e rientr\u00f2 in Coppa del Mondo soltanto il 28 gennaio 2012, ma prese parte soltanto a poche gare: l'ultima della sua carriera fu la discesa libera di Coppa del Mondo disputata il 18 febbraio a So\u010di Krasnaja Poljana, chiusa dalla VanderBeek al 49\u00ba posto. .\nPalmar\u00e8s.\nNor-Am Cup.\nNor-Am Cup - vittorie.\nLegenda:\nDH = discesa libera\nSG = supergigante"}
{"id": "774345", "revid": "74801", "url": "https://it.wikipedia.org/wiki?curid=774345", "title": "Hylte", "text": "Hylte \u00e8 un comune svedese di abitanti, situato nella contea di Halland. Il suo capoluogo \u00e8 la cittadina di Hyltebruk.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "774346", "revid": "125030764", "url": "https://it.wikipedia.org/wiki?curid=774346", "title": "Choiromyces", "text": "Choiromyces Vittad., Monographia Tuberacearum: 50 (1831).\nChoiromyces \u00e8 un genere di funghi ascomiceti ipogei appartenente alla famiglia Tuberaceae.\nSi tratta di funghi tuberosi irregolari, con peridio rugoso e biancastro e la carne (gleba) anch'essa biancastra, con cavit\u00e0 sinuose.\nLe specie di questo genere sono commestibili, ma di scarso o nullo valore organolettico e commerciale."}
{"id": "774347", "revid": "287204", "url": "https://it.wikipedia.org/wiki?curid=774347", "title": "Teileann", "text": "Teileann (\"Teelin\" in inglese) \u00e8 una piccola comunit\u00e0 dell'area \"gaeltacht\" del Donegal, contea nord-occidentale della Repubblica d'Irlanda, situata sull'omonima baia di Teelin, a poca distanza dalla ben pi\u00f9 vasta Baia di Donegal. Il luogo, molto tranquillo e suggestivo, offre vari scenari per fotografi ed escursionisti. Per raggiungerlo occorre arrivare a Carrick e svoltare a sinistra. Il villaggio \u00e8 composto essenzialmente di pescatori e allevatori, una popolazione di circa 250-300 persone. \nTeileann \u00e8 stato uno dei primi insediamenti ad apparire nelle mappe d'Irlanda, dato che \u00e8 stato un importante porto. \nIl villaggio \u00e8 conosciuto per la pesca, le immersioni e la musica tradizionale. Ha infatti un profondo porticciolo con un caratteristico attracco ben attrezzato. Molte invece le costruzioni che stanno sorgento e le conseguenti critiche sulla speculazione edilizia.\nCi\u00f2 che rende Teileann meta di passaggio \u00e8 per\u00f2 il suo attraversamento forzato per accedere a Bunglass e all'immensa scogliera di Sliabh Liag: la montagna \u00e8 situata proprio sopra l'abitato, il quale \u00e8 spesso oscurato nelle ore del pomeriggio dalla mole di Sliabh Liag e riceve direttamente cascate e rigagnoli dalle pendici."}
{"id": "774350", "revid": "6923", "url": "https://it.wikipedia.org/wiki?curid=774350", "title": "Isole minori esterne degli Stati Uniti d'America", "text": "Le Isole Minori Esterne degli Stati Uniti d'America (in inglese: \"United States Minor Outlying Islands\") sono una definizione statistica dell'ISO 3166-1 utilizzata per indicare le 9 isole appartenenti alle aree insulari degli Stati Uniti: nell'oceano Pacifico\n(l'Isola Baker, l'Isola Howland, l'Isola Jarvis, l'Atollo Johnston, il Kingman Reef, l'Atollo di Midway, l'atollo Palmyra e l'Isola di Wake) e una nel mare Caraibico (l'Isola Navassa).\nLocalizzazione.\nTranne l'Isola Navassa, che \u00e8 situata nel mar dei Caraibi ed \u00e8 rivendicata da Haiti, le altre isole sono situate nell'oceano Pacifico. L'atollo di Palmyra \u00e8 l'unica a far parte dei territori incorporati negli Stati Uniti.\nI territori caraibici di l'isola di Bajo Nuevo e l'isola Serranilla sono talvolta considerate come facenti parte del governo statunitense sebbene siano al centro di dispute con altri Stati.\nLe isole pacifiche sono circondate da un'ampia zona economica esclusiva.\nPopolazione.\nNessuna delle Isole Minori Esterne degli Stati Uniti \u00e8 stabilmente abitata. Gli unici residenti delle isole sono i dipendenti delle stazioni meteorologiche scientifiche e il personale militare presente sull'isola. Il censimento del 2000 ha contato 315 persone sull'atollo Johnston e una persona sull'isola di Wake. Non c'\u00e8 stata nessuna popolazione indigena locale, ad eccezione di quella censita nel 1940. Nel 1936 si avvi\u00f2 la colonizzazione delle isole con lo stabilirsi di cittadini americani sull'isola di Baker, Howland e di Jarvis. Tutte le isole furono per\u00f2 evacuate nel 1942 a causa della Seconda guerra mondiale.\nAeroporti.\nDi seguito la lista degli aeroporti secondo il codice ICAO (IATA):\nGli altri aeroporti includono:\nPorti.\nI porti di tre delle nove isole sono inseriti nella lista dei porti World Port Index, numerati come segue:\nL'isola di Baker Island, l'isola di Howland e l'isola di Jarvis Island hanno ognuna un piccolo approdo per le barche. Kingman Reef e l'isola di Navassa Island hanno ancoraggi solo offshore."}
{"id": "774351", "revid": "299505", "url": "https://it.wikipedia.org/wiki?curid=774351", "title": "Penny Black", "text": "Penny Black \u00e8 il primo francobollo emesso al mondo. Ideato da Rowland Hill per conto del Regno Unito di Gran Bretagna e Irlanda fu venduto al pubblico a partire dal 1\u00ba maggio 1840 nonostante la data ufficiale di emissione fosse fissata al 6 maggio. Illustrato con l'effigie della regina Vittoria, and\u00f2 fuori corso nel 1855.\nNotizie storiche.\nPrima dell'introduzione del francobollo l'onere del trasporto postale era normalmente a carico del destinatario (era comunque possibile effettuare il pagamento da parte del mittente). Nel caso in cui il destinatario fosse impossibilitato al ritiro della corrispondenza l'amministrazione postale era costretta a fronteggiare il danno economico derivante. Gi\u00e0 nel XVII secolo tale problema era stato preso in considerazione dall'Amministratore Generale delle Poste Britanniche Sir Henry Bishop, che prov\u00f2 ad introdurre il pagamento anticipato dal mittente attestandolo con un bollo detto \"Post Paid\". Nel 1830 il londinese Charles Fenton Whiting, per evitare problemi con le spedizioni dei giornali adott\u00f2 un timbro detto \"go free\" da applicarsi ad avvenuto pagamento. Nel 1834 l'editore Charles Knight suggerir\u00e0 alle poste inglesi di adottare il metodo di Whiting per l'invio dei giornali in abbonamento.\nIl 13 febbraio 1837 il politico Rowland Hill portava a termine lo studio di una riforma postale intitolata \"Post Office Reform\" dove proponeva l'adozione di una tassa da un penny a carico del mittente per la spedizione della corrispondenza destinata all'interno del Regno Unito. Nella stessa proposta di riforma era suggerita l'adozione di una carta stampata adesiva da apporre alla corrispondenza come prova dell'avvenuto pagamento. La riforma prevedeva di fatto che la corrispondenza di Stato fosse contrassegnata con una carta apposita. Nel 1838 tutta la pubblicazione venne sintetizzata dall'autore nel bollettino \"The Post Circular\".\nL'8 febbraio del 1838 il libraio scozzese James Chalmers propose a Rowland Hill un campione di contromarca postale che aveva al centro la dicitura \"NOT EXCEEDING HALF AN OUNCE\". Nel frattempo la proposta di riforma presentata da Rowland Hill alla Camera dei Lord trovava una ferrea opposizione nel Duca di Wellington e nel Primo ministro Robert Peel.\nIl 17 agosto del 1839 la riforma venne infine approvata e fu indetto un concorso detto \"Treasury Competition\" per individuare un bozzetto da usare per il primo francobollo del mondo. Insieme poteva essere presentato anche un bozzetto per illustrare i francobolli riservati alla corrispondenza di Stato che doveva contenere le lettere \"VR\" per indicare \"Victoria Regina\". Tale concorso prevedeva un premio di 600 sterline e al Ministero del Tesoro Britannico pervennero pi\u00f9 di 2700 illustrazioni che furono poi esposte in una sala di Buckingham Palace, ma la commissione esaminatrice non fu in grado di attribuire la vincita a nessuno e il premio venne diviso fra quattro artisti considerati meritevoli. Il maggior numero di bozzetti per illustrare i francobolli riservati alla corrispondenza di stato fu presentato da Charles Fenton Whiting. Tutti i bozzetti pervenuti alla Treasury Competition sono oggi conservati nella Collezione Reale Britannica ad eccezione di alcuni che risultano in mani private.\nFu cos\u00ec accolta la proposta di un funzionario del Ministero del Tesoro che indic\u00f2 di dedicare la vignetta alla Regina Vittoria prendendo spunto da un bozzetto presentato da sir MacKenzie. Fu ritenuto pi\u00f9 opportuno rifarsi ad un medaglione inciso da William Wyon commemorativo della visita della Regina alla Corporazione di Londra. Rowland Hill con un disegno di proprio pugno indic\u00f2 che nella parte superiore fosse posizionata la scritta \"POSTAGE\". Il pittore Edward Henry Corbould fu incaricato di riprodurre il medaglione affinch\u00e9 gli incisori Frederick e Charles Heath potessero ricavare un punzone in acciaio al fine di produrre una tavola di stampa. La ditta Perkins Bacon &amp; Co. di Londra il 16 dicembre 1839 ottenne l'incarico di procedere alla stampa con metodo calcografico.\nInsieme fu prodotto anche il valore da 2 pence azzurro da usarsi per la corrispondenza pi\u00f9 pesante ed il penny nero per il servizio di stato. Con una circolare inviata il 24 aprile 1840 tutti gli uffici postali furono messi al corrente che entro il 1\u00ba maggio del 1840 sarebbero stati riforniti di esemplari del penny black e del 2 pence azzurro affinch\u00e9 fossero posti in vendita il giorno 6 dello stesso mese. Il 7 maggio 1840 venne diffusa agli uffici postali una circolare a tutti i direttori delle Poste che integrava la precedente relativa all'emissione dei valori da uno e due penny e nella quale erano illustrati i tre francobolli emessi. La circolare invitava a tenere in considerazione i francobolli recanti la dicitura \"VR\" ed evitare qualsiasi errore di interpretazione.\nNel 1879 Patrick Chalmers, figlio di James Chalmers intent\u00f2 causa agli eredi di Rowland Hill affinch\u00e9 fosse riconosciuta al proprio genitore la paternit\u00e0 dell'invenzione del francobollo.\nVignetta e tavola di stampa.\nLa produzione prevedeva di stampare per ogni foglio 240 esemplari disposti in 20 file da 12 e l'8 aprile del 1840 la tipografia Perkins &amp; Bacon aveva pronta la prima tavola cos\u00ec composta. La scelta non fu casuale ma dettata dalla volont\u00e0 di far raggiungere ad un foglio intero il prezzo di 240 pence che equivalevano ad una sterlina.\nLa stampa a pieno regime inizi\u00f2 il 15 aprile e fu eseguita su carta prodotta artigianalmente con un tappeto di filigrana che faceva coincidere su ogni francobollo una coroncina. Sul foglio insieme ai francobolli erano stampate sul bordo alcune indicazioni che servivano a facilitarne l'uso e nelle quali il nome usato non era ancora \"stamp\" (francobollo) ma \"label\" (etichetta). Le diciture riportavano che la fila di dodici \"etichette\" aveva il prezzo di uno scellino e l'intero foglio quello di una sterlina. Uguali indicazioni erano posizionate sui fogli dei francobolli per il Servizio di Stato ed in quelli da 2 penny.\nLa vignetta del Penny Black contiene ai quattro angoli altrettanti quadrati a fondo bianco di cui quelli superiori sono forniti di decorazione mentre quelli inferiori di lettere. Tali lettere indicano il posto esatto del clich\u00e9 che ha prodotto il francobollo nella tavola di stampa.\nIn tale modo \u00e8 stato possibile nominare gli esemplari della prima fila come: AA, AB, AC, AD, AE, AF e via di seguito. La seconda fila ha invece come caratteristica la lettera B e dunque: BA, BC, BD, e via di seguito. Tale attribuzione arriva fino alla lettera TL. Questo sistema fu ideato dallo staff di Rowland Hill come precauzione contro eventuali falsificazioni in quanto consente in maniera inequivocabile di stabilire il posto nella tavola di stampa. Nei francobolli riservati al Servizio di Stato le decorazioni presenti negli angoli superiori sono sostituite dalle lettere VR ma negli angoli inferiori la nomina dei francobolli \u00e8 identica a quelli ordinari.\nUsi postali.\nPer annullare il Penny Black venne ideato un apposito annullo a Croce di Malta da usarsi insieme a timbri datari ed a cui si affiancarono gli annulli circolari di Manchester, Norwich e Liverpool. Inizialmente fu usato un inchiostro di colore rosso ma immediatamente fu preferito il nero. \nNei primi mesi del 1843 fu invece usato un inchiostro di colore giallo. Nonostante fosse stabilito che il giorno ufficiale di emissione dovesse essere il 6 maggio 1840 \u00e8 nota una lettera annullata e timbrata con data 1\u00ba maggio 1840 ed un frammento di lettera con data 2 maggio 1840. Con i francobolli riservati al Servizio di Stato sono invece note solo cinque lettere. Una appartenente alla collezione privata della Regina Elisabetta II del Regno Unito \u00e8 in realt\u00e0 un involucro per lettera datato 21 febbraio 1841 inviato da Bagnalstown a Dublino.\nIl pi\u00f9 lungo percorso postale compiuto da un documento postale affrancato con Penny Black \u00e8 quello della lettera inviata il 29 giugno del 1841 da Hawick in Gran Bretagna a Sydney del Nuovo Galles del Sud in Oceania. Fu necessaria un'affrancatura con sei francobolli che furono annullati con un timbro a croce di Malta in inchiostro nero.."}
{"id": "774355", "revid": "74801", "url": "https://it.wikipedia.org/wiki?curid=774355", "title": "Halmstad (comune)", "text": "Halmstad \u00e8 un comune svedese di abitanti, situato nella contea di Halland. Il suo capoluogo \u00e8 la citt\u00e0 omonima, capoluogo della contea di Halland.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "774362", "revid": "599013", "url": "https://it.wikipedia.org/wiki?curid=774362", "title": "William Gilbert (disambigua)", "text": ""}
{"id": "774363", "revid": "1543377", "url": "https://it.wikipedia.org/wiki?curid=774363", "title": "Rafael Correa", "text": "Dopo gli studi in economia, condotti in patria, in Belgio e negli Stati Uniti, nel 2005 \u00e8 stato nominato ministro delle Finanze dell'Ecuador. Con la vittoria alle elezioni presidenziali nel 2006, il 15 gennaio 2007 si \u00e8 insediato come presidente della Repubblica ed \u00e8 stato riconfermato nel 2009 e il 18 febbraio 2013. Tra il 2006 e il 2016, la povert\u00e0 \u00e8 diminuita dal 36,7 % al 22,5 %. Allo stesso tempo, la disuguaglianza, come misurata dall'indice di Gini, \u00e8 diminuita dallo 0,55 al 0,47.\nCattolico osservante, ex seminarista missionario, si definisce umanista e cristiano di sinistra ed \u00e8 fautore del socialismo del XXI secolo. Nel 2020 \u00e8 stato condannato a 8 anni di carcere in contumacia per aver guidato la rete di corruzione che tra il 2012 e il 2016 ha ricevuto \"contributi indebiti\" al Palazzo Carondelet per finanziare il suo movimento politico in cambio della concessione di contratti statali a uomini d'affari.\nBiografia.\nNato in una famiglia di estrazione medio-bassa (ha 2 sorelle, Pierina e Bernarda ed un fratello Fabricio), dopo aver conseguito nel 1987 la laurea in economia all'Universit\u00e0 Cattolica di Santiago de Guayaquil, \u00e8 stato per un anno in missione nella provincia del Cotopaxi presso centro di assistenza sociale gestito dai salesiani. Ha appreso cos\u00ec la lingua quechua, parlata dalla maggior parte della popolazione nativa americana della regione delle Ande. Nel 1991 ha conseguito il Master of Arts in Economia presso l'Universit\u00e0 Cattolica di Louvain-la-Neuve, in Belgio. Ha studiato quindi negli Stati Uniti presso l'universit\u00e0 dell'Illinois all'Urbana-Champaign, dove ha ottenuto nel 1999 il Master of Science in economia e due anni dopo il dottorato di ricerca nella stessa disciplina. Argomento della tesi di dottorato fu il fallimento delle riforme strutturali operate negli anni ottanta in America Latina: mediante un'analisi econometrica ha dimostrato che nessuna di esse ha garantito la crescita economica e che anzi la liberalizzazione del mercato del lavoro ha minato la produttivit\u00e0 della regione.\nRientrato in Ecuador, nel 2005 \u00e8 stato per quattro mesi ministro dell'Economia e delle Finanze nel governo guidato da Alfredo Palacio. Durante il suo ministero, ha sostenuto la riduzione della povert\u00e0 e la sovranit\u00e0 economica del Paese. Giudicando con scetticismo l'accordo di libero commercio sottoscritto dall'Ecuador con gli Stati Uniti, contro il parere del Fondo monetario internazionale ha lavorato per accrescere la cooperazione con gli altri Paesi latino-americani. Dopo che la Banca Mondiale ebbe rifiutato un prestito per i cambiamenti al fondo di stabilizzazione dei redditi petroliferi, Correa si dimise. Nel frattempo aveva proposto l'emissione, ad un tasso di interesse ridotto, di titoli di stato governativi la met\u00e0 dei quali sarebbe stata acquistata dal Venezuela. Correa motiv\u00f2 le proprie dimissioni lamentando il mancato sostegno dell'operazione da parte presidente Palacio, che pure aveva autorizzato la vendita. Al momento delle dimissioni, secondo alcuni sondaggi, era il membro del governo con la maggiore credibilit\u00e0 nel paese, riscuotendo la fiducia del 57% degli ecuadoriani.\nCampagna presidenziale del 2006.\nAll'inizio della campagna presidenziale del 2006, Correa ha fondato l\"'Alianza Pa\u00eds \u2014 Patria Altiva y Soberana\" (Alleanza della Patria Orgogliosa e Sovrana), un movimento politico che propugnava la sovranit\u00e0 politica dell'Ecuador, l'integrazione regionale e gli aiuti economici per i meno abbienti.\nDurante la campagna elettorale, Correa ha proposto un'assemblea costituente per riscrivere la Costituzione ecuadoriana. Correa sostenne di voler chiedere un referendum per iniziare a scrivere la nuova Costituzione e pertanto l'Alianza Pa\u00eds non present\u00f2 propri candidati al congresso, ma appoggi\u00f2 quelli del Partito Socialista Ecuadoriano.\nIn campo economico, sosteneva la necessit\u00e0 di accrescere i commerci ed aprire i mercati con gli altri stati, in particolare attraverso l'integrazione delle economie latino-americane. Ha criticato invece l'accordo di libero commercio negoziato con gli Stati Uniti.\nHa chiesto inoltre una riforma del settore petrolifero che accrescesse la percentuale dei ricavi da destinarsi a programmi sociali per i poveri, secondo la legge promossa dall'ex ministro dell'Economia e delle Finanze Diego Borja, accusando le compagnie petrolifere straniere di non ottemperare alle norme ambientali e sugli investimenti e di trattenere l'80% del loro fatturato.\nIn ambito finanziario, ha criticato le politiche neoliberiste dei precedenti presidenti ecuadoriani. In particolare, a Jamil Mahuad, che aveva guidato il Paese dal 1998 al 2000, ha contestato la decisione di adottare il dollaro come moneta ufficiale del Paese, anche se in seguito ha ammesso che non sarebbe stato possibile abbandonare la strada della dollarizzazione. Tra le riforme proposte vi \u00e8 stata l'introduzione di un limite ai depositi offshore delle banche locali pari al 10% del loro patrimonio. Ha proposto inoltre misure per ridurre l'incidenza del debito dell'Ecuador verso l'estero e destinare ai programmi sociali i risparmi sugli interessi passivi.\nIn politica estera, ha sostenuto l'opportunit\u00e0 che l'Ecuador si mantenesse lontano dai conflitti interni in Colombia. Ha comunque condannato i rapimenti, le violazioni dei diritti umani e i bombardamenti delle FARC, dichiarando che avrebbe catturato i suoi membri qualora fossero entrati in Ecuador\nAd agosto 2006, pur definendo il presidente venezuelano Hugo Ch\u00e1vez un amico personale, ha dichiarato alla stampa di non sentirsi parte del movimento bolivariano del Venezuela. Peraltro, quando Ch\u00e1vez ha paragonato a Satana il presidente statunitense Bush, Correa ha definito il paragone \"iniquo per il diavolo\". A giugno 2009 ha condotto l'Ecuador a far parte, con il Venezuela, Cuba e altri stati, dell'Alleanza Bolivariana per le Americhe (ALBA).\nNel primo turno delle elezioni generali, il 15 ottobre 2006, Correa ha ottenuto il 22,84%, risultando il secondo candidato pi\u00f9 votato dopo \u00c1lvaro Noboa (26.83%). Bench\u00e9 la conoscenza dell'idioma nativo della popolazione indigena aveva accresciuto in campagna elettorale l'abilit\u00e0 di Correa a comunicare con loro, egli non \u00e8 stato il pi\u00f9 votato nelle aree a maggioranza indigena. Tuttavia, nel ballottaggio del 26 novembre Correa si \u00e8 affermato con il 56,67% dei voti.\nPrimo mandato presidenziale.\nRafael Correa \u00e8 stato ufficialmente dichiarato presidente dell'Ecuador il 4 dicembre 2006 e il successivo 15 gennaio si \u00e8 insediato come 56\u00ba presidente della Repubblica.\nHa promesso di combattere la generale corruzione della classe politica ecuadoriana.\nPolitica economica.\nSin dal discorso inaugurale della sua presidenza, Rafael Correa ha eccepito la legittimit\u00e0 del debito pubblico ecuadoriano, in quanto contratto da regimi militari, e denunciato il cosiddetto \"Washington Consensus\", ossia il pacchetto di prescrizioni del Fondo Monetario Internazionale, della Banca Mondiale e dell'amministrazione federale degli Stati Uniti per la gestione delle crisi economico-finanziarie dei Paesi in via di sviluppo.\nA febbraio 2007 Rafael Correa e il nuovo ministro dell'Economia Ricardo Pati\u00f1o hanno dichiarato che il governo non avrebbe sottoscritto alcun accordo che permetta al Fondo Monetario Internazionale di controllare il proprio piano economico, ma che l'Ecuador, in quanto membro del FMI, avrebbe portato avanti il report annuale noto come \"Articolo IV\". Pochi mesi dopo, tuttavia, seguendo l'esempio del presidente argentino Kirchner, ha chiesto la rinegoziazione del debito pubblico dell'Ecuador, che ammontava a 10,2 miliardi di dollari, pari al 25% del PIL, e minacciato di dichiarare bancarotta e di sospendere i controlli di Banca Mondiale e Fondo Monetario Internazionale sui conti pubblici del Paese.\nAlcuni osservatori internazionali hanno supposto che le dichiarazioni sul rischio di bancarotta facessero parte di una strategia per manipolare il mercato, deprimendo le quotazioni di alcuni strumenti finanziari legati ai titoli di stato ecuadoriani. Ci\u00f2 avrebbe infatti permesso al governo di acquistarli ad un prezzo favorevole grazie al sostegno delle banche venezuelane.. Correa ha respinto questa ricostruzione sostenendo che essa fosse una cospirazione messa in atto da banchieri potenti. La strategia tuttavia non \u00e8 riuscita in quanto le istituzioni finanziarie venezuelane hanno operato in modo da trarre profitto dall'oscillazione dei prezzi. Dopo la diffusione di un filmato nel quale compariva il ministro delle Finanze Pati\u00f1o che sembrava avvalorare la teoria della manipolazione, il 26 luglio 2007 Rafael Correa lo ha rimosso e destinato ad altro incarico. Successivamente Pati\u00f1o \u00e8 stato nominato ministro degli Esteri.\nCon il manifestarsi della crisi economica globale del 2008, dopo il susseguirsi di alcune indiscrezioni il 12 dicembre 2008 Correa ha dichiarato ufficialmente la bancarotta dell'Ecuador, descrivendo come immorale il debito contratto \"a causa della corruzione\" dai regimi militari precedenti e dichiarandosi \"pronto ad accettare le conseguenze\".\nHa quindi proposto un piano per il riconoscimento dei diritti dei creditori in misura pari al 30% del valore dei loro crediti. L'11 giugno 2009 \u00e8 stato annunciato che il governo ecuadoriano ha riacquistato il 91% dei propri titoli di stato ad un prezzo compreso tra il 30 e il 35%.\nTra il 2006 e il 2016, la povert\u00e0 \u00e8 diminuita dal 36,7 % al 22,5 %. Allo stesso tempo, le disuguaglianze, come misurato dall'indice di Gini, \u00e8 diminuito 0,55 al 0,47.\nPolitica estera.\nOltre che per le scelte di politica economica, numerose sono state le occasioni in cui la politica condotta dal governo Correa ha registrato momenti di tensione nei confronti degli Stati Uniti. Pi\u00f9 volte Correa ha annunciato la volont\u00e0 di non rinnovare la concessione della base aerea \"Eloy Alfaro\" a Manta. Inoltre, a febbraio 2009 alcuni membri della rappresentanza diplomatica statunitense in Ecuador sono stati espulsi dall'Ecuador in seguito a controversie connesse con il diritto di veto esercitato dagli Stati Uniti sulle nomine della polizia anti-contrabbando.\nParallelamente al deteriorarsi del legame con gli Stati Uniti sono state ristabilite le relazioni diplomatiche tra l'Ecuador e l'Iran: il presidente iraniano Ahmadinejad \u00e8 stato tra gli ospiti stranieri invitati alla cerimonia di insediamento di Correa alla presidenza. Il presidente ecuadoriano ha visitato Teheran a dicembre 2008 stipulando diversi accordi con il governo locale. A giugno 2009 Correa ha sottoscritto una dichiarazione congiunta con i capi di Stato degli altri Paesi membri dell'ALBA, a sostegno del regime di Ahmadinejad.\nLe relazioni diplomatiche con la Colombia sono ufficialmente interrotte il 3 marzo 2008, quando il governo colombiano bombard\u00f2 il territorio dell'Ecuador nella operazione militare chiamata \"FENIX\" e dopo dichiar\u00f2 che alcuni documenti sequestrati ai guerriglieri delle FARC dimostravano il legame tra l'organizzazione terroristica e il governo dell'Ecuador. Nella stessa occasione Correa ordin\u00f2 alle truppe di concentrarsi presso i confini tra i due Paesi. La crisi militare \u00e8 stata risolta nel volgere di qualche giorno con le scuse da parte colombiana.\nAssemblea Costituente.\nA febbraio 2007 il Congresso dell'Ecuador, sebbene a maggioranza avversa a Correa, indisse un referendum per la convocazione di un'assemblea costituente finalizzata a riscrivere la Costituzione del Paese, come era stato promesso in campagna elettorale dallo stesso Correa. Successivamente il presidente accrebbe, con un decreto approvato dal Tribunale Elettorale, i poteri dell'assemblea costituente, attribuendole anche il diritto di sciogliere il Parlamento. Successivamente il Tribunale Elettorale dichiar\u00f2 decaduti, con l'accusa di aver voluto interferire nel processo elettorale, i 57 membri del Congresso che dopo la dichiarazione di legittimit\u00e0 del decreto di Correa avevano chiesto l'impeachment per il presidente del Tribunale. Ci\u00f2 acu\u00ec lo scontro tra il presidente e la maggioranza parlamentare, e determin\u00f2 proteste della popolazione per lo pi\u00f9 schierata con Correa.\nIl referendum, tenutosi il 15 aprile, fu approvato a larga maggioranza, con l'81,72% di voti favorevoli. Pochi giorni dopo, la Corte Costituzionale dell'Ecuador decise di riammettere 51 dei 57 parlamentari che erano stati dichiarati decaduti dal Tribunale elettorale. Prima che essi fossero reintegrati, il Parlamento dichiar\u00f2 decaduti i nove membri della Corte Costituzionale.\nIl 30 settembre si tennero le elezioni per l'assemblea costituente prevista dal referendum e il 61% dei seggi and\u00f2 ai partiti che appoggiavano Correa. La Costituzione del Paese \u00e8 stata quindi riscritta in modo da accrescere il controllo pubblico sull'economia del Paese.\nRapporti con la stampa.\nPi\u00f9 volte Correa ha espresso critiche alla stampa ecuadoriana definendola \"mediocre, incompetente, inaccurata, bugiarda, parte della struttura di corruzione del Paese e complice del disastro nazionale\". Ha inoltre denunciato che le principali televisioni sono controllate dalle lobby economico-finanziarie corresponsabili della crisi economica del 1999: i canali \"Gamavision\" e \"TC Television\", che erano di propriet\u00e0 di una banca coinvolta in quella crisi, e il giornale \"El Tel\u00e9grafo\" sono stati nazionalizzati.\nA maggio 2007 ha citato in giudizio per vilipendio del presidente il condirettore del quotidiano \"La Hora\" per un editoriale che giudicava \"vergognoso\" il comportamento di Correa, intenzionato a guidare il Paese \"con tumulti, pietre e bastoni\". Al comunicato dell'Ordine dei giornalisti ecuadoriani, che ha definito l'iniziativa un tentativo di intimidire la stampa del Paese, il presidente ha risposto stigmatizzando il \"vergognoso spirito corporativo\" dei giornalisti. Due anni dopo Correa ha fatto allontanare da una conferenza stampa un giornalista del quotidiano \"El Universo\", che aveva iniziato a chiedergli della sua vita privata.\nRapporti con la Chiesa cattolica.\nIn occasione del referendum costituzionale del settembre 2008, la Conferenza Episcopale Ecuadoriana ha firmato un documento in cui prendeva apertamente posizione e invitava gli elettori a votare contro la proposta dell'Assemblea costituente ecuadoriana. L'intervento dei vescovi ha ridato slancio alla campagna politica del fronte del \"no\". A giudizio dei vescovi, la nuova Costituzione non avrebbe tutelato il diritto alla vita del concepito, lasciando intravedere il diritto per le donne all'interruzione di gravidanza, il riconoscimento pubblico di relazioni omosessuali e la fine del finanziamento pubblico delle scuole cattoliche. La nuova Costituzione ecuadoriana, all'articolo 66.3.a, tutela infatti \"l'integrit\u00e0 fisica, psichica, morale e sessuale\" di ogni persona, senza specificare, come avrebbe voluto la Chiesa, un primato del concepito sulla madre. L'articolo 66.9 garantisce il diritto di decidere sulla propria sessualit\u00e0 e orientamento sessuale. L'articolo 66.10 garantisce il diritto di decidere quanti figli generare e quando. Secondo i vescovi gli articoli sarebbero vaghi e generici e permetterebbero l'introduzione del diritto all'interruzione di gravidanza e del matrimonio omosessuale. L'ex presidente della Conferenza episcopale ecuadoriana, N\u00e9stor Herrera, ha dichiarato che la gerarchia cattolica avrebbe fatto la guerra a Correa nell'ambito della campagna referendaria: \"\u00abSe il presidente Rafael Correa sta cercando battaglia, sfortunatamente dovremo fargli la guerra\u00bb\".\nL'Assemblea costituente ha reagito negando che la nuova costituzione sia abortista, antifamilista o contro la libert\u00e0 religiosa e ha rilasciato una dichiarazione alla stampa in cui si invitano i cattolici a votare per il s\u00ec, sottolineando che:\nNonostante la Conferenza episcopale ecuadoriana abbia dichiarato che l'opposizione alla nuova Costituzione sia stata approvata all'unanimit\u00e0, secondo la ricostruzione del Carter Center tra i vescovi non vi sarebbe stato consenso. Vi sono stati sacerdoti ed associazioni religiose che hanno espresso pubblicamente il proprio appoggio al referendum, motivando la propria disobbedienza alle gerarchie cattoliche con la necessit\u00e0 di essere coerenti con la propria fede.\nIl governo di Rafael Correa ha reagito fermamente alle critiche avanzate dai vescovi cattolici, invitando gli elettori a non farsi catechizzare dai preti, accusati senza mezzi termini di mentire e di indebite ingerenze nella politica nazionale. Il presidente del Tribunale supremo elettorale, Jorge Acosta, ha invitato pubblicamente la Conferenza episcopale ecuadoriana a registrarsi come soggetto politico per continuare la sua \u00abcampagna di catechesi costituzionale\u00bb, accusandola al contempo di non aver rispettato le norme giuridiche e di non aver nominato un tesoriere per il finanziamento della campagna stessa. Il presidente della Conferenza episcopale ecuadoriana, Antonio Arregui Yarza, \u00e8 stato oggetto di indagini da parte della magistratura per violazione dell'accordo internazionale \"Modus Vivendi\" ratificato il 14 febbraio 1937 tra Ecuador e Santa Sede che prevede che il clero cattolico \"\u00absi mantenga fuori dei Partiti e sia estraneo alle loro competizioni politiche\u00bb\". L'episcopato cattolico ha invocato il diritto di esprimere la propria opinione richiamandosi alla Dichiarazione universale dei diritti umani e ha protestato per gli epiteti offensivi rivolti a vescovi e sacerdoti nella campagna del governo, costata, a detta del Segretario generale della Conferenza episcopale ecuadoriana, Nicol\u00e1s Dousdeb\u00e9s, milioni di dollari. Inoltre, ha negato di aver violato il \"Modus Vivendi\".\nGli elettori ecuadoriani hanno poi approvato il referendum con un'ampia maggioranza di circa il 64% contro circa il 29%. Le operazioni di voto si sono svolte senza incidenti di rilievo, monitorate da osservatori internazionali.\nDurante la successiva visita ad limina a papa Benedetto XVI nell'ottobre del 2008, i vescovi ecuadoriani hanno espresso disappunto per i rapporti con il governo ecuadoriano, giudicato anticlericale.\nNonostante Correa sia stato oggetto di critiche circa i suoi presunti tentativi di limitare la libert\u00e0 religiosa in Ecuador, secondo il \"Rapporto sulla libert\u00e0 religiosa\" dedicato al paese latinoamericano dal Dipartimento di Stato degli Stati Uniti, documento prodotto il 19 settembre 2008, \"\u00abLa Costituzione garantisce la libert\u00e0 religiosa, e altre leggi e politiche contribuiscono ad una pratica religiosa generalmente libera. La legge a tutti i livelli protegge questo diritto in pieno contro abusi, perpetrati dal governo o da attori privati. Il governo, nella pratica, ha generalmente rispettato la libert\u00e0 religiosa. Non vi \u00e8 stato alcun cambiamento nello status sul rispetto della libert\u00e0 di religione da parte del governo durante il periodo coperto da questo rapporto. Non vi sono state denunce di abusi o discriminazioni basati su affiliazione, credo o pratica religiosa\u00bb\". Secondo l'alto commissariato delle Nazioni Unite per i rifugiati, \"\u00abla costituzione garantisce il diritto di religione, e le autorit\u00e0 rispettano tale diritto nella pratica, sebbene le tensioni tra il governo e la Chiesa cattolica siano aumentate durante il percorso verso il referendum costituzionale\u00bb\". Il rapporto 2009 di Amnesty International sulla situazione dell'Ecuador dopo il referendum costituzionale, non riporta incidenti sulla libert\u00e0 di espressione che riguardino governo e Chiesa cattolica.\nDopo il voto, il leader del \"no\", Jaime Nebot, primo cittadino di Guayaquil, esponente di primo piano del partito di opposizione, ha riconosciuto subito la vittoria del presidente Correa il quale ha dichiarato di voler dialogare con gli sconfitti per mantenere l'unit\u00e0 nazionale. Il presidente della Conferenza episcopale ecuadoriana e arcivescovo di Guayaquil, Antonio Arregui Yarza, ha accettato la mano tesa del governo, dichiarando a Radio Quito: \"\u00abPer la Chiesa il dialogo \u00e8 un metodo istituzionale, normale e abituale, e siamo aperti verso l'esecutivo come lo siamo sempre stati, anche nei momenti di maggior tensione. Vogliamo lasciar da parte le divergenze e arrivare all'unit\u00e0 nazionale\u00bb\".\nSecondo mandato presidenziale.\nAlle elezioni generali dell'aprile 2009 Rafael Correa \u00e8 stato riconfermato per un secondo mandato, ottenendo al primo turno il 52% dei voti contro il 28% del suo principale avversario Lucio Guti\u00e9rrez. Il suo partito ha ottenuto la maggioranza relativa nell'Assemblea Nazionale.\nIl fallito colpo di Stato.\nIl 30 settembre 2010, una rivolta delle forze di sicurezza facenti parte della Policia Nacional del Ecuador, ostili alla legge che equipara le forze dell'ordine agli altri dipendenti pubblici riducendone i benefici economici e di carriera, porta alla paralisi il Paese, con la chiusura degli aeroporti e l'occupazione del palazzo del Parlamento: Correa dichiara lo stato di emergenza e accusa settori della polizia e dell'opposizione di tentare il colpo di Stato. Lievemente ferito durante un discorso alla polizia e fatto oggetto di lanci di gas lacrimogeni, dopo aver indossato una maschera antigas, Correa si rifugia in un ospedale di Quito, dove riceve dichiarazioni di appoggio dal capo dell'esercito e dai governi di molti altri Paesi, ma anche affermando di sentirsi sequestrato, visto che l'ospedale in cui si rifugia \u00e8 presidiato dalla polizia insorta. Verso le nove di sera un blitz dell'esercito, fedele a Correa, ingaggia uno scontro a fuoco con la polizia e libera il presidente, che dopo un paio d'ore tiene un discorso alla popolazione nella piazza principale di Quito, dalla balconata del palazzo del governo.\nIl resoconto delle vittime del 30 settembre (chiamato anche con la sigla 30-S) parla di 8 morti e 274 feriti, secondo quanto riferito dal Ministro della Salute ecuadoriano.\nTerzo mandato presidenziale.\nIl 18 febbraio 2013 Correa viene rieletto alla presidenza dell'Ecuador con il 57,17% dei voti contro il 22,68% del suo principale sfidante Guillermo Lasso, ex-banchiere; forte del gradimento della maggioranza assoluta, il socialista Correa rimarr\u00e0 al potere per altri quattro anni.\nSecondo il quotidiano The Guardian, l'Ecuador \u00e8 diventato uno dei paesi pi\u00f9 progressisti dell'America Latina in termini di assistenza finanziaria, tecnica e professionale alle persone con disabilit\u00e0. La spesa pubblica in questo settore \u00e8 aumentata da 2 milioni di dollari all'anno a 150 milioni di dollari.\nTra il 2008 e il 2016, il governo ha aumentato di cinque volte la spesa sanitaria media annua per il periodo 2000-2008. Sono stati costruiti nuovi ospedali pubblici, il numero di dipendenti pubblici \u00e8 aumentato significativamente e gli stipendi sono stati aumentati. Nel 2008, il governo ha introdotto una copertura previdenziale universale e obbligatoria. La mortalit\u00e0 infantile, da 24,4 per 1000 nel 2005, \u00e8 scesa a 18,3 nel 2015. Nel 2015, la corruzione rimane un problema. La sovrafatturazione \u00e8 registrata nel 20% degli esercizi pubblici e nell'80% degli esercizi privati."}
{"id": "774365", "revid": "104458", "url": "https://it.wikipedia.org/wiki?curid=774365", "title": "Veronika Zuzulov\u00e1", "text": "Dopo il matrimonio con l'allenatore di sci alpino francese Romain Velez, celebrato nell'aprile 2012, ha aggiunto al proprio il cognome del marito e si \u00e8 iscritta alle liste FIS come Veronika Velez Zuzulov\u00e1.\nBiografia.\nStagioni 1999-2003.\nLa Zuzulov\u00e1 ha debuttato in campo internazionale partecipando ai Campionati argentini del 1999; all'inizio della stagione 2000-2001 ha esordito in Coppa del Mondo, il 28 ottobre nella slalom gigante di S\u00f6lden senza concludere la prima manche, in Nor-Am Cup, l'11 novembre nello slalom speciale di Loveland senza concludere la prima manche, e in Coppa Europa, il 5 dicembre a Bardonecchia classificandosi 37\u00aa in slalom speciale. In seguito ha preso parte ai suoi primi Campionati mondiali, Sankt Anton 2001, dove \u00e8 stata 34\u00aa nello slalom gigante e non ha concluso lo slalom speciale.\nNel novembre del 2001 ha conquistato i suoi primi podi in Nor-Am Cup e in Coppa Europa (rispettivamente il 17 a Loveland e il 20 a Levi), in entrambi i casi piazzandosi 2\u00aa in slalom speciale. Nel prosieguo della stagione ha partecipato ai suoi primi Giochi olimpici invernali (a \u00e8 stata 32\u00aa nello slalom gigante e non ha concluso lo slalom speciale), ha vinto la medaglia d'oro nello slalom speciale ai Mondiali juniores di Tarvisio e ha colto la sua prima vittoria in Coppa Europa, il 12 marzo a Le Grand-Bornand sempre in slalom speciale.\nStagioni 2004-2014.\nHa conquistato il primo podio in Coppa del Mondo l'8 febbraio 2004 nello slalom speciale di Zwiesel, classificandosi al 3\u00ba posto; l'anno dopo, ai Mondiali di Bormio/Santa Caterina Valfurva, non ha invece concluso la prova. Ai XX Giochi olimpici invernali di si \u00e8 classificata 22\u00aa nello slalom speciale e 15\u00aa nella combinata. Il 28 novembre 2006 ha ottenuto a Winter Park, sempre in slalom speciale, la sua prima vittoria in Nor-Am Cup e nel febbraio successivo ha disputato i Mondiali di \u00c5re, chiudendo 21\u00aa nello slalom gigante, 13\u00aa nello slalom speciale e 9\u00aa nella supercombinata.\nAi XXI Giochi olimpici invernali di \u00e8 stata 10\u00aa nello slalom speciale e non ha concluso lo slalom gigante gigante; l'anno dopo, ai Mondiali di Garmisch-Partenkirchen, nelle stesse specialit\u00e0 si \u00e8 classificata rispettivamente 10\u00aa e 15\u00aa. Il 2 febbraio 2012 ha vinto la sua ultima gara in Coppa Europa, lo slalom speciale di San Candido; ha colto la sua prima vittoria in Coppa del Mondo il 29 dicembre dello stesso anno nello slalom speciale di Semmering. Ai successivi Mondiali di Schladming ha chiuso lo slalom speciale al 7\u00ba posto. Non ha disputato l'intera stagione 2013-2014 a causa di un infortunio, saltando quindi anche i XXII Giochi olimpici invernali di .\nStagioni 2015-2018.\nNel 2015 ha ottenuto il suo ultimo podio in Coppa Europa, nello slalom speciale di Melchsee-Frutt dell'8 gennaio (2\u00aa) e ai Mondiali di Vail/Beaver Creek \u00e8 stata 4\u00aa nello slalom speciale; nella stagione 2015-2016 si \u00e8 classificata al 2\u00ba posto nella Coppa del Mondo di slalom speciale, staccata dalla vincitrice \u2013 la svedese Frida Hansdotter \u2013 di 85 punti. Nel 2017 ha ottenuto in Coppa del Mondo la sua ultima vittoria, nello slalom speciale di Zagabria Sljeme del 3 gennaio, e il suo ultimo podio, nello slalom parallelo di Stoccolma del 31 gennaio (2\u00aa), mentre ai Mondiali di Sankt Moritz, sua ultima presenza iridata, ha vinto la medaglia d'argento nella gara a squadre e non ha completato lo slalom speciale.\nAi XXIII Giochi olimpici invernali di , suo congedo olimpico, dopo esser stata portabandiera della Slovacchia durante la cerimonia di apertura si \u00e8 classificata 17\u00aa nello slalom speciale e 9\u00aa nella gara a squadre. Si \u00e8 ritirata al termine di quella stessa stagione 2017-2018 e la sua ultima gara in carriera \u00e8 stata lo slalom speciale di Coppa del Mondo disputato il 10 marzo a Ofterschwang, non completato dalla Zuzulov\u00e1.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nPR = slalom parallelo\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale\nSouth American Cup.\nSouth American Cup.\nLegenda:\nSL = slalom speciale\nAustralia New Zealand Cup.\nAustralia New Zealand Cup - vittorie.\nLegenda:\nGS = slalom gigante\nSL = slalom speciale"}
{"id": "774366", "revid": "74791742", "url": "https://it.wikipedia.org/wiki?curid=774366", "title": "Teorema di Boucherot", "text": ""}
{"id": "774372", "revid": "339392", "url": "https://it.wikipedia.org/wiki?curid=774372", "title": "SuSE Linux", "text": ""}
{"id": "774374", "revid": "94902", "url": "https://it.wikipedia.org/wiki?curid=774374", "title": "ZetaZeroAlfa", "text": ""}
{"id": "774376", "revid": "287204", "url": "https://it.wikipedia.org/wiki?curid=774376", "title": "Strix varia", "text": "Lallocco barrato (\"Strix varia\" ) \u00e8 un uccello rapace notturno appartenente alla famiglia degli Strigidae. \u00c8 originario dell'America settentrionale.\nSistematica.\nL'allocco barrato ha 4 sottospecie:\nAspetti morfologici.\nL'esemplare adulto \u00e8 lungo 44 centimetri e possiede un'apertura alare di 112 centimetri. Il piumaggio del volto \u00e8 di colore pallido, con anelli scuri intorno agli occhi, il becco \u00e8 giallo ed il colore degli occhi varia dal giallo marrone. Gli esemplari che popolano la parte orientale degli Stati Uniti hanno gli occhi marroni; tutti gli altri hanno gli occhi gialli. La testa \u00e8 rotonda e priva di ciuffi auricolari, a differenza del Gufo di palude. Le piume del dorso sono caratterizzate da chiazze di colore grigio-marrone. Le piume del ventre sono di colore chiaro con delle striature longitudinali mentre quelle del petto presentano striature orizzontali. Le gambe ed i piedi sono coperti di piume fino agli artigli.\nDistribuzione e habitat.\nLa specie \u00e8 diffusa in Canada, Stati Uniti orientali e America Centrale. Negli ultimi anni si \u00e8 diffusa anche negli Stati Uniti occidentali.\nIl suo habitat naturale di riproduzione \u00e8 rappresentato dai boschi fitti. Recenti studi hanno dimostrato che un habitat ideale \u00e8 rappresentato dai quartieri suburbani. Utilizzando dei trasmettitori, gli scienziati hanno scoperto che le popolazioni della specie aumentavano pi\u00f9 velocemente nelle periferie urbane piuttosto che nella foresta. Il pericolo principale per l'allocco barrato in ambiente suburbano \u00e8 rappresentato dalle automobili. La prole presenta un elevato tasso di mortalit\u00e0 a causa dell'impatto con le automobili e delle malattie.\nBiologia.\nVoce.\nIl verso \u00e8 costituito da una serie di otto fischi accentati che terminano in \"oo-aw\", di intensit\u00e0 decrescente alla fine. Si pu\u00f2 udire questo verso in tutte le stagioni. Quando \u00e8 agitato emette un sibilo stridente. Il verso si sente spesso durante la notte ma gli uccelli comunicano tra di loro anche durante il giorno.\nCibo ed alimentazione.\nLa dieta dell'allocco barrato consiste principalmente di topi di varie specie, ma si nutre anche di conigli, scoiattoli, volpi, opossum ma anche uccelli come il gallo cedrone, i falchi ed i colombi. Talvolta si tuffa in acqua per catturare pesci o tartarughe.\nL'allocco barrato caccia durante la notte attendendo le prede su un trespolo alto o volando attraverso il bosco e piombando improvvisamente sulla preda. La caccia si svolge, in genere, all'alba o al tramonto anche se pu\u00f2 cacciare nelle giornate nuvolose. Pu\u00f2 volare anche in pieno giorno, quando viene disturbato. Dei gufi del Nord America \u00e8 la specie pi\u00f9 attiva durante il giorno, specialmente durante l'allevamento dei pulcini.\nRiproduzione.\nIl nido \u00e8 spesso costruito nelle cavit\u00e0 degli alberi, ma possono anche essere occupati vecchi siti di nidificazione utilizzati da corvi o scoiattoli. Si tratta di un residente permanente, ma pu\u00f2 vagare dopo la stagione di nidificazione. Se un sito nido si \u00e8 dimostrato sicuro in passato viene spesso riutilizzato. Negli Stati Uniti le uova vengono deposte dai primi di gennaio nel sud della Florida a met\u00e0 aprile, nel nord del Maine. Ogni deposizione \u00e8 composta da 2 a 4 uova che vengono covate dalla femmina fino alla schiusa che avviene dopo circa quattro settimane. I giovani allocchi possono volare quattro o cinque settimane dopo la schiusa.\nSpostamenti.\nL'allocco barrato pu\u00f2 essere in parte responsabile della recente diminuzione degli esemplari di \"Strix occidentalis caurina\", originario dello Stato di Washington, dell'Oregon e della California. Dal 1960 l'allocco barrato sta espandendo il proprio areale verso l'ovest Stati Uniti, forse anche a causa della presenza dell'uomo che ha creato nuovi habitat ideali per la specie. Quando le due specie condividono lo stesso habitat, l'allocco barrato \u00e8 generalmente pi\u00f9 aggressivo ed entra in competizione con \"Strix occidentalis caurina\", con la conseguente diminuzione delle popolazioni native di questi ultimi. Sono anche noti alcuni casi di incrocio tra le due specie.\nIl 5 aprile 2007 funzionari della Casa Bianca hanno annunciato la presentazione di una proposta presentata dal \"Fish and Wildlife Service\" secondo la quale sarebbe stata richiesta l'istituzione di 18 siti, nel territorio dello \"Strix occidentalis caurina\" ed al fine di tutelarlo, per l'abbattimento, in ogni sito, di 12-32 esemplari di allocco barrato.\nStatus e conservazione.\nLa specie, secondo la \"IUCN Red List\", \u00e8 abbondante e diffusa e non corre, attualmente, nessun rischio."}
{"id": "774378", "revid": "1318658", "url": "https://it.wikipedia.org/wiki?curid=774378", "title": "Weimar (disambigua)", "text": ""}
{"id": "774386", "revid": "640277", "url": "https://it.wikipedia.org/wiki?curid=774386", "title": "Hesperornis", "text": "L'esperornite (gen. Hesperornis ) era un uccello ora estinto, fossile del tardo Cretaceo (da 84,9 a 65 milioni d'anni fa, dal Santoniano al Maastrichtiano), i cui resti sono stati rinvenuti in Nordamerica, in Europa e in Asia.\nDi grandi dimensioni (superava un metro di lunghezza), questo uccello primitivo era adattato straordinariamente alla vita acquatica: il corpo era lungo e affusolato, dotato di due zampe posteriori poderose e probabilmente dotate di membrane interdigitali con le quali si spostava velocemente in acqua. Il collo allungato sosteneva un cranio munito di becco dentato, per mezzo del quale l'esperornite arpionava i pesci che gli capitavano a tiro. Le \"ali\" erano ridotte a semplici moncherini, ed erano virtualmente inutilizzabili.\nMolti fossili di questo uccello sono stati rinvenuti nel Kansas, nei terreni cretacei di Niobrara. A quel tempo, circa 85 milioni di anni fa, l'interno del Nordamerica era costituito da un vero e proprio oceano, che separava le due estremit\u00e0 del continente. Questo oceano era abitato da rettili marini di dimensioni gigantesche, come \"Elasmosaurus\", \"Brachauchenius\" e i mosasauri, per i quali l'esperornite era una potenziale preda.\nLa specie di gran lunga pi\u00f9 conosciuta di esperornite \u00e8 \"Hesperornis regalis\", tipica del Kansas, ma altre specie sono state rinvenute in tutto il Nordamerica e in Asia. Altre forme simili, riunite nell'ordine degli esperornitiformi, sono conosciute fino alla fine del Cretaceo: da citare \"Asiahesperornis\", \"Baptornis\" e \"Parahesperornis\".\nNel 2016, i paleontologi Martin, Rothschild e Burnham hanno descritto un nuovo esemplare proveniente da Pierre Shale, in Dakota del Sud. L'esemplare presentava segni di una ferita da morso guarita, che i paleontologi hanno identificato come un fallito attacco di un plesiosauro polycotylidae, (forse un \"Dolichorhynchops\").\nHesperornis significa letteralmente \"Uccello dell'Ovest\""}
{"id": "774391", "revid": "1632387", "url": "https://it.wikipedia.org/wiki?curid=774391", "title": "Deggial", "text": "Deggial \u00e8 considerato il nono album in studio del gruppo musicale svedese symphonic metal Therion, pubblicato nel 2000 dalla Nuclear Blast Records. Anche qui, come in \"Vovin\" del 1998, la band si avvale dell'aiuto di un'intera orchestra e di un coro.\nTracce.\nEdizione giapponese.\nL'edizione giapponese contiene tre canzoni extra - le tracce numero 8, numero 9 e numero 10 di \"Crowning of Atlantis\"."}
{"id": "774392", "revid": "984922", "url": "https://it.wikipedia.org/wiki?curid=774392", "title": "Cantone di Bray-sur-Seine", "text": "Il Cantone di Bray-sur-Seine era una divisione amministrativa dell'Arrondissement di Provins.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "774396", "revid": "984922", "url": "https://it.wikipedia.org/wiki?curid=774396", "title": "Cantone di Donnemarie-Dontilly", "text": "Il Cantone di Donnemarie-Dontilly era una divisione amministrativa dell'Arrondissement di Provins.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "774397", "revid": "1414688", "url": "https://it.wikipedia.org/wiki?curid=774397", "title": "Stazione di Dittaino", "text": "La stazione di Dittaino \u00e8 una stazione ferroviaria intermedia della ferrovia Palermo-Catania, nonch\u00e9 lo scalo merci dell'Area Industriale di Dittaino, nel territorio del Libero consorzio comunale di Enna.\nUn tempo era stazione di diramazione delle due linee ferroviarie a scartamento ridotto, per Assoro e Leonforte (fino al 1959) e per Piazza Armerina (fino al 1971); dopo la soppressione delle due tratte ha subito un drastico calo del traffico viaggiatori ma continua a svolgere servizio merci a supporto dell'Area di Sviluppo Industriale di Dittaino (ASI). \nSorge nella valle del Dittaino ad un'altitudine di 280\u00a0m s.l.m. ed \u00e8 collegata al capoluogo dalla strada statale 192 della Valle del Dittaino e dall'autostrada A19.\nStoria.\nLa stazione di Dittaino, il cui nome originario (fino al 1918) era stazione di Assoro, venne inaugurata il 15 agosto 1870 in concomitanza con l'apertura della tratta ferroviaria Raddusa-Pirato della costruenda ferrovia Catania-Palermo. L'ubicazione dello scalo venne scelta in funzione dell'allora fiorente industria estrattiva dello zolfo in quanto strategicamente idonea alla raccolta dei minerali provenienti dal gruppo di zolfare dei territori di Agira, Assoro, Leonforte, Valguarnera e Piazza Armerina. Quando Assoro nel 1918 ebbe una sua stazione alla periferia del paese, sulla linea a cremagliera per Leonforte, lo scalo a valle mut\u00f2 il suo nome in quello attuale.\nFu quindi a seguito della costruzione della linea ferroviaria a cremagliera per Assoro e Leonforte che il nome della stazione, che si trova in aperta campagna sul fianco sud del fiume Dittaino, venne mutato, seguendo l'usanza delle Ferrovie dello Stato, in quella della localit\u00e0, della contrada, o del sito in cui si trova lo scalo ferroviario. Cos\u00ec prese il nome del fiume che le passa accanto, il Dittaino, a simiglianza di tante altre stazioni della rete, come Magazzolo sulla linea ferroviaria Castelvetrano-Porto Empedocle (dal fiume Magazzolo), o Verdura, presso Sciacca (dal fiume Verdura) e tanti altri casi. \nLa stazione di Dittaino fu importante anche perch\u00e9 a servizio della linea che raggiungeva le grandi miniere storiche di Grottacalda e Floristella (che dopo la chiusura definitiva sono divenute un parco di archeologia industriale) e di Sant'Agostino a cui si accedeva per mezzo di una tranvia a vapore costruita da Robert Trewhella, proprietario e costruttore della Ferrovia Circumetnea e grande imprenditore inglese del settore minerario in Sicilia. Il 25 aprile 1912 fu aperta al traffico la prima sezione della linea a scartamento ridotto per Piazza Armerina e la stazione di Assoro (poi, anni dopo, stazione di Dittaino) fu collegata ad un capolinea provvisorio a poca distanza da Valguarnera, servendo direttamente con proprie fermate, le miniere di Grottacalda e Floristella nelle quali lavoravano duramente migliaia di solfatari. In seguito la linea venne completata fino a Piazza Armerina e Caltagirone. Alla chiusura all'esercizio della ferrovia, nel 1971, la stazione di Dittaino fu collegata con un servizio sostitutivo di autobus a Valguarnera Caropepe e Piazza Armerina.\nLa stazione di Dittaino fu per molto tempo di fermata per tutte le categorie di treni, compresi i rapidi provenienti da Palermo e da Catania per i viaggiatori provenienti o diretti a Valguarnera, Barrafranca e Piazza Armerina.\nAttorno alla stazione di Dittaino, oltre ai fabbricati industriali e qualche casa, a partire dagli anni settanta si \u00e8 sviluppata l'area industriale di Dittaino (ASI Dittaino) che ha preso nome dalla localit\u00e0 e si serve della stazione e dei suoi raccordi, man mano realizzati, per collegare direttamente le singole industrie e attivit\u00e0 commerciali.\nStruttura e impianti.\nLa stazione di Dittaino, con il relativo scalo merci, \u00e8 ubicata al margine nord dell'agglomerato industriale della provincia di Enna. Consta di un binario di corsa e di due binari di incrocio e di precedenza, essendo posta su linea a semplice binario. Il fascio binari di stazione \u00e8 collegato mediante raccordi ferroviari alle varie imprese con area di smistamento dei carri. Dal 2005 in poi sono stati fatti lavori di modifica dello scalo ferroviario sussidiario e di riutilizzo dell'ampio piazzale esterno che costituiva lo scalo delle linee a scartamento ridotto chiuse all'esercizio.\nMovimento.\nLa stazione ha svolto nel tempo un consistente traffico viaggiatori in quanto a servizio delle localit\u00e0 di Valguarnera, Piazza Armerina e Assoro; questo \u00e8 fortemente diminuito in seguito alla chiusura delle ferrovie a scartamento ridotto afferenti. Il traffico merci, notevole in periodi di estrazione zolfifera si \u00e8 fortemente ridotto in seguito alla crisi del settore minerario; ha avuto una certa ripresa in seguito allo sviluppo dell'agglomerato industriale omonimo risentendone la crisi in tempi recenti.\nL'offerta giornaliera viaggiatori della Societ\u00e0 Sicula relativa all'anno 1899 prevedeva la fermata di una coppia di treni diretti (di collegamento tra Roma, Napoli, Messina, Catania e Palermo) di 1\u00aa e 2\u00aa classe e una coppia di omnibus da Palermo per Catania e viceversa; una coppie di treni misti e una coppia di omnibus da Catania per S. Caterina Xirbi e viceversa.\nIl subentro delle Ferrovie dello Stato lasci\u00f2 sostanzialmente invariata l'offerta; migliorava soltanto il servizio di vettura ristorante sul treno diretto che offriva anche posti di terza classe.\nL'offerta del 1935 prevedeva la fermata di cinque coppie di treni giornalieri; una coppia di treni diretti e una coppia di accelerati da Catania per Palermo e viceversa; due coppie di accelerati e una di omnibus sul percorso Catania-Caltanissetta Xirbi e viceversa (non veniva offerta la 1\u00aa classe su nessuno dei treni.\nPer la linea di Leonforte.\nL'offerta del 15 maggio 1935 prevedeva la fermata di due coppie di treni giornalieri; una coppia di treni misti e una coppia di omnibus sui quali venivano offerti posti di 1\u00aa e 3\u00aa classe.\nPer la linea a scartamento ridotto per Piazza Armerina e Caltagirone.\nIl quadro orario prevedeva, nel 1938, 3 coppie di treni giornalieri da e per Piazza Armerina; di questi una coppia era di categoria omnibus il resto era di categoria misto tutti effettuati con trazione a vapore.\nL'immissione in servizio delle automotrici RALn 60 all'inizio degli anni cinquanta permise un sostanziale miglioramento dell'offerta: i treni da e per Piazza Armerina divennero 7 coppie di cui una sola, di materiale ordinario e trazione a vapore (di categoria omnibus). La percorrenza media si dimezz\u00f2.\nOgni servizio ferroviario \u00e8 cessato in seguito alla chiusura della ferrovia ed \u00e8 stato sostituito da autoservizio sostitutivo.\nServizi.\nTabaccheria\nRistorante\nB&amp;B"}
{"id": "774398", "revid": "547034", "url": "https://it.wikipedia.org/wiki?curid=774398", "title": "Cantone di La Fert\u00e9-Gaucher", "text": "Il Cantone di La Fert\u00e9-Gaucher era una divisione amministrativa dell'Arrondissement di Provins.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "774400", "revid": "1610933", "url": "https://it.wikipedia.org/wiki?curid=774400", "title": "Allocco barrato", "text": ""}
{"id": "774401", "revid": "110157", "url": "https://it.wikipedia.org/wiki?curid=774401", "title": "Cantone di Montereau-Fault-Yonne", "text": "Il cantone di Montereau-Fault-Yonne \u00e8 una divisione amministrativa degli arrondissement di Fontainbleu e di Provins.\nA seguito della riforma complessiva dei cantoni del 2014 \u00e8 passato da 14 a 25 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "774402", "revid": "1494169", "url": "https://it.wikipedia.org/wiki?curid=774402", "title": "Santa Degna", "text": ""}
{"id": "774403", "revid": "110157", "url": "https://it.wikipedia.org/wiki?curid=774403", "title": "Cantone di Nangis", "text": "Il Cantone di Nangis \u00e8 una divisione amministrativa degli arrondissement di Fontainebleau, Melun e Provins.\nA seguito della riforma complessiva dei cantoni del 2014 \u00e8 passato da 17 a 46 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "774404", "revid": "1632387", "url": "https://it.wikipedia.org/wiki?curid=774404", "title": "The Light at the End of the World", "text": "The Light at the End of the World \u00e8 il sesto LP della Doom metal band inglese My Dying Bride. Dopo le sperimentazioni dei lavori precedenti, il gruppo ritorna al vecchio stile Death doom metal, con ampio utilizzo di growl ma anche di canto pulito. Tutte le parti di chitarra sono state incise da Andrew Craighan, in seguito all'abbandono della band da parte di Calvin Robertshaw. Robertshaw verr\u00e0 poi sostituito da Hamish Glencross."}
{"id": "774405", "revid": "110157", "url": "https://it.wikipedia.org/wiki?curid=774405", "title": "Cantone di Provins", "text": "Il Cantone di Provins \u00e8 una divisione amministrativa dell'Arrondissement di Provins.\nA seguito della riforma complessiva dei cantoni del 2014 \u00e8 passato da 15 a 82 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "774406", "revid": "1305772", "url": "https://it.wikipedia.org/wiki?curid=774406", "title": "Pietro Zangheri", "text": "Biografia.\nFiglio di un maestro di musica, si diplom\u00f2 in ragioneria nel 1907 presso il locale istituto tecnico. Ma le scienze naturali erano gi\u00e0 la sua passione. Nel 1909 esord\u00ec, autodidatta, con un saggio, pubblicato sulla \u00abRivista italiana di scienze naturali\u00bb, intitolato \"Appunti sulla flora dei dintorni di Forl\u00ec\". Partecip\u00f2 alla prima guerra mondiale in sanit\u00e0; dopo un breve periodo al fronte fu assegnato come sottufficiale all'ospedale militare di Torino, dove incontr\u00f2 Giovanni Negri, medico e botanico che in seguito fu il direttore dell'Istituto Botanico dell'Universit\u00e0 di Firenze e suo maestro. In quegli anni venne in contatto anche con Mario Bezzi, Alberto Chiarugi ed altri naturalisti piemontesi.\nNel dopoguerra vinse il concorso per dirigere la Casa di Riposo di Forl\u00ec, dove rimase per tutta l'et\u00e0 lavorativa. Grazie anche alle donazioni, trasform\u00f2 il vecchio ricovero in un complesso di un centinaio di letti, con una casa-albergo per gli anziani soli che potevano portarsi i mobili da casa, un reparto di tipo ospedaliero, il caff\u00e8 col biliardo, il teatrino, una palestra. Nel giardino piant\u00f2 tante piante diventate nel tempo imponenti: tutte con un cartiglio che indicava il nome scientifico. La Casa di Riposo prender\u00e0 poi il suo nome. Tutta la sua lunga attivit\u00e0 naturalistica fu svolta quindi al di fuori della \"scienza ufficiale\", ossia non come appartenente a una pubblica istituzione, ma come grande appassionato. Riusc\u00ec a portare avanti una pregiata opera scientifica nonostante il lavoro giornaliero e una famiglia con tre figli.\nDopo aver studiato la flora forlivese, Zangheri ampli\u00f2 il suo campo d'interesse dedicandosi all'ornitologia e alla geologia della Romagna. Oper\u00f2 praticamente in tutti i settori: dall'imbalsamazione di uccelli e mammiferi alla raccolta di tutti gli invertebrati, dai minerali ai fossili, dalle conchiglie marine ai gasteropodi terrestri. Inoltre fotograf\u00f2 e raccolse campioni da collezionare: i 20.000 campioni da lui essiccati furono organizzati in un vastissimo erbario. \nAppassionato scrittore naturalista, fu autore di circa duecento pubblicazioni sia scientifiche che divulgative, oltre a numerosi articoli su giornali e riviste. Con la pubblicazione nel 1936 del primo volume (il primo di una serie completa di cinque, l'ultimo usc\u00ec nel 1969) sulla \"Romagna fitogeografica\", entr\u00f2 a pieno titolo tra i botanici dell'epoca. Si impegn\u00f2, in particolare, nella difesa di ambienti naturali romagnoli, quali la Vena del Gesso, le Pinete costiere ravennati e le Foreste casentinesi. Per chiarire l'imponenza del suo lavoro scientifico, Zangheri diceva di essere \"l'uomo dei quarti d'ora\" in quanto tutto quello che riusciva a scrivere lo faceva nei ritagli di tempo.\nAnd\u00f2 in pensione nel 1954 e nel 1957 ottenne la libera docenza in Geobotanica all'Universit\u00e0 di Firenze. Nel 1970 si dedic\u00f2 a compilare \"Flora Italica\", due volumi di oltre mille pagine (corredati da pi\u00f9 di settemila illustrazioni da lui disegnate) pubblicati nel 1976. La sua ultima grande aspirazione era quella di lasciare ai posteri un Museo di Storia Naturale della Romagna, da collocare possibilmente a Forl\u00ec. Per questo aveva gi\u00e0 allestito nella sua abitazione l'enorme materiale raccolto durante decenni di studi. Ma il comune di Forl\u00ec, nonostante l'apprezzamento per la sua opera scientifica, non esaud\u00ec i suoi desideri. In seguito, grazie all'opera del figlio Sergio, anch'egli naturalista (docente all'Universit\u00e0 di Padova), la copiosissima raccolta fu accettata in donazione dal Museo civico di storia naturale di Verona, dov'\u00e8 tuttora custodita.\nPietro Zangheri mor\u00ec a Padova nel 1983. Fu sepolto nel cimitero comunale di Dovadola (20 km da Forl\u00ec). A suo ricordo l'Ente Parco delle Foreste Casentinesi ha istituito una borsa di studio in ambito naturalistico.\nI suoi eredi, Vilfredo, Fiorella e Sergio Zangheri, hanno donato alla Provincia di Forl\u00ec-Cesena l'archivio fotografico realizzato dal grande naturalista forlivese. \u00c8 stato depositato nella sede di Santa Sofia del Parco nazionale delle Foreste Casentinesi, Monte Falterona e Campigna. Il Plastico della Romagna, riproduzione in scala 1:25.000 della regione, \u00e8 stato donato dal Museo di storia naturale di Verona al Parco nazionale delle Foreste Casentinesi, che lo ha collocato nella sua sede di Santa Sofia (FC).\nRiconoscimenti.\nPietro Zangheri ebbe numerosi riconoscimenti; in particolare fu insignito con la medaglia d'oro dei benemeriti della cultura. "}
{"id": "774407", "revid": "1543377", "url": "https://it.wikipedia.org/wiki?curid=774407", "title": "Ichthyornis dispar", "text": "Ichthyornis (il cui nome significa \"uccello pesce\", per via delle sue vertebre simili a quelle di un pesce) \u00e8 un genere estinto di dinosauro appartenente agli ornithurae vissuto nel Cretaceo superiore, circa 93-83.5 milioni di anni fa (Turoniano-Campaniano), in Alberta, Alabama, Kansas (calcari di Greenhorn), Nuovo Messico, Saskatchewan e Texas, in Nord America. Il genere contiene una singola specie, ossia \"I. dispar\", che visse lungo le coste di quelle che un tempo era il Mare interno occidentale. \"Ichthyornis\" \u00e8 una componente molto comune della fauna della Formazione Niobrara, in cui sono stati rinvenuti numerosi esemplari.\n\"Ichthyornis\" \u00e8 storicamente importante nel far luce sull'evoluzione degli uccelli, infatti, fu il primo parente preistorico degli uccelli \nconosciuto a possedere denti (caratteristica arcaica ereditata dai dinosauri non-aviani), e Charles Darwin ne rilev\u00f2 il significato durante i primi anni della sua teoria dell'evoluzione. \"Ichthyornis\" rimane importante tutt'oggi poich\u00e9 \u00e8 uno dei pochi ornithuri del Mesozoico noti da pi\u00f9 di esemplari fossili.\nDescrizione.\nSi pensa che \"Ichthyornis\" fosse l'equivalente ecologico cretacico degli uccelli marini moderni, come gabbiani, procellarie e becchi a forbice. Un esemplare medio aveva le dimensioni di un piccione, lungo circa 24 centimetri (9,44 pollici), con un'apertura alare scheletrica (non tenendo conto delle piume) di circa 43 centimetri (17 pollici), sebbene vi sia una considerevole variazione di dimensioni tra gli esemplari conosciuti, di dimensioni pi\u00f9 piccole e molto pi\u00f9 grandi dell'esemplare tipo di \"I. dispar\".\n\"Ichthyornis\" si distingue principalmente per la sua combinazione unica di vertebre che sono concave sia nella parte anteriore che nella parte posteriore (simili alle vertebre di alcuni pesci, da cui l'animale prende il nome) e molte altre caratteristiche meno evidenti del suo scheletro che lo distinguono dai suoi parenti pi\u00f9 stretti. Un'altra caratteristica nota di \"Ichthyornis\" sono i denti. I denti erano presenti solo nella parte centrale delle mascella e della mandibola. Le punte delle fauci non avevano denti ed erano coperte da un becco. Il becco di \"Ichthyornis\", come quello degli hesperornithidi, era composto da diverse placche distinte, simile al becco di un albatros, piuttosto che da una singola guaina di cheratina come nella maggior parte degli uccelli moderni. I denti erano ben pi\u00f9 appiattiti dei denti arrotondati dei coccodrilli, anche se si allargavano verso la base della corona. La punta dei denti era curva all'indietro e non era presente alcuna dentellatura.\nSebbene le ali e lo sterno avessero caratteristiche molto evolute (suggerendo una grande capacit\u00e0 di volo e ponendolo con gli uccelli moderni nel gruppo avanzato Carinatae), le mascelle avevano numerosi piccoli denti affilati. A differenza dei precedenti avialani, come gli enantiorniti, sembra che questi animali maturassero fino all'et\u00e0 adulta in un processo piuttosto breve e continuo.\nClassificazione.\n\"Ichthyornis\" \u00e8 vicino alla discendenza degli uccelli moderni, gli Aves, ma rappresenta un lignaggio indipendente. Si \u00e8 a lungo creduto che fosse strettamente imparentato con altri taxa cretacei conosciuti da resti molto frammentari, come \"Ambiortus\", \"Apatornis\", \"Iaceornis\" e \"Guildavis\", tuttavia, questi taxa sembrano essere pi\u00f9 vicini agli antenati degli uccelli moderni che a quelli di \"Ichthyornis dispar\". Nella recensione di Clarke del 2004, l'ex ordine Ichthyornithiformes e la famiglia Ichthyornithidae sono ora soppiantati dal \"clade\" Ichthyornithes, che nella carta \u00e8 stato definito anche in base alla tassonomia filogenetica come \"tutti i discendenti del pi\u00f9 recente antenato comune di \"Ichthyornis dispar\" e degli uccelli moderni\".\nTra le diverse specie descritte, solo una, \"Ichthyornis dispar\", \u00e8 attualmente riconosciuta, in seguito alla recensione di Julia Clarke.[1] Marsh aveva precedentemente nominato un esemplare ora attribuito a \"I. dispar\" come \"Graculavus anceps\". Clarke ha sostenuto che poich\u00e9 le regole per la denominazione degli animali stabilite dall'ICZN affermano che una specie tipo per un genere deve essere stata originariamente inclusa in quel genere, \"Ichthyornis anceps\" non sono eleggibili per sostituire \"I. dispar\" come specie tipo e quindi deve essere considerato come un sinonimo junior, anche se \u00e8 stato nominato per primo. Tuttavia, Michael Mortimer ha sottolineato che ci\u00f2 non \u00e8 corretto; mentre \"I. anceps\" non pu\u00f2 diventare la specie tipo di \"Ichthyornis\", l'ICZN non preclude che diventi il sinonimo senior della specie tipo \"I. dispar\". Pertanto, \"I. anceps\" avrebbe dovuto essere considerato il nome corretto per l'unica specie di \"Ichthyornis\" riconosciuta. Tutte le altre supposte specie di \"Ichthyornis\" non sono state ritenute valide. La presunta specie \"\"Ichthyornis\" \"lentos\", ad esempio, appartiene in realt\u00e0 al genere primitivo di galliforme \"Austinornis\". \"Ichthyornis\"\" \"minusculus\" della Formazione Bissekty (Cretaceo superiore) nel Kyzyl Kum, Uzbekistan, \u00e8 probabilmente una enanthiornite. Tutte le altre specie di \"Ichthyornis\" sono sinonimi di \"I. dispar\".\nIl cladogramma sottostante \u00e8 il risultato di un'analisi di Michael Lee e colleghi (2014), che ha ampliato i dati di uno studio precedente di O'Connor &amp; Zhou (2012). I nomi dei clade sono posizionati in base alle loro definizioni.\nSinonimi.\nSinonimi del genere:\nSinonimi della specie:\nPeriodo ed evoluzione.\nI fossili di \"Ichthyornis\" sono stati ritrovati in quasi tutti i livelli della Formazione Niobrara, in letti fossiliferi datati dal tardo Coniaciano (circa 89 milioni di anni fa) al Campaniano (circa 83,5 milioni di anni fa). Resti ancora pi\u00f9 antichi attribuiti ad \"Ichthyornis\" sono stati ritrovati nella Formazione Greenhorn del Kansas, risalente al Turoniano inferiore (circa 93 milioni di anni fa). Gli esemplari pi\u00f9 antichi di \"Ichthyornis\" erano, in media, pi\u00f9 piccoli di quelli pi\u00f9 recenti. L'esemplare olotipico di \"Ichthyornis dispar\", YPM 1450, aveva un omero lungo circa 58 centimetri. In molti esemplari geologicamente pi\u00f9 recenti, come YPM 1742, lo stesso osso dell'ala era lungo 73 centimetri (29 pollici). Sia gli esemplari pi\u00f9 vecchi, pi\u00f9 piccoli, che quelli pi\u00f9 recenti e pi\u00f9 grandi mostrano segni di aver raggiunto la maturit\u00e0 scheletrica e sono adulti, e provengono dalla stessa area geografica. \u00c8 probabile che \"Ichthyornis dispar\", come specie, aument\u00f2 di dimensioni nel corso di diversi milioni di anni abitando l'ecosistema del Mare interno occidentale."}
{"id": "774408", "revid": "984922", "url": "https://it.wikipedia.org/wiki?curid=774408", "title": "Cantone di Villiers-Saint-Georges", "text": "Il Cantone di Villiers-Saint-Georges era una divisione amministrativa dell'Arrondissement di Provins.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "774422", "revid": "1575398", "url": "https://it.wikipedia.org/wiki?curid=774422", "title": "Mondavio", "text": "Mondavio (\"Mondavi\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nGeografia fisica.\nIl comune di Mondavio sorge su di un colle, a circa 20\u00a0km dal mare Adriatico, da cui si pu\u00f2 benissimo vedere il monte Catria ed il Nerone. Il paese si trova tra due fiumi marchigiani, alla destra del Metauro ed a sinistra del Cesano, al centro delle rispettive vallate. Fa parte della comunit\u00e0 Montana del Metauro.\nVicino al fiume Cesano, in posizione pianeggiante, sono presenti le frazioni di San Michele al Fiume e San Filippo sul Cesano, mentre le frazioni di Sant'Andrea di Suasa e di Cavallara si trovano in collina. Il territorio comunale include anche un'exclave, identificabile nella contrada Cavallara, compresa tra i comuni di Colli al Metauro e Terre Roveresche.\nStoria.\nIl nome di Mondavio si riscontra per la prima volta in un documento del 1178 e successivamente in un registro vaticano del 1289. \nCapoluogo di Vicariato con giurisdizione su ventiquattro castelli, conobbe diversi domini, tra cui quello dei Malatesta, di Alessandro Piccolomini, di Giovanni della Rovere, di Lorenzo de' Medici e della citt\u00e0 di Fano.\nNel 1442 varc\u00f2 trionfalmente le mura del paese Sigismondo Malatesta, cui la moglie Polissena Sforza port\u00f2 in dote il Vicariato, sottratto alla Chiesa da suo padre Francesco in un periodo di gravi disordini. Nel 1462 il territorio \u00e8 scenario della storica battaglia, tra Sigismondo Pandolfo Malatesta e Federico da Montefeltro che militava nelle file della Chiesa (papa Pio II) contro i Malatesta.\nCon la fine della signoria dei Malatesta, il Vicariato di Mondavio torn\u00f2 al dominio diretto della Chiesa come Fano e Senigallia. Verso la fine del 1463 il vicariato con Senigallia e Montemarciano venne infeudato al nipote del papa Pio II, Antonio Piccolomini, ma la signoria ebbe breve durata poich\u00e9 Pio II mor\u00ec nell'agosto del 1464 e Mondavio, Senigallia, San Costanzo e Mondolfo, con altri castelli si ribellarono al Piccolomini e si sottomisero al governatore di Fano, il vescovo di Perugia, Giacomo Vannucci da Cortona. La salita al soglio pontificio di Sisto IV Della Rovere nel 1471 inaugur\u00f2 una politica di nepotismo che avr\u00e0 grandi conseguenze nel territorio. Nel 1473 il papa decor\u00f2 Federico da Montefeltro con il titolo di Duca e questi accett\u00f2 di imparentarsi con i Della Rovere dando in sposa sua figlia Giovanna al nipote del papa Giovanni Della Rovere (+1502). Il matrimonio avvenne nell'ottobre del 1474 e dopo pochi giorni Giovanni fu investito della citt\u00e0 di Senigallia, del vicariato di Mondavio e di altre terre. Giovanni soggiorn\u00f2 per qualche tempo a Mondavio e diede l'incarico al geniale architetto Francesco di Giorgio Martini di costruirvi la rocca (eretta tra il 1482 e il 1492), che in tutti questi secoli non ha mai subito alcun assedio n\u00e9 ha mai sparato un colpo dai suoi cannoni. Il figlio di Giovanni, Francesco Maria, forse nato proprio a Mondavio, nel 1503 successe allo zio Guidobaldo nel Ducato di Urbino e vi incorpor\u00f2 anche il Vicariato di Mondavio. Durante il governo dei Della Rovere, il Vicariato visse un periodo di pace, prosperit\u00e0 e progresso di circa centotrenta anni, fu questo il periodo di grandi feste popolari. Nel 1631, con l'estinzione della dinastia dei Della Rovere, Ducato e Vicariato di Mondavio ritornano nella giurisdizione della Santa Sede.\nMonumenti e luoghi d'interesse.\nIl comune di Mondavio \u00e8 stato insignito da luglio 2003 del riconoscimento della Bandiera arancione, marchio di qualit\u00e0 turistico ambientale per l'entroterra, del Touring Club Italiano. \u00c8 stata anche inserita tra i borghi pi\u00f9 belli d'Italia dall'omonima associazione.\nArchitetture religiose.\nEx convento dei Cappuccini.\nCostruito nel 1578 dai frati cappuccini, si trova a circa a 800 m dal capoluogo su poggio ameno sulla via per l'abitato di Orciano di Pesaro. La Chiesa e il Convento recuperati e ristrutturati sono utilizzati come complesso ricettivo per convegni e congressi. I beni artistici che erano qui presenti sono custoditi nel Museo Civico di Mondavio.\nChiesa di San Francesco.\nTrasformata pi\u00f9 volte nel tempo dal 1292 sino all'attuale configurazione del 1700, ha un'architettura semplice e maestosa all'esterno e all'interno, con tracce di barocco. La facciata \u00e8 al rustico di cotto rosso antico, con contrafforti ai lati; singolare \u00e8 il campanile affusolato a forma di pannocchia. All'interno si ammirano quadri dei fratelli Persiutti di Fano.\nCollegiata dei Santi Pietro e Paterniano.\nL'edificio risale al 1300. \u00c8 stata poi ristrutturata nel 1563 su disegno dell'architetto Bartolomeo Genga; l'ultimo ampliamento \u00e8 del XVIII secolo, con l'inglobamento nell'abside del torrione presso la Porta San Pietro.\nChiesa di Santa Maria della Quercia.\nLa chiesa contiene interessanti affreschi del XVI secolo attribuibili ai pittori Presutti di Fano.\nArchitetture civili.\nRocca roveresca.\nLa rocca di Mondavio, risalente probabilmente 1482-1492, fu commissionata da Giovanni della Rovere, insieme ad altre rocche del ducato, all'architetto Francesco di Giorgio Martini.\nNon avendo mai subito attacchi \u00e8 ancora in ottimo stato.\nIl mastio ad otto facce domina la maestosa fortezza e si collega ad un camminamento, protetto da un torrioncino, che porta ad una massiccia torre semi-circolare, unita con un ponte al rivellino d'ingresso. Il progetto originale prevedeva verso ovest un ulteriore torrione rotondeggiante che non fu mai realizzato. Le sale interne conservano ancora, per la maggior parte, la pianta originale e sono attualmente utilizzati come spazi espositivi e museali, tra cui un'importante armeria.\nPalazzo municipale.\nCoevo al convento francescano, conserva nella Sala Consiliare la preziosa pala della Madonna con Bambino di Carlo da Camerino del 1385, e al soffitto ha gli stemmi di Mondavio e dei dodici comuni del mandamento, creato nel 1860.\nTeatro Apollo.\nIl teatro fu costruito alla fine del XVIII secolo all'interno della quattrocentesca chiesa di San Filippo Neri e radicalmente ampliato nel 1887. Non si conoscono i nomi degli architetti che progettarono e rinnovarono l'edificio. La pianta ad U ed i primi due ordini di palchi sono del progetto originale, mentre sono stati aggiunti nell'Ottocento il terzo ordine di palchi e la volta, quest'ultima decorata con una trama a merletto su toni di azzurro intenso con una corona di festoni e putti posti attorno ad un medaglione centrale in cui \u00e8 rappresentato Apollo mentre suona la cetra. Decorazioni a festoni e arabeschi ricoprono anche i parapetti a fascia dei tre ordini di palchi e il boccascena \u00e8 delimitato da paraste in stile ionico.\nCastello di Sant'Andrea di Suasa.\nPiccolo borgo con cinta muraria medioevale a 9\u00a0km dal capoluogo, in ottima posizione collinare. Di antica origine benedettina collegata all'Abbazia di San Lorenzo in Campo fece parte anche del vicariato di Mondavio oltre ad essere stato comune fino al 1869.\nCultura.\nIstruzione.\nMusei.\nMuseo di rievocazione storica.\nIl museo di rievocazione storica di Mondavio (PU) \u00e8 stato istituito nel 1966 dal professore Stefano Mascarucci in collaborazione con l'allora amministrazione comunale e associazione Proloco. Lo spazio espositivo si articola su quattro dei cinque piani del mastio della rocca roveresca mentre il piano superiore (il quinto) ospita un'armeria con pezzi di artiglieria, armature e armi bianche, tra i quali alcune rarit\u00e0. Il museo ripropone scene di vita rinascimentale ricostruite con dovizia di cura attraverso manichini in gesso abbigliati con costumi dell'epoca. Le scene pi\u00f9 importanti sono: il banchetto, la sala della tortura, il forno, la stalla con i cavalli.\nParco delle macchine da guerra.\nNel fossato della rocca \u00e8 stato allestito dal 2000 su progetto dell'architetto Massimo Buratti il parco di \"macchine da guerra\" di Francesco di Giorgio Martini.\nUnico nel suo genere il parco comprende fedeli ricostruzioni in dimensione reale di catapulte, trabucchi, bombarde e altre macchine da assedio, tutte tratte ed elaborate dai disegni originali dell'architetto senese (Codice magliabechiano II.I.141). Le macchine in legno sono state riscostruite e fabbricate con tecniche di lavorazione ad ascia rendendo l'aspetto simile a quello che potevano avere le originali.\nMuseo civico e pinacoteca.\nIl museo \u00e8 situato all'interno del chiostro francescano e conserva interessanti dipinti, un tempo nella chiesa e convento dei Cappuccini, e preziosi volumi dell'antica \"libraria\" dei Cappuccini.\nPregevole un tabernacolo ligneo scolpito e intarsiato opera degli stessi frati.\nSport.\nLa squadra di calcio a 5 del Pianaccio gioca in Serie C2 marchigiana.\nNella frazione di Cavallara si trova un impianto di motocross di 1\u00aa categoria, sede di manifestazioni di livello nazionale."}
{"id": "774423", "revid": "287204", "url": "https://it.wikipedia.org/wiki?curid=774423", "title": "Rukushio", "text": ""}
{"id": "774429", "revid": "287204", "url": "https://it.wikipedia.org/wiki?curid=774429", "title": "Distretto di Western Bay of Plenty", "text": " \nIl distretto di Western Bay of Plenty \u00e8 un'autorit\u00e0 territoriale della Nuova Zelanda che si trova entro i confini della regione della Baia dell'Abbondanza, nell'Isola del Nord. La sede del consiglio distrettuale si trova nella citt\u00e0 di Tauranga, anche se dal 2004 essa non fa pi\u00f9 formalmente parte del Distretto ma forma un'autorit\u00e0 territoriale a s\u00e9 stante.\nL'80% circa della popolazione \u00e8 di origine europea, mentre il 16% \u00e8 di discendenza M\u0101ori. I maggiori centri abitati sono Te Puke (7.100 abitanti), Katikati (3.600 abitanti ) e Waihi Beach (1.800 abitanti)."}
{"id": "774431", "revid": "76485", "url": "https://it.wikipedia.org/wiki?curid=774431", "title": "Penny black", "text": ""}
{"id": "774434", "revid": "22356", "url": "https://it.wikipedia.org/wiki?curid=774434", "title": "Enantiornis leali", "text": "L'enantiornite (Enantiornis leali) \u00e8 un uccello fossile, vissuto nel Cretaceo superiore in Argentina.\nQuesto uccello d\u00e0 il nome a un intero, grande gruppo di uccelli estinti, gli enantiorniti o \"uccelli opposti\", dominatori dei cieli del Cretaceo. L'enantiornite, in particolare, era uno dei pi\u00f9 grandi rappresentanti del suo gruppo, con un'apertura alare che superava il metro, e rappresentava uno dei primi uccelli da preda. Probabilmente questo animale non possedeva un vero e proprio becco, ma un muso dentato simile a quello dei dromeosauridi. Un altro animale simile \u00e8 \"Avisaurus\", rinvenuto in Montana."}
{"id": "774438", "revid": "10473", "url": "https://it.wikipedia.org/wiki?curid=774438", "title": "Friedrich von Schiller", "text": ""}
{"id": "774443", "revid": "307923", "url": "https://it.wikipedia.org/wiki?curid=774443", "title": "Benguela (disambigua)", "text": ""}
{"id": "774446", "revid": "599013", "url": "https://it.wikipedia.org/wiki?curid=774446", "title": "Hugh Fisher", "text": "Alle Olimpiadi di ha vinto una medaglia d'oro nel K2\u00a01000\u00a0m e un bronzo nel K2\u00a0500\u00a0m in coppia con Alwyn Morris. Ora si \u00e8 ritirato dall'attivit\u00e0 agonistica ma fa parte dello staff della nazionale canadese di canottaggio nelle vesti di allenatore."}
{"id": "774447", "revid": "94647", "url": "https://it.wikipedia.org/wiki?curid=774447", "title": "Il pesce vivo nuota sott'acqua", "text": ""}
{"id": "774452", "revid": "599013", "url": "https://it.wikipedia.org/wiki?curid=774452", "title": "Alwyn Morris", "text": "Alle Olimpiadi di ha vinto una medaglia d'oro nel K2\u00a01000\u00a0m e un bronzo nel K2\u00a0500\u00a0m in coppia con Hugh Fisher. Ora si \u00e8 ritirato dall'attivit\u00e0 agonistica."}
{"id": "774453", "revid": "22475", "url": "https://it.wikipedia.org/wiki?curid=774453", "title": "De Catilinae coniuratione", "text": "Il De Catilinae coniuratione (in italiano La congiura di Catilina) \u00e8 una monografia storica, la seconda in assoluto della letteratura latina, scritta dallo latino Gaio Sallustio Crispo (86 - 34 a.C.).\nSeguendo una scansione narrativa suddivisa in 61 capitoli, l'opera narra la congiura ordita da Lucio Sergio Catilina nel 63 a.C., nel tentativo, rivelatosi poi fallimentare e costatogli la vita, di sovvertire l\u2019ordinamento repubblicano di Roma.\nLa congiura catilinaria viene vista dallo storico di \"Amiternum\" come uno degli argomenti pi\u00f9 significativi della decadenza morale e sociale della classe dirigente romana (specie dei senatori) durante il I secolo a.C., una corruzione che egli denuncia e critica severamente lungo tutta la narrazione.\nDopo \"La congiura di Catilina\", Sallustio scrisse un'altra monografia storica, il \"Bellum Iugurthinum\", ovvero la \"Guerra di Giugurta\", sull'omonimo conflitto.\nTitolo e tradizione manoscritta.\nL'opera, composta probabilmente tra il 43 ed il 40 a.C., \u00e8 stata tramandata per tradizione diretta da codici medioevali, in cui compare con i titoli Bellum Catilinae (o anche nella variante De bello Catilinae), con cui \u00e8 nota nei paesi anglosassoni, Bellum Catilinarium o Liber Catilinarius; molti studiosi sostengono il titolo \"De Catilinae coniuratione\", recuperando l'espressione dal capitolo 4,3 della monografia:\nLa scelta stessa del titolo ha un valore preciso: nel termine \"coniuratione\" infatti \u00e8 presente tutta una serie di connotati e giudizi negativi provati da Sallustio nei confronti dell'evento.\nIl testo del \"De Catilinae coniuratione\", come anche quello del \"Bellum Iugurthinum\", \u00e8 stato tramandato da due classi di manoscritti, chiamati \"mutili\" e \"integri\". I primi presentano una lacuna (nel caso specifico nel \"Bellum Iugurthinum\"), successivamente colmata da un revisore che aveva a disposizione un manoscritto della classe degli \"integri\"; entrambi derivano, comunque, da un archetipo comune. Le discordanze sono dovute nella maggior parte dei casi a inserimenti di lezioni e correzioni provenienti da fonti diverse: numerose sono le glosse aggiunte al testo originale. Si ricordano tra i mutili: il \"Codex Parisinus 16024\" e discendenti (\"Biblioth\u00e8que nationale de France\", IX secolo); il \"Basileensis\" dell'XI secolo. Pi\u00f9 numerosi gli integri ma anche pi\u00f9 recenti: \"Leidensis\", \"Vossianus Latinus\", il \"Lipsiensis\", il \"Monacensis\" (XI secolo), il \"Palatinus\" (XIII secolo).\nL\"editio princeps\" fu pubblicata a Venezia da Vindelino da Spira nel 1470.\nStruttura narrativa.\nLo sviluppo del racconto non \u00e8 lineare, ma i 61 capitoli che compongono l'opera sono scanditi secondo un'accurata \"regia\", che alterna i fatti a numerosi \"excursus\", frammentando notevolmente la continuit\u00e0 della storia e del testo.\nL'opera presenta la struttura tipica delle monografie della storiografia ellenistica, secondo uno schema molto preciso: un proemio, il ritratto del protagonista - inserito in questa posizione appositamente per catturare fin da subito l'attenzione dei lettori -, vari \"excursus\" politici e morali ed infine l'analisi dei discorsi pronunciati dai personaggi e dei documenti da cui si \u00e8 attinto. Questo \"modus operandi\" rende pi\u00f9 variato il testo e pi\u00f9 efficace il giudizio politico.\nApprofondendo l'analisi dell'opera emerge un'omogenea visione della storia romana dell'ultimo secolo della repubblica. Largo spazio \u00e8 concesso al contesto sociale e politico, all'interno del quale, con Catilina, salgono alla ribalta degli eventi e della cronaca antica altri personaggi, in seguito molto famosi.\nL'arco di tempo coperto dalla narrazione va dai primi di giugno del 64 a.C., data di inizio della congiura secondo lo storico, fino al gennaio del 62 a.C., con l'epilogo nello scontro finale della battaglia di Pistoia e la morte sul campo di Catilina.\nVicenda storica.\nDi fronte alla grave crisi in cui si trovava la Repubblica, in seguito alla dittatura sillana, emerse una grande variet\u00e0 di orientamenti politici, spesso tra loro violentemente contrapposti. Oltre alle posizioni moderatamente filo-senatorie o filo-democratiche entrarono in gioco, a partire dal 70 a.C. e lungo tutti gli anni 60, anche movimenti pi\u00f9 radicali, legati ai ceti rimasti esclusi dal potere; tra essi risaltarono in particolare le frange pi\u00f9 estremistiche del partito popolare.\nProprio alla guida di uno di questi movimenti si distinse Lucio Sergio Catilina, appartenente alla \"Gens Sergia\", nobile famiglia economicamente decaduta, che nel 63 si candid\u00f2 alle elezioni per il consolato; lo appoggiarono discretamente anche Cesare e Crasso, determinati ad indebolire il potere della \"nobilitas\" senatoria.\nSconfitto alle elezioni dal rivale Cicerone, Catilina decise di ordire un colpo di Stato, raccogliendo intorno a s\u00e9 un gruppo di congiurati, provenienti dai ceti pi\u00f9 vari (e lontani) della societ\u00e0 romana, ma accomunati dal disprezzo per la legalit\u00e0 e dall'uso della violenza. Tra di essi si annoverano sia individui appartenenti ai ceti pi\u00f9 alti della \"societas\" romana \u2013 nobili fortemente indebitati ed \"equites\" (\"cavalieri\") \u2013 sia personaggi meno altolocati \u2013 plebei, proprietari terrieri falliti, veterani di Silla, donne, schiavi \u2013, nonch\u00e9 popolazioni straniere, come i Galli Allobrogi, scontente del dominio di Roma. Catilina, con abili manovre demagogiche, riun\u00ec tutti intorno ad un programma estremistico, ma \"democratico\": i suoi obiettivi fondamentali erano il condono dei debiti, la distribuzione di terre ai meno abbienti ed il riscatto dei cittadini pi\u00f9 miseri.\nCrasso e Cesare, in un primo tempo simpatizzanti occulti, dopo alcuni avvenimenti, abbandonarono il tentativo insurrezionale ed il console Cicerone ebbe l'opportunit\u00e0 di sventare e reprimere l'intero piano eversivo.\nRiassunto dei capitoli.\nCapitoli 1 - 4 (proemio).\nIl \"De Catilinae coniuratione\", come il successivo \"Bellum Iugurthinum\", si apre con un ampio proemio in cui l'autore illustra le sue considerazioni ideologiche.\nL'uomo, costituito da un'anima e un corpo, deve coltivare soprattutto le qualit\u00e0 spirituali se vuole ottenere una gloria vera ed eterna;\nl'ingegno \u00e8 dunque pi\u00f9 importante della forza fisica sia in periodo di pace che in guerra. L'attivit\u00e0 storiografica, scelta dall'autore subito dopo il ritiro dalla vita politica, fa parte di quelle attivit\u00e0 che arrecano fama e consentono allo stesso tempo di servire al meglio la patria, esattamente come se si adempisse in maniera diretta ad incarichi pubblici. La scelta della congiura di Catilina come tematica principale della monografia storica \u00e8 dovuta all'eccezionalit\u00e0 e alla pericolosit\u00e0 di quell'avvenimento.\nCapitoli 5 - 18 (\u00ab\"archaeologia\"\u00bb).\nIl capitolo si apre con la descrizione di Catilina, aristocratico corrotto, la cui figura \u00e8 messa in luce sullo sfondo della decadenza dei costumi romani, dovuta all'accrescersi dell\"ambitio\", cio\u00e8 il desiderio incontrollato di potere (\"imperium\"), ed alle ricchezze sfrenate (\"avaritia\"). Sallustio inserisce una digressione storica (definita \u00ab\"archaeologia\"\u00bb) per motivare le cause di questa decadenza: illustra il passaggio dalla felice condizione delle origini di Roma alla decadenza dei tempi contemporanei, in cui si \u00e8 sviluppata la congiura. In questa situazione Catilina raduna attorno a s\u00e9 personaggi che per i motivi pi\u00f9 diversi auspicano un cambiamento di regime (5-18). A questo punto si presenta una nuova digressione storica, incentrata su un precedente tentativo di congiura operato dallo stesso Catilina, dimostrando che evidentemente egli non \u00e8 nuovo a simili atti.\nCapitoli 19 - 25.\nLa \"nobilitas\", grazie ad alcune indiscrezioni, comincia a sospettare del complotto e sotto questo timore decide di affidare il consolato ad Antonio ed all\"homo novus\" Cicerone. Catilina prosegue i suoi preparativi in tutta Italia e con l'aiuto di alcuni complici, tra cui Manlio e la corrotta Sempronia, alla quale Sallustio dedica un efficace ritratto (cap. 25), arruola presso Fiesole un esercito, composto in larga parte da disperati e gente piombata nella miseria. Radunati i compagni nella sua \"domus\", promette loro in caso di buona riuscita dell'impresa grandi vantaggi e laute ricompense, e li congeda dopo un solenne discorso a cui fa seguito un giuramento:\nCapitoli 26 - 36.\nI congiurati si riuniscono in casa di Porcio Leca. Catilina, sconfitto nelle elezioni consolari, ordisce alcuni attentati alla vita di Cicerone prontamente sventati. A questo punto l\"homo novus\" illustra in Senato la pericolosit\u00e0 della situazione ed ottiene i pieni poteri per soffocare la ribellione. L'8 novembre del 63 a.C. accusa apertamente Catilina di fronte al senato riunito nel tempio di Giove Statore, pronunciando contro di lui la \"I Catilinaria\". Catilina fugge da Roma e raggiunge Manlio e il suo esercito. L'autore riferisce il contenuto di un messaggio di Manlio a Marcio Re e di una missiva di Catilina a Catulo; nonostante le giustificazioni date dai due via epistola, il senato li dichiara entrambi nemici pubblici (26-36).\nCapitoli 37 - 47.\nSallustio inserisce un secondo \"excursus\" in cui tratta le cause della congiura, individuando solamente quelle di natura politica e sociale. La narrazione riprende con la ricostruzione dei fatti ad opera di Cicerone che raccoglie le prove del complotto, grazie all'aiuto dei Galli Allobrogi. I congiurati rimasti a Roma, tra cui Publio Lentulo Sura e Gaio Cetego, vengono arrestati; il senato si riunisce quindi per deliberare sulla loro sorte.\nCapitoli 48 - 54.\nDopo aver descritto l'improvviso cambio di fronte della \"plebs\", prima desiderosa di rivoluzioni ed ora tutta al fianco di Cicerone, l'autore notifica le accuse, a parer suo infondate, mosse contro Crasso e Cesare. Mentre vengono presi provvedimenti in merito alla scarcerazione di alcuni prigionieri, il Senato si riunisce per decidere il loro destino. Dopo il discorso del console neoeletto Silano, favorevole alla condanna a morte, si contrappongono i discorsi di Cesare e Catone il Giovane: il primo \u00e8 per una condanna pi\u00f9 mite, mentre il secondo ribadisce la necessit\u00e0 della pena capitale (40-52). Dopo i discorsi, l'autore introduce un parallelo tra Cesare e Catone, personaggi dalle virt\u00f9 opposte, ma i soli grandi uomini del tempo (53-54), entrambi essenziali per il benessere dello Stato.\nCapitoli 55 - 61.\nCicerone ordina l'immediata esecuzione della sentenza di morte per i congiurati: i complici di Catilina sono giustiziati nel carcere Tulliano. Catilina, nel frattempo, fugge verso nord, in direzione della Gallia Cisalpina, ma viene intercettato in Etruria dall'esercito regolare del proconsole Gaio Antonio Ibrida, inviato contro di lui dal Senato, e dall'esercito al comando del pretore Quinto Cecilio Metello Celere, stanziato con tre legioni nel Piceno. Costretta alla battaglia nei pressi di \"Pistorium\" (Pistoia) da Marco Petreio legato di Antonio (gennaio del 62 a.C.), l'armata ribelle \u00e8 annientata, e lo stesso Catilina, dopo aver combattuto valorosamente, muore sul campo (51-61).\nPersonaggi.\nLa vicenda narrata nella monografia ruota su tre personaggi: Catilina (il protagonista), Cesare e Catone l'Uticense. Cicerone, pur rivestendo una carica importante, svolge un ruolo secondario: ideale portavoce del Senato, resta il pi\u00f9 importante dei personaggi minori.\nCatilina, il protagonista.\nLucio Sergio Catilina \u00e8 il protagonista della vicenda trattata nella monografia, nonch\u00e9 il capo della congiura; a lui Sallustio dedica un intero capitolo descrittivo: il quinto. \u00c8 la figura emblematica della decadenza della societ\u00e0 romana, un uomo crudele ma non privo di un'ambigua grandezza, esattamente come appariva la Roma del I secolo a.C..\nLa sua figura spicca su tutti gli altri personaggi. Ci\u00f2 si deve in gran parte alla tecnica del \"ritratto paradossale\", un metodo che Sallustio usa per trattare e descrivere personalit\u00e0 combattute da grandi passioni, nelle quali a gravi vizi si affiancano e si contrappongono virt\u00f9 eccezionali.\nVi sono buone ragioni per affermare che Catilina non sia un personaggio completamente negativo; non che Sallustio gli attribuisca delle doti diverse da quelle del \"monstrum\" di corruzione e di malvagit\u00e0, ma alcuni studiosi sostengono che su questa grandiosa figura si proietti il cosiddetto \"fascino dell'eroica fine\", ovvero quell'aura di \"misteriosa attrazione\" che circonda quelli che combattono e muoiono per difendere i propri ideali, giusti o sbagliati che siano. Un\"eroica fine\" che proprio lui ricerca combattendo a viso aperto nella battaglia di Pistoia, durante la quale viene descritto in una posa nobile, quasi statuaria: immagini profondamente radicate nella mentalit\u00e0 e nella cultura romana.\nDurante la battaglia Catilina perisce, ma sar\u00e0 una morte onorevole, degna di un eroe epico. Lo storico Publio Annio Floro (I-II secolo d.C.) afferm\u00f2 in una sua epitome:\nIn questo modo ne vien fuori il ritratto di un uomo straordinario, sia nella sua grandezza sia nella sua malvagit\u00e0, una figura ambigua per cui l'autore non nutre avversione n\u00e9 condivide appieno il giudizio negativo di Cicerone.\nDel resto le convinzioni di Catilina, secondo quanto riferito nei suoi discorsi, non si discostavano molto da quelle di Sallustio. La sostanziale differenza era che lo storico, dato il suo passato e la sua condizione sociale, non avrebbe mai potuto sposare una soluzione diversa da una critica moderata e rispettosa della legalit\u00e0 nei confronti della classe senatoria.\nRuolo di Cesare.\nUn ruolo particolare all'interno della vicenda \u00e8 riservato alla figura di Cesare. In effetti secondo gli storici moderni \u00e8 molto verosimile, sebbene non venga accuratamente fatto trasparire nel corso dell'opera, che il futuro \"dictator\" di Roma avesse riposto pi\u00f9 di una speranza nel buon esito della cospirazione catilinaria, come aveva gi\u00e0 fatto nella prima congiura, anche se non viene mai fatto apertamente il suo nome. Tra gli intenti principali di Sallustio vi \u00e8 quello di sollevare Cesare da ogni sospetto di un possibile legame tra la sua politica e gli oscuri disegni di Catilina. La presunta volont\u00e0 di coprire le sue responsabilit\u00e0, secondo alcuni critici, avrebbe spinto Sallustio ad individuare soltanto cause generali e di natura morale, trascurando i motivi politici ed economici che si celavano dietro il misfatto.\nLo scrittore non perde occasione di sottolineare la preoccupazione di Cesare per la legalit\u00e0. Ci\u00f2 si nota principalmente nel momento in cui gli fa prendere la parola in Senato, il 15 dicembre del 63 a.C., per opporsi alla condanna a morte dei congiurati: la pena sarebbe incostituzionale e quindi contraria, sostiene, ai \"mores patrum\" (i costumi dei padri) e dunque a tutta la tradizione romana.\nIl Cesare descritto da Sallustio appare tutt'altro che rivoluzionario e la sua opposizione al partito senatorio non avrebbe niente a che vedere col programma eversivo di Catilina. Al contrario, Cesare appare come il fedele custode del \"mos maiorum\" tradizionale e perci\u00f2 posto sullo stesso piano di Catone Uticense, uomo estremamente conservatore, come il celebre antenato di cui porta il nome. Partendo da analoghe premesse (la tradizione e la \"prisca virtus\", l'antica virt\u00f9 del popolo romano), Catone giunge per\u00f2 a conclusioni opposte: chiede e sostiene, infatti, la pena capitale per i congiurati.\nCesare e Catone a confronto.\nUno dei capitoli pi\u00f9 importanti dell'opera, il 54, \u00e8 dedicato al confronto tra Cesare e Catone. Quando lo storico scrisse la monografia, entrambi erano tragicamente scomparsi: l'uno assassinato da congiurati; l'altro suicida. Entrambi i personaggi rivestono una particolare importanza per lo scrittore: Cesare poich\u00e9 ha offerto a Sallustio la protezione politica, grazie a cui, nei suoi vari incarichi pubblici, ha avuto l'opportunit\u00e0 di arricchirsi; Catone per cui lo scrittore prova grande ammirazione per via della sua politica del rigore.\nSallustio li mette a confronto nel celebre dibattito in Senato, cogliendo l'opportunit\u00e0 di esaltare le doti di questi \"magni viri\": la generosit\u00e0, l'altruismo e la clemenza di Cesare (Sallustio ne sottolinea la \"misericordia\" e la \"munificentia\"); l'austerit\u00e0, il rigore, la moderazione e la severa fermezza (\"integritas, severitas, innocentia\") di Catone; due chiari esempi di virt\u00f9 opposte, ma complementari e parimenti importanti in una classe dirigente.\nL'implicita conclusione di Sallustio \u00e8 che l'uno e l'altro personaggio, l'uno e l'altro atteggiamento, siano essenziali per la sopravvivenza della \"Res publica\": se Cesare \u00e8 colui in grado di dare splendore allo stato, Catone appare il depositario dei valori dell'antica tradizione dei \"Quirites\" (i Romani), a cui Sallustio non intende rinunciare.\nTuttavia il problema pi\u00f9 grave \u00e8 che queste due grandi personalit\u00e0 della \"latinitas\" e di tutto il mondo antico giovano solo imperfettamente al bene della \"Res publica\" romana il che tra i vari sintomi di crisi dello stato \u00e8 forse il pi\u00f9 preoccupante.\nNel capitolo 54, leggiamo:\nRonald Syme, insigne studioso di letteratura latina, afferma, riflettendo su questo e sui passi precedenti, che \u00abambedue queste personalit\u00e0 unite avrebbero avuto quanto era necessario per la salvezza della repubblica\u00bb.\nRuolo di secondo piano per Cicerone.\nIn tutta la vicenda non trova invece un ampio spazio, come ci si aspetterebbe, la figura di Cicerone, che, nelle sue celebri \"Catilinarie\", aveva tanto esaltato i propri meriti nella scoperta e nella repressione della congiura.\nNella monografia sallustiana l'arpinate non \u00e8 il \u00abbrillante politico che domina gli eventi con la lucidit\u00e0 della propria mente\u00bb; il suo \u00e8 semplicemente un \"ruolo burocratico\", un magistrato che fa il suo dovere, ma niente di pi\u00f9 gli viene attribuito dallo storico. Sebbene lo stesso Sallustio non trascuri la sua importanza, definendolo a buon diritto un \"optimus consul\", appare fondata l'ipotesi secondo cui in questo atteggiamento freddo s'intraveda una sorta di \"ritorsione\" contro il \"De consiliis suis\", scritto in cui il console accusava apertamente Cesare, protettore dello storico.\nSallustio non condivideva gli ideali politici di Cicerone ed era pronto a difendere Cesare da ogni sorta di accusa, tra cui quella ignominiosa, per il leader dei \"populares\", di aver retto i ranghi della congiura.\nPersonaggi minori.\nNella monografia si avvicendano anche altri personaggi di minore importanza, in modo particolare concentrati attorno al capo della congiura, che l'abilit\u00e0 ritrattistica e la finezza psicologica di Sallustio rendono non meno indimenticabili dei protagonisti.\nTra essi riveste una particolare importanza \"Sempronia\", una donna dal fascino irresistibile, di famiglia nobile, non pi\u00f9 giovanissima ma comunque di bell'aspetto. Dotata di una grande intelligenza, era apprezzata conversatrice nei pi\u00f9 importanti salotti dell'Urbe: si interessava di letteratura greca e latina, poesia, moda e persino politica; sapeva cantare e danzare. Amica di Catilina, nonostante queste buone doti era di indole perversa, caratterizzata da atteggiamenti lussuriosi, poco fedele, varie volte complice di omicidi, spesse volte indebitata. Sallustio aggiunge che aveva \"una buona dose di umorismo\", sottolineando altre qualit\u00e0 utili per il benessere della repubblica e non per attentare ad essa.\nOltre a Sempronia trovano spazio gli altri congiurati appartenenti ai ceti pi\u00f9 alti della \"societas\" romana, sia del rango senatorio sia di quello equestre, di cui lo storico fa un elenco accurato nel capitolo 17; tra questi si annoverano in particolare \"Manlio\", \"Gaio Cetego\", la cui descrizione si limita a pochi aggettivi nel capitolo 43, \" Quinto Curio\" e l'amante \"Fulvia\".\nNel complesso vi \u00e8 dunque una buona quantit\u00e0 di singole e ben delineate personalit\u00e0; ci\u00f2 \u00e8 in contrasto con la concezione catoniana di \"historia communis\", storia collettiva.\nMotivi della scelta.\nLe fonti che fanno capo a Cicerone e alle sue celebri \"Catilinarie\" (\"Orationes in Catilinam\") interpretano il tentativo di insurrezione di Catilina come un atto rivoluzionario ai danni del senato e dei cavalieri, accusando esplicitamente Cesare e Crasso di avervi avuto parte in qualche modo, forse come \u00abmandanti occulti\u00bb.\nUna parte della critica moderna ha seguito il filone opinionistico di Cicerone, considerando conseguentemente la monografia sallustiana come un'opera di propaganda fortemente di parte ed accusando lo storico di aver distorto la vicenda in vari punti; su tutti l'eccessiva amplificazione della figura demoniaca di Catilina, che risalta con decisione sin dall'inizio dell'opera, avrebbe l'obiettivo di fare da copertura a responsabilit\u00e0 politiche ben precise, ovvero quelle di Crasso e Cesare, e pi\u00f9 in generale di tutta la \"factio\" dei \"populares\".\nAllo stesso modo un altro aspetto molto discusso, ovvero l'anticipazione di un anno della data effettiva di inizio della congiura (giugno del 64 anzich\u00e9 luglio 63, come concordano gli storici), avrebbe il fine di isolare Catilina, gi\u00e0 autore di un precedente tentativo insurrezionale nel 66 a.C., dal partito popolare e di caricare le responsabilit\u00e0 sulla sua oscura determinazione.\nTuttavia sarebbe estremamente riduttivo ritenere che Sallustio abbia scelto questo episodio per incolpare la \"nobilitas\" al solo scopo di esentare da ogni colpa Cesare e difendere la \"factio popularis\"; anzi la realt\u00e0 \u00e8 ben pi\u00f9 complessa. Dal \"De Catilinae coniuratione\" emerge un giudizio storico pi\u00f9 moderato, una via di mezzo tra l'estremismo eccessivo di \"populares\" ed \"optimates\": lo storico si fa portavoce dell'aspirazione alla pace ed alla legalit\u00e0 dei ceti benestanti romani ed italici, atteggiamento che si fece pi\u00f9 forte dopo la disfatta dei cesaricidi nella battaglia di Filippi del 42 a.C. Da questo punto di vista l'ideologia sallustiana pare convergere verso il motto che era stato la parola d'ordine della seconda met\u00e0 del I secolo a.C.: il \"consensus omnium bonorum\" (\"il consenso di tutti gli onesti\"), che era alla base del progetto ciceroniano di allargare le basi del potere coinvolgendo le forze moderate.\nOrigini della corruzione della \"Res publica\".\nVi \u00e8 inoltre un altro aspetto che svilisce la tesi che l'opera abbia un fine puramente propagandistico, e cio\u00e8 il fatto che Sallustio attribuisca una grande importanza agli \"excursus\" storici, tesi a collocare nel punto pi\u00f9 esatto la crisi in atto, risalendo agli antefatti ed alle cause pi\u00f9 vicine e pi\u00f9 remote.\nIn particolare nei primi paragrafi dell'opera, traendo ampiamente ispirazione dall'analoga digressione presente nel \"\" (\"La guerra del Peloponneso\") di Tucidide, Sallustio ripercorre la storia di Roma, della sua ascesa e della sua decadenza, individuando come nodo cruciale una data ben precisa: il 146 a.C., anno della distruzione di Cartagine. Fu questo l'episodio che segn\u00f2 la fine del \"metus hostilis\" e di conseguenza la fine dell'unit\u00e0 delle parti sociali. Il \"metus hostilis\" \u00e8 la paura che i Romani nutrivano nei confronti dei loro nemici di sempre: i Cartaginesi. Dopo la distruzione di Cartagine ad opera di Scipione Emiliano, \u00e8 venuto a mancare questo forte compattante, che aveva tenuto uniti gli strati sociali romani nei secoli precedenti; questa mancanza da una parte ha acutizzato l\"ambitio\" (\"desiderio ossessivo di potere\") e l\"avaritia\" (\"brama di denaro\"), dall'altra ha favorito il concentrarsi dell'aggressivit\u00e0 nei confronti degli \"adversarii\" politici interni.\nNell'\u00abarcheologia\u00bb romana va ravvisato il centro ideologico su cui ruota l'intera opera: il Catilina sallustiano, il \"monstrum\", non \u00e8 n\u00e9 un figlio del caso, n\u00e9 una cancrena da amputare per preservare la sanit\u00e0 del resto del corpo-stato, n\u00e9 tantomeno, come lo dipinge Cicerone, un fanatico estremista contro cui si devono concentrare le forze di tutti i \"boni\", ovvero i membri della classe agiata schierati su posizioni politiche moderate. Questo \"monstrum\" ha in realt\u00e0 origini remote: nasce innanzitutto dal clima di violenze instauratosi, a partire dai tentativi di riforma, nell'et\u00e0 dei Gracchi e duramente represso nel sangue; nasce anche dal contesto di illegalit\u00e0 diffusa, nonch\u00e9 di innumerevoli rancori e vendette personali, relitto della tirannide e delle proscrizioni sillane; ma nasce soprattutto con la cessazione del \"metus hostilis\" che causa a Roma un sovvertimento delle \"pristinae virtutes\" del \"mos maiorum\" che avevano funto da supporto per le vittorie romane in et\u00e0 cartaginese. Tutta questa serie di concause ha fatto s\u00ec che i \"civites\" romani, liberi dalla necessit\u00e0 di lottare per la sopravvivenza, hanno dato spazio all'individualismo, all'egoismo e a tutta la serie di vizi aspramente condannati nelle monografie sallustiane.\nAttendibilit\u00e0 storica.\nLa critica, antica e moderna, ha da tempo sottolineato le inesattezze, le deformazioni e le parodie presenti in vari punti della monografia sallustiana. Eccone alcuni esempi.\nNel capitolo 17 la riunione segreta dei congiurati, pronti a dare inizio al piano eversivo, viene collocata nel giugno del 64 a.C., anzich\u00e9, come concordano la maggior parte degli storici, l'anno seguente.\nNel diciottesimo capitolo il racconto della \"prima congiura\" ignora completamente il ruolo, per niente secondario, avuto in quell'occasione da Cesare. Un altro errore cronologico \u00e8 rappresentato dalla posposizione del \"Senatus Consultum Ultimum\", cio\u00e8 del decreto senatorio, stabilito il 21 ottobre del 63, che conferiva ai consoli i pieni poteri per sgominare la congiura, alla notte tra il 6 ed il 7 novembre, in concomitanza con la riunione dei congiurati nella \"domus\" di Porcio Leca (capp. 28 \u2013 29).\nNel capitolo 20, invece, Sallustio fa cominciare il discorso di Catilina con le parole della prima catilinaria di Cicerone. Spesso invece il capo della congiura si rivolge al console appellandolo l\"inquilino dell'Urbe\" (cap. 31).\nGli anacronismi hanno l'obiettivo di difendere e giustificare Cesare, capo del partito dei \"populares\", contro le accuse di complicit\u00e0 rivolte nei suoi confronti.\nLe parodie, invece, ironizzano su Cicerone, e sono frecciate rivolte al console per sottolineare una diversit\u00e0 sia ideologica, sia di prassi politica.\nSallustio non sarebbe stato animato soltanto da motivazioni di carattere artistico e storico, come sostiene nel proemio dell'opera, ma si sarebbe lasciato coinvolgere dal clima politico vigente, componendo un \u00ablibello quantomai polemico e tendenzioso\u00bb.\nQuanto detto, tuttavia, \u00e8 il pensiero maturato dalla critica meno favorevole allo scrittore e, sebbene non vada del tutto respinto, va in qualche modo attenuato. Si nota dunque facilmente che le idee politiche di Sallustio abbiano influenzato il suo modo di valutare personaggi ed avvenimenti; ci\u00f2 non toglie per\u00f2 che in lui non si debba vedere un falsificatore in malafede, pronto ad alterare date e notizie pur di far risaltare un orientamento ideologico.\nPi\u00f9 verosimilmente Sallustio non fu interessato ad uno scrupoloso accertamento dei fatti, come fanno i moderni storici, quanto ad una loro realistica drammatizzazione, ricca di \"pathos\".\nValore della congiura.\nLa fedelt\u00e0 del ritratto storico negativo di Cicerone e le timide riserve di Sallustio sul personaggio di Catilina non permettono di rivalutare l'episodio rivestendolo di un'aura democratica, che gli \u00e8 estranea. Catilina era stato un militante di Silla e si era arricchito durante la guerra civile, macchiandosi di numerosi crimini. Il complotto, quindi, anche se appoggiato da forze democratiche sane (Crasso e Cesare), resta figlio della decadenza politica romana. In Catilina dunque \u00e8 possibile riscontrare una certa intelligenza politica che aveva intravisto (come Cesare del resto), attraverso le istanze democratiche, la possibilit\u00e0 di rovesciare un regime oligarchico.\nStile dell'opera.\nIl suo stile \u00e8 costruito sull\"inconcinnitas\" e trae origine da due illustri modelli: lo storico greco Tucidide (in particolare il suo capolavoro \"La guerra del Peloponneso\") e il noto predecessore Marco Porcio Catone, detto il \"Censore\".\nQuesta doppia ispirazione si nota maggiormente nell' \u00ab\"archaeologia\"\u00bb (capitoli 6 - 13): la ricerca delle cause pi\u00f9 profonde della congiura, di stampo prettamente tucidideo, si unisce con i toni solenni della denuncia della crisi del \"mos maiorum\" tradizionale, presi da Catone.\n\"Inconcinnitas\" e arcaismo.\nAl contrario di Cicerone che si esprimeva con uno stile ampio, articolato, ricco di subordinazione, Sallustio preferisce un discorso irregolare, pieno di asimmetrie, antitesi e variazioni dei costrutti. Il controllo di una tecnica cos\u00ec irregolare crea un effetto di \"gravitas\", dando un'immagine essenziale di quello che si descrive.\nDa Tucidide, Sallustio prende l'essenzialit\u00e0 espressiva, le sentenze brusche ed ellittiche, l'irregolarit\u00e0 del testo (\"variatio\"), un periodare paratattico, pieno di frasi nominali, omissione dei legami sintattici, ellissi dei verbi ausiliari (con un uso ritmato e continuo dell'infinito narrativo e del chiasmo): sono evitate le strutture bilanciate e le clausole ritmiche del discorso oratorio; da Catone prende l'eloquio solenne, moralmente atteggiato, una lingua a volte severa ed aulica, a volte popolare, ruvida nelle forme, austera: il periodare essenziale \u00e8 arricchito dagli arcaismi che esaltano le frequenti allitterazioni e asindeti.\nUno stile arcaizzante ma nello stesso tempo innovatore, capace di introdurre un lessico e una sintassi in contrasto con gli standard del linguaggio letterario dell'epoca. Sallustio evita di riproporre gli effetti drammatici dello stile tragico tradizionale, preferendo suscitare emozioni partendo da una descrizione realistica dell'evento (pi\u00f9 volte definita \"sobriet\u00e0\" tragica).\nEredit\u00e0 sallustiana.\nGi\u00e0 dall'antichit\u00e0 fu riconosciuta a Sallustio una certa fama che col tempo non \u00e8 andata scemando. Uno dei suoi pi\u00f9 grandi ammiratori fu Tacito che da lui prese il \"moralismo austero\".\nNel Medioevo fu grandemente apprezzato da Brunetto Latini \ne tracce della sua influenza si ritrovano in Leonardo Bruni e Angelo Poliziano, spesso con Tacito, annoverati come esempi da seguire. Nel XVIII secolo Sallustio fu uno degli autori pi\u00f9 amati da Vittorio Alfieri che lo tradusse con grande passione."}
{"id": "774454", "revid": "125116445", "url": "https://it.wikipedia.org/wiki?curid=774454", "title": "Antonia Susan Byatt", "text": "Biografia.\nA. S. Byatt nasce a Sheffield, nel South Yorkshire, figlia maggiore di John Frederick Drabble, giudice di corte e romanziere, e Kathleen Marie Bloor, una insegnante di scuola superiore che aveva rinunciato alla propria carriera letteraria. Studia presso la Mount School di York (un istituto quacchero del cui corpo docente la madre faceva parte) ed in seguito al Newnham College di Cambridge ed al Bryn Mawr College in Pennsylvania (due universit\u00e0 femminili, la seconda di fondazione quacchera). Un assegno di ricerca presso il Somerville College di Oxford, che dipendeva dallo status civile di nubile, le viene revocato a seguito del suo matrimonio con l'economista Ian Byatt nel 1959. Da questo matrimonio nascono una figlia, Antonia, e un figlio, Charles, quest'ultimo morto in un incidente stradale nel 1972.\nNel 1969 divorzia da Ian Byatt e sposa Peter John Duffy, con il quale ha altre due figlie (Isabel e Miranda). Dal 1962 al 1971 insegna presso la sede fuori citt\u00e0 della London University, e dal 1972 al 1983 come insegnante a tempo pieno di letteratura inglese e americana presso la Central School of Art and Design e lo University College di Londra, citt\u00e0 in cui tuttora vive. Dal 1983 si \u00e8 dedicata a tempo pieno alla scrittura.\nLo straordinario successo di pubblico e di critica, ed i numerosi riconoscimenti ottenuti nel corso della sua carriera, testimoniano che Byatt pu\u00f2 essere annoverata fra le massime scrittrici e i massimi scrittori contemporanei in lingua inglese.\nLa sorella minore di Byatt, Margaret Drabble, \u00e8 anch'essa scrittrice di successo. La relazione fra le due sorelle \u00e8 stata caratterizzata, negli anni, da una buona dose di reciproca competizione, a cui i media britannici hanno dato ampio rilievo. La rivalit\u00e0 sembra essere stata originata dal fatto che, prima di trovare la propria strada per il successo, Byatt risent\u00ec fortemente degli straordinari riconoscimenti ottenuti da Margaret a Cambridge. Altre informazioni relative al rapporto fra le due sorelle provengono dalla stessa Drabble, e sono connesse al senso di colpa provato da quest'ultima per il fatto che i suoi figli fossero sani e salvi quando Charles, il figlio di Byatt, mor\u00ec investito da una macchina ad un incrocio stradale. In quel periodo della sua vita, i suoi trent'anni, Byatt si sent\u00ec impossibilitata a scrivere narrativa ed assolvere al ruolo di promettente romanziera, mentre Drabble era all'apice del successo. Un ulteriore motivo di conflitto \u00e8 stato originato dalla descrizione della madre Kathleen (morta nel 1982) che Drabble ha offerto nel suo romanzo \"The Peppered Moth\" (2001), e che Byatt ha dichiarato pubblicamente di aver trovato irritante: \"Preferirei che la gente non leggesse la versione di qualcun altro su mia madre\".\nNel 1999 \u00e8 stata insignita del titolo di duchessa di Morpho Eugenia dal sovrano del Regno di Redonda\nRomanzi.\n\u00abMi piace scrivere di persone che pensano, persone per le quali il pensiero \u00e8 importante, eccitante e doloroso tanto quanto il sesso o il cibo\u00bb. La narrativa di Byatt trae spesso ispirazione da - o \u00e8 costruita su - temi tratti dalla letteratura romantica o vittoriana, talora con riferimento a personaggi realmente esistiti. Esemplari in questo senso sono il suo romanzo pi\u00f9 famoso, il \"thriller letterario\" \"Possessione. Una storia romantica\" (che ha vinto il Booker Prize for Fiction nel 1990), le due novelle contenute in \"Angeli e insetti\" (1992) ed il romanzo \"The Biographer's Tale\" (2000).\nIn \"Possessione\", due giovani studiosi (Roland Michell e la sua collega Maud Bailey) si ritrovano progressivamente coinvolti nella - e ossessionati dalla - ricostruzione di una misteriosa relazione segreta fra due (fittizi) poeti vittoriani, Randolph Henry Ash (la cui matrice \u00e8 facilmente rintracciabile in Robert Browning) e Christabel LaMotte. Le vicende esistenziali, intellettuali e sentimentali di questi due lontani personaggi, via via riportate alla luce seguendo traccia (letteraria) dopo traccia, si sviluppano parallelamente a quelle, in parte analoghe, dei loro moderni investigatori, determinati a scoprire \u201cla verit\u00e0\u201d prima dei loro numerosi rivali accademici. Il successo di \"Possessione\" \u00e8 stato probabilmente dovuto alla capacit\u00e0 di Byatt di rivolgersi ad un tempo sia al vasto pubblico, sia a lettori pi\u00f9 raffinati ed esigenti dal punto di vista letterario. Una trama poliziesca avvincente, con tanto di \"suspense\", colpi di scena e finale rocambolesco, \u00e8 infatti sapientemente combinata con un complesso intreccio di lettere, saggi, stralci di diario e lunghi poemi in stile vittoriano, che costituiscono pi\u00f9 della met\u00e0 del romanzo e che sono gli indizi per l'indagine. A ci\u00f2 vanno aggiunti l'elemento passionale (con tracce dei romanzi \u201crosa\u201d di Georgette Heyer) e la satira nei confronti della \u201cvoracit\u00e0\u201d e della rivalit\u00e0 accademiche. Per le poesie (e le personalit\u00e0) di Ash e di Christabel, Byatt si \u00e8 dichiarata esplicitamente debitrice nei confronti di Milton, Browning, Tennyson, Coleridge ed Emily Dickinson. Il nome stesso di \"Christabel\" deriva dall'omonimo poema incompiuto di Coleridge, ma va anche letto come un omaggio alla famosa suffragetta Christabel Punkhurst. \"Possessione\" \u00e8 stato tradotto in 27 lingue.\n\"Angeli e insetti\" \u00e8 un testo costituito da due lunghi racconti: \"Morpho Eugenia\" e \"L'angelo coniugale\". Il primo ha come protagonista un giovane esploratore che sposa la figlia di un collezionista di farfalle ed insetti; \u00e8 una novella in cui si parla molto di farfalle, di api e di formiche (un soggetto ricorrente nella produzione di Byatt), di Darwin, di tassonomia, e di temi di etica e di (a) moralit\u00e0. \"L'angelo coniugale\" ruota attorno alla figura (storica) di Emilia Tennyson, sorella del poeta Alfred Tennyson, ed al suo desiderio di entrare in contatto con lo spirito di Arthur Hallam, il poeta amico di Tennyson al quale Emilia era stata legata in giovent\u00f9, precocemente scomparso. Spiritismo e poesia sono i temi dominanti di questa novella.\n\"The Biographer's Tale\" ha come protagonista un giovane studioso che ricorda, per molti aspetti, il protagonista di \"Possessione\", il quale decide di ricostruire la biografia di un biografo apparentemente scomparso in circostanze misteriose. Come in un gioco di specchi, Byatt rimanda il lettore di biografia in biografia, toccando anche vicende e caratteristiche poco note di tre personaggi storici (due scienziati e un drammaturgo, la cui non immediata identificazione nelle pagine del romanzo costituisce uno dei piaceri della lettura), e legando, come gi\u00e0 in \"Possessione\", la risoluzione dei problemi esistenziali e sentimentali del protagonista al susseguirsi delle sue scoperte sui personaggi indagati. Come in \"Morpho Eugenia\", forte appare in quest'opera l'interesse per la scienza e la sua storia, zoologia ed entomologia in particolare.\nL'altro filone di Byatt \u00e8 quello di impianto pi\u00f9 realistico, in cui si sente l'influsso di Jane Austen, George Eliot ed Henry James, ma che nel corso degli anni ha assunto anche il carattere di un \"work-in-progress\" con elementi di sperimentazione, la cui spia sono alcuni brevi e fulminei passaggi dalla terza alla prima persona singolare nel corso della narrazione.\nIn questo filone si possono far rientrare i due primissimi romanzi di Byatt, \"The Shadow of the Sun\" (1964), che racconta la storia di una ragazzina che cresce all'ombra di un padre dominante, e \"The Game\" (1967), che descrive un tragico rapporto fra sorelle.\n\"La vergine nel giardino\" (1978) \u00e8 il primo volume di una quadrilogia che vede protagonisti i membri di una famiglia medio-borghese dello Yorkshire, i Potter (in particolare, Frederica Potter). Forte \u00e8 il riferimento a D. H. Lawrence, in particolare al romanzo \"Donne innamorate\". La storia prosegue con \"Natura morta\" (1985), che ha vinto il PEN/Macmillan Silver Pen Award e con cui si apre la fase pi\u00f9 sperimentale di Byatt, e \"La torre di Babele\" (1996). Il quarto ed ultimo romanzo della quadrilogia \u00e8 \"Una donna che fischia\" (2002). Il \"quartetto\" si apre descrivendo la Gran Bretagna della met\u00e0 degli anni cinquanta, il clima culturale di quel periodo e la vita di Frederica - una ragazza che studia a Cambridge in un'epoca in cui le donne costituiscono ancora una esigua minoranza nelle universit\u00e0 e, in seguito, una divorziata con un figlio piccolo a carico che si crea una nuova vita a Londra. \"La torre di Babele\" e \"Una donna che fischia\" si estendono negli anni sessanta e nei sogni di rivoluzione di quell'epoca. Nell'intero quartetto, ma in particolare in \"Natura morta\" e \"La torre di Babele\", Byatt discute il tema del rapporto fra linguaggio ed immagini, non solo dal punto di vista letterario (come problema della metafora), ma anche da quello cognitivo e filosofico.\nRacconti.\nByatt \u00e8 famosa anche per i suoi racconti e fiabe, perlopi\u00f9 caratterizzati da una compenetrazione priva di discontinuit\u00e0 fra naturalistico e fantastico, tale da far pensare, a volte, all'irruzione della follia nella mente dei protagonisti.\nEsemplari in questo senso sono alcuni dei racconti inclusi nella raccolta \"Sugar and Other Stories\" (ma non nell'edizione italiana \"Zucchero, ghiaccio, vetro filato\"), quali \"The July Ghost\" e \"The Dried Witch\". \"The July Ghost\" - da collocarsi nella tradizione de \"Il giro di vite\" di Henry James, ed indubbiamente collegato ai momenti pi\u00f9 dolorosi della biografia dell'autrice - ci presenta un inquilino che viene progressivamente coinvolto nel lutto della sua padrona di casa per la perdita del figlio, fino ad iniziare a vedere il fantasma del ragazzo. Il racconto \"Sugar\" (\"Zucchero\"), come la stessa Byatt ha ammesso, pu\u00f2 decisamente considerarsi autobiografico. Scritto in prima persona e costruito attorno alla metafora di due matasse intrecciate di zucchero bianco e marrone, descrive le opposte caratteristiche di una madre e di un padre, la cui interazione ed il cui combinato influsso determinano l'intera storia familiare della protagonista.\nLa relazione tra parola ed immagine visiva, che costituisce uno dei temi portanti di tutta la produzione di Byatt, viene esplorata ne \"Le storie di Matisse\" (1993), ciascuno dei cui tre racconti prende le mosse da un diverso dipinto di Henri Matisse che d\u00e0 origine, nella narrazione, ad un episodio di crisi, a partire dal quale viene dipanata l'esistenza di ciascuno dei protagonisti.\nCritica letteraria.\nByatt ha pubblicato numerosi saggi di critica letteraria, dedicati agli autori sui quali \u00e8 avvenuta la sua formazione e che maggiormente hanno influenzato la sua stessa produzione narrativa. Anche nei saggi \u00e8 possibile riscontrare, al medesimo alto livello di originalit\u00e0 e competenza, un progressivo movimento verso la sperimentazione.\nIndicativi in questo senso sono \"Imagining Characters: Conversations About Women Writers\" (1995), che consiste nella trascrizione di otto conversazioni fra la Byatt e la psicoanalista Ign\u00eas Sodr\u00e9, e che analizzano altrettanti romanzi attraverso i loro personaggi; e \"Ritratti in letteratura\" (2004), in cui lo spunto per l'analisi di personaggi letterari (fra i quali, ad esempio, \u00c9mile Zola) \u00e8 costituito da ritratti di questi stessi personaggi (come, ad esempio, il famoso ritratto di Zola dipinto da Manet).\nByatt ha fatto pi\u00f9 volte parte di giurie di premi letterari, incluso il Booker Prize for Fiction, nonch\u00e9 curatrice di numerose pubblicazioni. Contribuisce inoltre regolarmente con articoli e recensioni a giornali e riviste letterarie, fra cui la rivista Prospect, il Times Literary Supplement, The Independent e il Sunday Times, ed a vari programmi radiofonici e televisivi della BBC.\nOpere.\nLe edizioni italiane dei lavori di Byatt non coprono ancora l'interezza della sua produzione, e talora non vi \u00e8 una totale corrispondenza fra i racconti inclusi nelle edizioni originali e quelli presenti in raccolte italiane con titolo affine.\nAdattamenti.\nAlcune opere di Byatt sono state fatto oggetto di trasposizioni cinematografiche e radiofoniche:\nCinema.\nDa \"Morpho Eugenia\", una delle novelle in \"Angeli e insetti\", \u00e8 stato tratto nel 1996 il film drammatico \"Angeli e insetti\", diretto da Philip Haas. Da \"Possessione\", nel 2002, \u00e8 stato tratto il film \"Possession - Una storia romantica\" diretto da Neil LaBute, con Aaron Eckhart e Gwyneth Paltrow nei panni, rispettivamente, di Roland Michell e Maud Bailey.\nRadio.\nDalla tetralogia di romanzi dedicati alla famiglia Potter \u00e8 stato tratto, nel 2002, \"The Frederica Quartet\", una riduzione in 30 episodi prodotta da Jeremy Mortimer e trasmessa dalla BBC Radio.\nBibliografia.\nPer una bibliografia pi\u00f9 estesa di opere critiche su A. S. Byatt si possono seguire le indicazioni contenute nella sezione Collegamenti esterni."}
{"id": "774457", "revid": "15756", "url": "https://it.wikipedia.org/wiki?curid=774457", "title": "Philippe S\u00e9guin", "text": "Esponente del Raggruppamento per la Repubblica, \u00e8 stato presidente dell'Assembl\u00e9e Nationale e della Corte dei conti francese.\nBiografia.\nRimasto orfano all'et\u00e0 di appena un anno, grazie ai sacrifici della madre, vedova di guerra, studia al liceo Carnot di Tunisi e poi all'\u00c9cole normale d'instituteurs del Var, a quella di N\u00eemes e infine a quella di Aix-en-Provence. Si laurea a pieni voti in lettere all'universit\u00e0 di Aix-en-Provence, dove si specializza in studi superiori di storia, e si diploma presso l'Institut d'\u00e9tudes politiques (\"Sciences politiches\") della stessa citt\u00e0. Dal 1961 al 1963 \u00e8 redattore del quotidiano \"Le Proven\u00e7al\", di propriet\u00e0 di Gaston Defferre.\nAlto funzionario.\nAmmesso all'Ecole Nationale d'Administration (ENA) di Parigi, nel 1970 \u00e8 fra i primi classificati, ottenendo cos\u00ec la possibilit\u00e0 di entrare direttamente alla Corte dei conti. Agli inizi del 1973 \u00e8 nominato \"charg\u00e9 de mission\" con competenza sul settore agricolo e ambientale presso la Presidenza della Repubblica dal Segretario generale dell'Eliseo Michel Jobert, principale collaboratore dell'allora Capo dello Stato Georges Pompidou. Confermato da \u00c9douard Balladur, succeduto a Jobert nel marzo 1973, S\u00e9guin lascia la Presidenza della Repubblica dopo la morte di Pompidou e l'elezione di Giscard d'Estaing nella primavera del 1974.\nNel 1974 \u00e8 nominato vice direttore generale per l'Educazione fisica e lo sport. Rientrato alla Corte dei conti, nel 1977 diventa direttore di gabinetto di Christian Poncelet, segretario di Stato con l'incarico dei Rapporti con il parlamento.\nDeputato e ministro.\nNel 1965 aderisce all\"'Union des jeunes pour le progr\u00e8s\", una formazione gollista. Aderisce al movimento Raggruppamento per la Repubblica (RPR) fondato nel 1976 da Jacques Chirac dalle ceneri del partito gollista. S\u00e9guin \u00e8 un seguace del gollismo sociale, il cui obiettivo \u00e8 la tutela della democrazia sociale senza tuttavia rimettere in discussione il capitalismo.\nEletto deputato all'Assembl\u00e9e Nationale nel 1978, 1981, 1986, 1988, 1993 e 1997. Vice presidente della stessa dal 1981 al 1986. Sindaco di \u00c9pinal (Vosgi) dal 1983 al 1997, \u00e8 ministro degli Affari sociali e del lavoro nel secondo governo di Jacques Chirac (1986-1988).\nDopo le elezioni legislative del 1988, Philippe S\u00e9guin anima insieme a Charles Pasqua una corrente interna al RPR critica nei riguardi della gestione di Jacques Chirac e volta al perseguimento del gollismo sociale. Al congresso del partito tenutosi a Le Bourget l'11 febbraio 1990, la mozione Pasqua-S\u00e9guin ottiene il 31,4 per cento ed \u00e8 quindi battuta da quella maggioritaria quidata da Alain Jupp\u00e9 che ha il 68,6.\nL'Europa.\nLa sua bestia nera \u00e8 la prospettiva della moneta unica, e nel 1992 \u00e8 promotore insieme a Charles Pasqua del fronte contrario alla ratifica del trattato di Maastricht. Dotato di una dialettica brillante, esce a testa alta dal dibattito televisivo voluto dal presidente della Repubblica Fran\u00e7ois Mitterrand, che nonostante la malattia si spende in prima persona perch\u00e9 il Trattato non sia respinto dai francesi. All'apertura delle urne, i \"s\u00ec\" alla ratifica prevalgono solo per un'incollatura, e questo contribuisce a rafforzare la posizione di S\u00e9guin all'interno del movimento neogollista.\nPresidente dell'Assembl\u00e9e Nationale.\n\u00c8 presidente dell'Assembl\u00e9e Nationale dal 1993 al 1997. Si fa apprezzare anche dalle minoranze per il rigore e per l'imparzialit\u00e0. Appena insediato, non esita ad attaccare la politica economica del governo Balladur, definendola una vera \"Monaco sociale\". In occasione della campagna per le elezioni presidenziali del 1995, mette il suo formidabile talento oratorio al servizio di Jacques Chirac nella competizione con \u00c9douard Balladur, anch'egli candidatosi all'Eliseo, ed \u00e8 l'ispiratore dello slogan della lotta alla \"fracture sociale\". Chirac \u00e8 eletto, ma la scelta del nuovo Primo ministro cade su Alain Jupp\u00e9 anzich\u00e9 su S\u00e9guin.\nPresidente del RPR.\nNel 1997 \u00e8 eletto presidente del RPR, al posto di Alain Jupp\u00e9 che fino a quella data cumulava quel ruolo con la carica di Primo ministro, e che aveva dovuto farsi da parte in conseguenza della disfatta del centrodestra alle elezioni legislative anticipate. La presidenza S\u00e9guin dura solo due anni. Si dimette, infatti, nel 1999, alla vigilia delle elezioni europee, a causa di contrasti interni e di dissensi con lo stesso presidente della Repubblica Jacques Chirac.\nCandidato a sindaco di Parigi.\nNel 2001 \u00e8 candidato a sindaco di Parigi, in un momento particolarmente delicato per il RPR visto che il sindaco uscente, Jean Tiberi, \u00e8 in rotta con il partito ed \u00e8 risoluto a ripresentarsi con una sua lista personale. I risultati andranno al di l\u00e0 delle aspettative pi\u00f9 pessimistiche: S\u00e9guin \u00e8 battuto al secondo turno dal candidato socialista Bertrand Delano\u00eb. A dare man forte al successo dell'attuale primo magistrato di Parigi contribuisce, oltre alla presenza ingombrante della lista Tiberi, lo scarso entusiasmo del presidente della Repubblica Jacques Chirac e del suo entourage nel sostenere S\u00e9guin. Le divisioni all'interno del centrodestra hanno fatto il resto.\nDichiaratamente scettico nei confronti della formazione dell'Unione per un Movimento Popolare (UMP), S\u00e9guin preferisce ritirarsi dalla vita politica, non partecipando alle elezioni legislative del 2002 e dimettendosi dal consiglio comunale di Parigi.\nPrimo presidente della Corte dei Conti.\nReintegrato alla Corte dei conti nel 2002, insegna per un biennio all'Universit\u00e0 di Montr\u00e9al.\nNel luglio 2004 \u00e8 nominato dal consiglio dei ministri primo presidente della Corte dei conti, prendendo possesso di tali funzioni il successivo 6 settembre.\nI legami con Nicolas Sarkozy.\nIn seguito all'elezione alla presidenza della Repubblica di Nicolas Sarkozy il 6 maggio 2007, Fran\u00e7ois Fillon viene nominato Primo ministro il 17 maggio successivo, mentre Henri Guaino diviene uno dei principali collaboratori del nuovo presidente della Repubblica. Entrambi erano a fianco di S\u00e9guin, nel periodo in cui faceva ancora attivit\u00e0 politica. Il segretario di Stato ai Rapporti con il parlamento, Roger Karoutchi, \u00e8 un altro dei suoi collaboratori. La sua stessa nomina a primo presidente della Corte dei conti nel luglio 2004 fu proposta in consiglio dei ministri da Sarkozy, all'epoca ministro di Stato e ministro dell'Economia e delle Finanze.\nNel maggio 2007 S\u00e9guin rifiuta di entrare a far parte del governo Fillon come ministro di Stato, preferendo rimanere alla Corte dei Conti. Uno dei primi atti del nuovo governo \u00e8 offrire a S\u00e9guin la presidenza della Commissione sugli ostacoli alla crescita economica della Francia (pi\u00f9 nota come \"commissione Attali\"), incarico che, a seguito della mancata accettazione da parte di S\u00e9guin, \u00e8 poi andato a Jacques Attali. \u00c8 anche presidente del consiglio di amministrazione dell'Institut d'\u00e9tudes politiques di Aix-en-Provence.\nLa riforma della Corte dei Conti.\nIn occasione dell'apertura dell'anno giudiziario 2009, Philippe S\u00e9guin annuncia i principi su cui si basa il disegno di legge di riforma della Corte, in seguito approvato dal Consiglio dei ministri il 28 ottobre 2009. La Corte e le 22 sezioni regionali sono raggruppate in una giurisdizione unica centralizzata e modernizzata, le attuali 22 sezioni regionali ripartite in 4 o 5 sezioni interregionali, \u00e8 attribuito alla sede centrale di Parigi la fissazione del calendario dei lavori e istituito un ruolo statutario unico per i magistrati contabili. Ma dopo la scomparsa di S\u00e9guin la riforma \u00e8 abbandonata.\nIncarichi nel settore calcistico.\nHa presieduto la commissione nazionale tripartita presso la F\u00e9d\u00e9ration fran\u00e7aise de football. Dal gennaio 2008 presiede la commissione \"Grands stades Euro 2016\", istituita dal Segretariato di Stato allo Sport allo scopo di valutare l'idoneit\u00e0 degli stadi esistenti in vista della candidatura della Francia agli Europei 2016 di calcio. Dal febbraio 2008 \u00e8 presidente della Fondazione Football.\nMorte improvvisa.\nPhilippe S\u00e9guin muore alle prime ore del 7 gennaio 2010 nella sua abitazione parigina, a causa di una crisi cardiaca. La notizia \u00e8 confermata dal Primo ministro Fran\u00e7ois Fillon, visibilmente sconvolto, nel corso di una conferenza stampa. L'omaggio della classe politica francese \u00e8 unanime, e l'11 gennaio ai suoi solenni funerali nella chiesa degli Invalides, partecipano, oltre al presidente della Repubblica Sarkozy e ai suoi predecessori Giscard d'Estaing e Chirac, le pi\u00f9 alte personalit\u00e0 dello Stato, lo stato maggiore dell'UMP e numerosi esponenti dell'opposizione.\nOpere.\nPhilippe S\u00e8guin \u00e8 autore di numerosi saggi, fra cui \"Louis Napol\u00e9on le Grand\", una biografia di Napoleone III (Grasset 1990), e un libro di memorie, \"Itin\u00e9raire dans la France d'en bas, d'en haut et d'ailleurs\" (Seuil 2003)."}
{"id": "774459", "revid": "436907", "url": "https://it.wikipedia.org/wiki?curid=774459", "title": "A Fine Day to Exit", "text": "A Fine Day to Exit \u00e8 il sesto album in studio del gruppo musicale britannico Anathema, pubblicato il 9 ottobre 2001 dalla Music for Nations.\nIl disco.\nRegistrato fra l'agosto del 2000 e il giugno 2001 ai Crash Studios di Liverpool, ai The Windings di Walia e ai Chapel Studios, l'album presenta sonorit\u00e0 pi\u00f9 distese e ricercate in confronto alle precedenti pubblicazioni del gruppo. Rimane in sottofondo la componente depressiva ed oscura della loro musica.\nIl tema principale dell'album \u00e8 stato ripreso dal gruppo per l'undicesimo album in studio \"The Optimist\" del 2017."}
{"id": "774461", "revid": "5245", "url": "https://it.wikipedia.org/wiki?curid=774461", "title": "Lo Hobbit o La riconquista del tesoro", "text": ""}
{"id": "774462", "revid": "77358", "url": "https://it.wikipedia.org/wiki?curid=774462", "title": "Touch Typing", "text": ""}
{"id": "774467", "revid": "767487", "url": "https://it.wikipedia.org/wiki?curid=774467", "title": "Mutarotazione", "text": "La mutarotazione \u00e8 un fenomeno, osservato per la prima volta nel 1846, che consiste nel cambiamento di potere rotatorio osservato per alcuni carboidrati in soluzione.\nSpiegazione.\nIl diverso comportamento ottico deriva dall'instaurarsi di un equilibrio tra la forma a catena aperta (termodinamicamente sfavorita e presente solamente in tracce) e i diversi anomeri emiacetalici ciclici.\nAd esempio, col passare del tempo si nota che il potere rotatorio di una soluzione di \u03b1-D-glucopiranosio dal valore originario di + 112\u00b0 tende a diminuire fino a raggiungere, dopo essere trascorso un certo periodo di tempo, il valore + 52,6\u00b0. Allo stesso modo, il \u03b2-D-glucopiranosio, che presenta una iniziale rotazione specifica di + 18,7\u00b0, modifica il suo potere rotatorio fino a portarlo al valore di + 52,6\u00b0.\nLa mutarotazione si spiega con l'esistenza di un equilibrio tra la forma a catena aperta del D-(+)-glucosio e le forme emiacetaliche cicliche \u03b1 e \u03b2. Sempre nel caso del glucosio, la forma a catena aperta ad equilibrio raggiunto sar\u00e0 presente in quantit\u00e0 minime, mentre la forma anomerica presente in quantit\u00e0 maggiore \u00e8 quella del \u03b2-D-(+)-glucopiranosio, in virt\u00f9 della maggiore stabilit\u00e0 conferita dalla presenza in posizione equatoriale di tutti i gruppi diversi dall'idrogeno.\nAnche i disaccaridi che possiedono un carbonio anomerico presentano la mutarotazione: ad esempio maltosio e lattosio mostrano variazione del potere rotatorio, invece il saccarosio possedendo un legame 1,2 tra glucosio e fruttosio non ha atomi di carbonio anomerici e non presenta mutarotazione. Anche i polisaccaridi, come la cellulosa, non mostrano mutarotazione a causa delle dimensioni della molecola."}
{"id": "774471", "revid": "484362", "url": "https://it.wikipedia.org/wiki?curid=774471", "title": "Bellum Iugurthinum", "text": "Il Bellum Iugurthinum (in italiano La guerra giugurtina) \u00e8 la seconda delle due monografie storiche scritte dallo storico latino Gaio Sallustio Crispo (86 - 34 a.C.), dopo il \"De Catilinae coniuratione\".\nL'opera, suddivisa in 114 capitoli e dunque pi\u00f9 lunga della precedente monografia, narra le alterne vicende della guerra condotta dai Romani contro il re di Numidia, Giugurta, tra il 111 e il 105 a.C., e conclusasi con la vittoria del console romano Gaio Mario.\nAttraverso la narrazione di vicende che rivestono comunque grande interesse storico, Sallustio si preoccupa di affrontare la decadenza morale e sociale che port\u00f2 al crollo della \"res publica\" romana e alla nascita dell'Impero.\nCaratteristiche.\nTitolo e scansione narrativa.\nIl \"Bellum Iugurthinum\" fu composto e pubblicato attorno al 40 a.C., ed \u00e8 giunto a noi tramandato per tradizione diretta attraverso i codici medievali. Soprattutto nei paesi anglosassoni, \u00e8 noto anche con il titolo di \"De bello Iugurthino\".\nRispetto alla prima monografia sallustiana, il \"Bellum Iugurthinum\" appare nettamente pi\u00f9 variegato: il motivo principale \u00e8 il cambiamento delle coordinate spaziotemporali. A differenza del \"De Catilinae coniuratione\" - in cui la congiura dura circa un anno e mezzo, con gli eventi principali localizzati tra il novembre del 63 ed il gennaio del 62 a.C., che si svolgono a Roma e nell'Etruria, quindi in un'area abbastanza limitata - nel \"Bellum Iugurthinum\" il teatro delle vicende cambia spesso, con repentini passaggi tra Roma e l'Africa, e la logorante guerra che si scatena, di cui vengono narrati anche gli antefatti, dura per ben sette anni, dal 111 al 105 a.C. Anche il sistema dei personaggi \u00e8 pi\u00f9 complesso: ai romani Scipione, Metello, Scauro, Bestia, Mario e Silla si contrappongono i numidi Micipsa, Aderbale, Giugurta e Bocco, e ad ogni modo la narrazione risulta pi\u00f9 movimentata e ricca poich\u00e9 i personaggi principali presentano un'indole ambigua, sfaccettata e perfino mutevole.\nAnche se diluita in un testo pi\u00f9 lungo (114 capitoli), la tecnica narrativa si mantiene la stessa del \"Bellum Catilinae\", ovvero quella tipica della storiografia ellenistica. Infatti, dopo il proemio, il ritratto del protagonista e gli antefatti (\u00ab\"archeologia\"\u00bb) che collegano la vicenda con la storia di Roma, lo storico comincia a narrare gli eventi intervallandoli con digressioni e discorsi che segnano pause di riflessione ed offrono l'occasione per sfoggi di retorica e giudizi storici particolarmente pregnanti.\nVicenda storica.\nL'argomento della seconda monografia sallustiana \u00e8 la logorante guerra, che Roma combatt\u00e9 tra il 111 ed il 105 a.C., (settant'anni prima della pubblicazione dell'opera) in Africa contro il re di Numidia Giugurta, e che si concluse con la vittoria romana. Non si tratt\u00f2 in questo caso di una guerra voluta dalla rapacit\u00e0 (o dall\"avaritia\" per usare il termine sallustiano) della \"nobilitas\": infatti il senato non aveva realmente alcun interesse in essa e non avrebbe tratto grandi giovamenti a combattere sul fronte africano, dove sperava di perseguire una politica di non intervento. Rischiava, invece, di lasciare scoperto il fronte settentrionale, dove, pochi anni pi\u00f9 tardi, si sarebbe verificata la pericolosa invasione dell'Italia da parte di Cimbri e Teutoni, che avrebbero superato le Alpi per essere poi sconfitti, in territorio italico, da Gaio Mario. I ceti pi\u00f9 interessati alla campagna africana erano, piuttosto, gli \"equites\" (i cavalieri), sostenitori di una politica di sfruttamento delle risorse commerciali disponibili nel bacino del Mediterraneo, i ricchi \"mercatores\" (mercanti) italici (dalle cui fila provenivano i \"negotiatores\" massacrati nel 112 a.C. da Giugurta): essi traevano gran parte della propria ricchezza dai commerci nelle province, e il rafforzamento del dominio romano in Africa poteva apparire loro una prospettiva tanto allettante quanto appariva, invece, indesiderabile quella di perdere il controllo su quelle zone. La plebe romana e italica, dal canto suo, sperava che, dopo la conquista, le terre africane venissero distribuite secondo l\"usus\" istituito dieci anni prima da Gaio Gracco, quando sulle rovine di Cartagine era stata fondata la prima colonia romana d'oltremare.\nIn un simile quadro \u00e8 comprensibile come, dopo anni di inutile ed inconcludente guerriglia, il \"problema Giugurta\" fosse destinato ad essere liquidato da un rappresentante delle forze interessate alla conquista, lontano dalla \"nobilitas\" senatoriale, l\"homo novus\" Gaio Mario, e non da generali aristocratici, che Sallustio non pu\u00f2 che accusare di corruzione, incapacit\u00e0 e superbia.\nRiassunto.\nCapitoli 1 - 4 (proemio).\nCome anche il \"De Catilinae coniuratione\", il \"Bellum Iugurthinum\" si apre con un proemio che esula dalla vicenda storica narrata nell'opera, ma che mette in luce l'ideologia dell'autore riguardo alla natura umana: l'essere umano, infatti, \u00e8 costituito da corpo e anima, ma soltanto il solido possesso della virt\u00f9 \u00e8 garanzia di gloria eterna. L'uomo deve dunque esercitare l'anima pi\u00f9 del corpo, poich\u00e9 i beni del corpo sono effimeri e destinati a scomparire, mentre quelli dell'anima permettono di avere il reale controllo della propria vita, e portano alla grandezza immortale.\nIl messaggio sallustiano, universalmente valido, assume particolare rilevanza nell'ambito della crisi della \"res publica\", quando proprio l'attaccamento alla \"virtus\" sembra essere l'unica via in grado di riportare alla pace e alla stabilit\u00e0.\nSallustio critica dunque apertamente il sistema politico, che permette di raggiungere il potere a chi non lo merita; in una tale situazione, fondamentale \u00e8 l'importanza rivestita dall'attivit\u00e0 dello storico, che rischia invece di essere considerata come \"otium\". Attraverso il proemio, dunque, Sallustio pu\u00f2 anche nobilitare la sua attivit\u00e0, come fa, analogamente, nel \"De coniuratione Catilinae\".\nCapitoli 5 - 16.\nDopo aver introdotto la narrazione storica vera e propria, Sallustio racconta, \"affinch\u00e9 l'insieme degli avvenimenti risulti pi\u00f9 chiaro e comprensibile\", la storia del regno di Numidia: durante la seconda guerra punica, il re numida Massinissa aiut\u00f2 Publio Cornelio Scipione contro il cartaginese Annibale, e, dopo la battaglia di Zama e i successivi trattati, Roma decise di ricompensarlo concedendogli la sovranit\u00e0 su molte delle terre strappate ai Cartaginesi, dando cos\u00ec vita ad un forte rapporto di amicizia con la Numidia. Alla morte di Massinissa, ereditarono il regno i suoi tre figli, Gulussa, Mastanabale e Micipsa, ma quest'ultimo rimase come unico sovrano a causa della prematura morte dei fratelli. A sua volta, Micipsa lasci\u00f2 il regno ai figli, Aderbale e Iempsale, ed al nipote Giugurta, figlio di Mastanabale e di una concubina.\nDopo la breve digressione storica, la narrazione si sposta sul personaggio di Giugurta, di cui Sallustio fornisce un'accurata descrizione psicologica, e poi su quello di Micipsa: questi, vecchio e ormai prossimo alla morte, \u00e8 portato tanto ad esaltare Giugurta quanto a sospettare della sua buona fede: per questo, nel 133 a.C. lo invia da Publio Cornelio Scipione Emiliano, impegnato nell'assedio di Numanzia, nella speranza che il giovane muoia in guerra. Giugurta, invece, sopravvive e si distingue per il suo coraggio, tanto da meritarsi numerosi elogi personali. Pochi anni dopo allora, Micipsa, sul letto di morte, convoca i suoi figli assieme a Giugurta, e designa tutti e tre come suoi eredi, raccomandando loro di governare in armonia.\nI tre eredi disattendono subito le raccomandazioni ricevute: dividono tra loro il tesoro dello Stato e si spartiscono le zone d'influenza; in particolare, per\u00f2, nascono dei forti contrasti tra Giugurta e Iempsale. Quest'ultimo, di natura molto orgogliosa, tenta di mettere il cugino in secondo piano, ma Giugurta, in risposta, lo fa uccidere.\nLe ripercussioni dell'atto sono gravissime: i pi\u00f9 tra i Numidi, terrorizzati, si stringono attorno ad Aderbale, che \u00e8 costretto ad inviare ambasciatori a Roma e a scontrarsi con Giugurta sul campo. Dalla battaglia, per\u00f2, Aderbale esce sconfitto, ed \u00e8 costretto a fuggire verso Roma, dove spera di ricevere l'appoggio del senato; intanto, anche Giugurta invia oro e argento a Roma, per farne dono ai senatori e attirarli cos\u00ec dalla sua parte. Giunto nell'Urbe, Aderbale pu\u00f2 tenere un lungo discorso in Senato: per sensibilizzare l'uditorio cerca di far leva sul rapporto di amicizia e di \"fides\" che lega Roma alla dinastia numida, sottolinea la scelleratezza delle azioni di Giugurta e si rappresenta come infelice e sventurato. Ascoltati anche gli ambasciatori di Giugurta, allora, i senatori, corrotti dalle somme di denaro ricevute, decidono di favorire l'usurpatore: si limitano, dunque, ad inviare in Numidia una commissione, guidata da Lucio Opimio, che assegna la zona confinante con la provincia romana d'Africa ad Aderbale, e quella, pi\u00f9 fertile, al confine con la Mauretania a Giugurta.\nCapitoli 17 - 19.\nSallustio decide di interrompere la narrazione per inserire nell'opera una breve digressione etnografica sull'Africa settentrionale, che egli considera un continente separato da Europa ed Asia. Dopo aver accennato brevemente alle caratteristiche del territorio e degli uomini che lo abitano, avvia la vera e propria storia del popolamento umano in Africa, basandosi sulle notizie tramandate dai \"libri Punici\" di Iempsale: narra, quindi, delle trib\u00f9 nomadi e primitive dei Libi e dei Getuli, primi abitanti dell'Africa, successivamente soppiantati da Medi, Persiani e Armeni. La digressione prosegue con un breve accenno alla penetrazione fenicia e al dominio cartaginese, di cui Sallustio dichiara di non voler parlare per evitare di \"parlarne troppo poco\", e si chiude con la descrizione della situazione all'epoca delle vicende narrate: i Romani hanno il controllo sulle citt\u00e0 cartaginesi, Giugurta su gran parte dei Numidi e dei Getuli, e Bocco I, suocero dello stesso Giugurta, sui Mauri.\nCapitoli 20 - 40.\nIncoraggiato dall'intervento favorevole di Roma, Giugurta, nel 113 a.C., riprende le ostilit\u00e0 contro l'imbelle Aderbale, deciso ad impossessarsi del suo regno per unificare la Numidia. Gli eserciti dei due si scontrano presso Cirta, e la vittoria arride nuovamente alle forze di Giugurta: Aderbale \u00e8 costretto a ritirarsi dentro le mura di Cirta, dove i \"negotiatores\" italici organizzano la resistenza all'assedio. Venuto al corrente della battaglia, il senato invia ambasciatori in Numidia, ma Giugurta, appellandosi allo \"ius gentium\", riesce a vanificare la loro presenza, e ad impedire che parlino con Aderbale; si dedica, poi, all'attenta organizzazione dell'assedio, facendo uso di tutte le sue doti strategiche. Aderbale, intanto, invia una richiesta di aiuto al senato, che manda in Numidia una nuova ambasceria, guidata da Marco Emilio Scauro. L'anziano senatore tenta di imporre a Giugurta la cessazione delle ostilit\u00e0, ma il numida si rifiuta di obbedire. Aderbale, allora, spinto dagli stessi \"negotiatores\" italici, decide di consegnare la citt\u00e0 purch\u00e9 lui e tutti gli altri abitanti abbiano salva la vita; Giugurta accetta il patto, ma, impadronitosi di Cirta, tortura e uccide lo stesso Aderbale e fa strage di tutti i cittadini adulti, numidi e italici.\nPersonaggi.\nI Numidi.\nAderbale.\nAderbale \u00e8 il maggiore dei figli di Micipsa, ed \u00e8 dunque fratello di Iempsale e cugino di Giugurta. A differenza di quello del fratello, il suo ruolo nella vicenda \u00e8 decisamente importante: dopo la prematura scomparsa di Iempsale, infatti, Aderbale rimane da solo a contrastare le mire espansionistiche di Giugurta. Viene pi\u00f9 volte sconfitto sul campo dal cugino, senza dare prova di particolari doti tattiche; analogamente, Sallustio attribuisce il merito della resistenza di Cirta agli italici, sminuendo dunque il ruolo di Aderbale anche in quella circostanza. Egli appare dunque ingenuo ed inesperto se paragonato al rivale Giugurta, che ha gi\u00e0 avuto modo di fare esperienze. Risultano importanti le parole che Aderbale pronuncia rivolto ai senatori: il numida cerca infatti di ricevere l'aiuto di Roma facendo leva su alcuni degli ideali - in primo luogo quello della \"fides\" - riconducibili al \"mos maiorum\": esse rimangono inascoltate proprio a causa della corruzione e dell'avidit\u00e0 della \"nobilitas\" e della crisi morale di Roma. Allo stesso modo, Aderbale segnala anche come gli atti di Giugurta costituiscano un'offesa alla \"maiestas\" romana, ma il senato rifiuta comunque di intervenire in suo favore, convinto dai doni dello stesso Giugurta. Piuttosto che incline alle trame e agli intrighi, dunque, Aderbale appare come un sovrano dedito ad una politica di pacifica convivenza, che non pu\u00f2 sussistere di fronte alla doppiezza di Giugurta e alla corruzione del senato.\nGiugurta.\nDifferenze tra Catilina e Giugurta e le cause della corruzione della nobilt\u00e0 romana.\nIl personaggio di Catilina pu\u00f2 essere visto come un \"monstrum\", poich\u00e9 assomma in s\u00e9 diverse caratteristiche, anche tra loro completamente opposte, che lo rendono uno dei personaggi pi\u00f9 enigmatici della letteratura di sempre, assieme al numida Giugurta. Ma, mentre il personaggio di Catilina nel corso del \"De Catilinae coniuratione\" tutto sommato non subisce sostanziali mutamenti nel suo carattere psichico, e infatti nasce come personaggio dall'indole corrotta e malvagia e cos\u00ec resta sino alla fine, il personaggio di Giugurta subisce dei notevoli mutamenti di carattere; infatti nasce come un giovane ragazzo, erede al trono numida, dall'animo sano e pieno di buoni principi, ma nel corso del \"Bellum Iugurthinum\" muta radicalmente, \"inquinato\" dall'influsso negativo che su di lui ebbe la \"nobilitas\" romana, allora profondamente corrotta, che port\u00f2 il suo carattere a divenire \"pravus\". Entrambi i personaggi sono il frutto della malvagit\u00e0 della classe senatoria, da cui provengono (Catilina) o sono stati fortemente condizionati (Giugurta); questo \u00ab\"marciumen\" interno\u00bb dal punto di vista sociale e morale ha le sue radici nel 146 a.C., anno della distruzione, da parte degli eserciti romani, di Cartagine. Infatti la sconfitta della citt\u00e0 punica pose fine al cosiddetto \"metus hostilis\" (\"timore del nemico\"), ovvero il timore che i romani avevano per i nemici cartaginesi e che li spingeva a rimanere compatti ed appianava le controversie interne; venuto a mancare questo potente \"collante\", si acuiscono i sentimenti di \"ambitio\" ed \"avaritia\" dell'oligarchia senatoria e soprattutto le ostilit\u00e0 presenti tra le varie \"factiones\", sfociate nelle sanguinarie guerre civili del primo secolo a.C. Si ha infatti un passaggio da lotte tra \"hostes\" (nemici stranieri, barbari) a lotte tra \"adversarii\" (rivali politici, lotta tra fazioni), che scatenano ondate di violenza interna senza precedenti, e decretano la fine inevitabile di tutto quell'insieme di istituzioni che costituiva la \"res publica\" romana.\nIempsale.\nIempsale \u00e8 il minore dei figli di Micipsa, fratello di Aderbale e cugino di Giugurta. Il suo ruolo nel \"Bellum Iugurthinum\" \u00e8 del tutto secondario, sebbene sia proprio il suo comportamento a fornire la causa occasionale per l'inizio delle ostilit\u00e0 tra Giugurta e Aderbale. Egli infatti, particolarmente orgoglioso per natura, disprezza Giugurta, poich\u00e9 egli \u00e8 il figlio di una concubina, e tenta in ogni modo di umiliarlo, schierandosi anche a favore dell'abolizione dei provvedimenti presi da Micipsa dopo l'associazione del nipote al trono. Dimostra cos\u00ec di essere privo di quell'intelligenza politica, propria, invece, di suo padre, e compie atti avventati senza prevederne le conseguenze. Giugurta, infatti, \"mosso dall'ira e dalla paura\", decide di farlo uccidere, e manda alcuni dei suoi uomini nell'abitazione in cui si trova: Iempsale, piuttosto che tentare onorevolmente di difendersi, muore rifugiatosi vilmente nella capanna di una schiava, e la sua testa, mozzata, viene portata a Giugurta.\nMicipsa.\nMicipsa \u00e8 il figlio primogenito del re di Numidia Massinissa, e sale al potere, assieme ai fratelli, Gulussa e Mastanabale, alla morte del padre, nel 148 a.C. Dopo la prematura scomparsa dei fratelli, si ritrova a regnare da solo, e fornisce un valido aiuto ai Romani durante la terza guerra punica. Ha due figli, Aderbale e Iempsale I, ed \u00e8 lo zio di Giugurta. Nel ruolo di \"politico\" che svolge, \u00e8 naturalmente esempio di quella continua mutevolezza che caratterizza molti personaggi dell'opera.\nNel \"Bellum Iugurthinum\" appare gi\u00e0 in tarda et\u00e0, impegnato a pensare a chi sia il pi\u00f9 adatto a succedergli nel ruolo di sovrano. Si rallegra del prestigio di Giugurta, sicuro che quest'ultimo possa essere adatto a guidare la Numidia e a procurarle grande gloria, ma si accorge ben presto che il nipote si troverebbe in una condizione di netta superiorit\u00e0 rispetto ai figli, a causa della sua et\u00e0 e della popolarit\u00e0 di cui gode. Si ritrova allora ad essere spaventato dalla natura di Giugurta, avida e incline a soddisfare i propri desideri. Il re di Numidia dimostra allora, nel tentativo di eliminare il nipote, di essere un politico saggio e quanto mai attento alle conseguenze che i suoi atti possono avere: per questo evita di farlo assassinare o di far s\u00ec che rimanga vittima di qualche intrigo. Preferisce piuttosto \"tentare la sorte\" ed inviarlo in guerra presso Numanzia. Fallito il suo piano, Micipsa si ritrova costretto ad accettare l'ormai inevitabile ascesa del nipote, che diviene erede assieme ad Aderbale e Iempsale. Anche in questo frangente, comunque, dimostra grande intelligenza politica nel sapersi adattare alle diverse situazioni in cui si trova, evitando sempre di creare situazioni di aperta conflittualit\u00e0.\nSul letto di morte, infine, convoca presso di s\u00e9 i figli ed il nipote, e, fingendo di rallegrarsi per i successi di Giugurta, istruisce i propri successori sul comportamento che devono seguire nella guida del regno. Li invita alla concordia ed alla collaborazione reciproca, dando loro dei consigli che risultano tuttora validi:\nPoco tempo dopo, muore, ricevendo tutte le onoranze funebri degne di un re.\nAnalisi.\nAttendibilit\u00e0 e storicit\u00e0 dell'opera.\nNel \"Bellum Iugurthinum\" sono assenti gli elementi di descrizione etnografica che dovrebbero essere essenziali per un'opera storiografica. La digressione geografica e storica dei capitoli 17-19 risulta assai deludente ed approssimativa, soprattutto per uno storico che ha ricoperto per alcuni anni la carica di governatore della provincia d'Africa: Sallustio dichiara infatti di attingere a fonti scritte piuttosto che all'osservazione personale, e questo fa s\u00ec che la sua descrizione risulti asettica e imprecisa. Allo stesso modo, anche il ritratto di Giugurta appare piuttosto stereotipato, e non frutto di un'attenta osservazione delle abitudini delle popolazioni locali: alcuni tratti del comportamento giovanile e dell'educazione sono quelli tipici dei barbari, e Sallustio sembra rifarsi alla tradizione storiografica greca, in particolare alla Ciropedia di Senofonte. La descrizione, dunque, risulta nel complessa reticente, vaga e nebulosa.\nA livello storico, Sallustio si dimostra poco attento all'esatta collocazione temporale degli eventi narrati: frequenti sono infatti le inesattezze riguardo a particolari cronologici, ed altrettanto frequente \u00e8 il ricorso ad ellissi ed espressioni - tipo di \"bianco temporale\", che colmano lunghi spazi narrativi altrimenti privi di azione.\nIn sostanza manca nell'opera qualsiasi interesse che non sia necessariamente legato all'ossessiva ricerca delle cause del declino (e della fine di l\u00ec a poco) della \"res publica\" romana, ed il trasferimento di questa indagine nella politica estera non cambia nulla nella prospettiva dello storico. La conseguenza \u00e8 che quando lo storico cerca di individuare le cause dell'espansionismo di Roma si comporta allo stesso modo e non fa altro che ritornare ancora una volta, in un'analisi piuttosto deludente, alle cause morali che muovono la politica interna: l\"avarita\" (avidit\u00e0 di denaro), la \"lubido imperitandi\" (brama di potere), come si ricava dal discorso di Giugurta a Bocco, \"Bellum Iugurthinum\", cap. 81, e l\"ambitio\" (sconsiderata e immutabile brama di potere).\nSi genera in questo modo una curiosa distorsione, per cui la rapacit\u00e0 e la sete di potere che spingono ad ingrandire lo Stato ne segnano anche la dissoluzione nelle ambizioni personali e nelle lotte civili: \u00e8 un paradosso che rivela quanto sia, nella sostanza, inefficace l'ottica moralista di Sallustio per comprendere le vere ragioni dell'espansione romana nel Mediterraneo, ovviamente non di natura morale.\nAltri progetti.\n nell'originale latino."}
{"id": "774472", "revid": "77358", "url": "https://it.wikipedia.org/wiki?curid=774472", "title": "Touch typing", "text": ""}
{"id": "774477", "revid": "110157", "url": "https://it.wikipedia.org/wiki?curid=774477", "title": "Provincia di Bajanhongor", "text": "La provincia di Bajanhongor \u00e8 una provincia (\"ajmag\") della Mongolia, comprende un versante dei Monti Hangaj a nord e del Gov'-Altaj, pi\u00f9 una striscia aridissima al confine con la Cina a sud.\nConfina a sud con la Mongolia interna (Cina), ad est con le province del \u00d4mn\u00f4gov\u2019 e del \u00d4v\u00f4rhangaj, a nord con quelle dell'Arhangaj e ad ovest con quelle del Gov\u2019-Altaj e del Zavhan.\nAll'interno della provincia si trovano i laghi salati di Orog Nuur e Boon Tsagaan Nuur (Bon Cagan Nur) che, anche se si stanno lentamente prosciugando come del resto la maggior parte dei bacini lacustri dell'Asia e dell'Oceania (fatto evidenziato spesso dagli esperti in questi ultimi anni), continuano ad essere sufficientemente alimentati dal fiume Baydrag e da sorgenti sotterranee. La presenza di tali sorgenti, sempre a detta degli studiosi della crosta terrestre, \u00e8 spiegata dal sottosuolo granitico, di cui \u00e8 formata la zona, che riesce a trattenere la poca acqua che cade ogni due o tre anni.\nLa pastorizia nomade \u00e8 l'unica risorsa della regione.\nSuddivisione amministrativa.\nLa provincia di Bajanhongor \u00e8 suddivisa nei seguenti distretti (\"sum\"):"}
{"id": "774479", "revid": "287204", "url": "https://it.wikipedia.org/wiki?curid=774479", "title": "Enka", "text": "Col termine , si ci riferisce a due diversi stili di musica giapponese: il primo nacque nel periodo Meiji (1868-1912) e fu in voga fino al periodo Taish\u014d (1912-1926); il secondo, al quale generalmente ci si riferisce oggi usando il termine \"enka\", \u00e8 un tipo di musica popolare pi\u00f9 melodrammatica.\nIl genere \"enka\", nacque nel periodo Meiji come forma musicale di dissenso politico, ma perse presto queste caratteristiche per diventare una forma di musica legata a temi come l'amore, la perdita (dell'amore), la solitudine, le difficolt\u00e0 della vita, il suicidio e la morte. \nAlcuni dei primi cantanti di \"enka\" moderno sono stati Hachir\u014d Kasuga, Michiya Mihashi e Hideo Murata. \nProbabilmente la cantante di \"enka\" moderno pi\u00f9 famosa \u00e8 stata Hibari Misora, dal periodo Sh\u014dwa (1926-1989) durante il quale visse ed ebbe il suo successo."}
{"id": "774482", "revid": "66316", "url": "https://it.wikipedia.org/wiki?curid=774482", "title": "Owain il rosso", "text": ""}
{"id": "774484", "revid": "466539", "url": "https://it.wikipedia.org/wiki?curid=774484", "title": "Tauranga", "text": "Tauranga \u00e8 la maggiore citt\u00e0 della regione della Baia dell'Abbondanza, nell'Isola del Nord della Nuova Zelanda. Si tratta della nona pi\u00f9 grande citt\u00e0 della nazione; essa si trova 100\u00a0km a est di Hamilton e 85 chilometri a nord di Rotorua.\nNel 1989, quando venne riorganizzato l'apparato delle amministrazioni locali neozelandesi, Tauranga venne inclusa nel Distretto di Western Bay of Plenty, ma nel 2004 essa ne venne separata per creare una nuova autorit\u00e0 territoriale autonoma (\"Tauranga City Council\").\nTauranga si trova all'imboccatura di un grande porto naturale che si affaccia sulla costa occidentale della baia dell'Abbondanza. Il nome della citt\u00e0 deriva da una parola m\u0101ori che si pu\u00f2 tradurre come \"porto sicuro\".\nPopolazione.\nTauranga \u00e8 la citt\u00e0 col maggior incremento demografico della Nuova Zelanda. Nel 2006 nell'area metropolitana della citt\u00e0 abitavano 107.000 persone, il quadruplo di quelle che vi risiedevano poco pi\u00f9 di 30 anni fa. Il forte sviluppo demografico \u00e8 dovuto principalmente alla posizione geografica della citt\u00e0: essa gode infatti di un clima caldo e secco, il che attira molte persone che vi si stabiliscono dopo la pensione e molti turisti durante i mesi estivi.\nEconomia.\nL'economia locale si basa sul turismo (le spiagge di Tauranga sono molto popolari fra gli amanti del surf) e sulla produzione agricola, in particolare di mapo e kiwi. Il porto della citt\u00e0 \u00e8 molto trafficato, sia dal punto di vista turistico che commerciale.\nNonostante la tumultuosa crescita, Tauranga non ha per\u00f2 avuto un pari sviluppo economico: il PIL della citt\u00e0 \u00e8 paragonabile a quello di centri che hanno meno della met\u00e0 dei suoi abitanti."}
{"id": "774486", "revid": "110157", "url": "https://it.wikipedia.org/wiki?curid=774486", "title": "A Natural Disaster", "text": "A Natural Disaster \u00e8 il settimo album in studio del gruppo alternative rock inglese Anathema nel 2003. Il disco \u00e8 stato pubblicato il 3 novembre 2003 nel Regno Unito e il 24 febbraio 2004 negli Stati Uniti. \u00c8 considerato l'album che segna la loro maturit\u00e0 artistica nell'alternative rock."}
{"id": "774487", "revid": "108678", "url": "https://it.wikipedia.org/wiki?curid=774487", "title": "Distretto di Tauranga", "text": ""}
{"id": "774500", "revid": "125852454", "url": "https://it.wikipedia.org/wiki?curid=774500", "title": "Aeroporto di Bresso", "text": "L'aeroporto Giampiero Clerici \u00e8 un aeroporto civile situato a Bresso, ai confini coi comuni di Cinisello Balsamo e Sesto San Giovanni, in un'area facente parte del Parco Nord Milano.\nStoria.\nLa nascita dell'aeroporto risale agli anni della prima guerra mondiale, quando la vicina fabbrica della Societ\u00e0 Italiana Ernesto Breda per Costruzioni Meccaniche allarg\u00f2 le sue produzioni al settore degli aerei militari, creando cos\u00ec la necessit\u00e0 di una vicina pista di collaudo.\nDurante le due guerre l'aeroporto costitu\u00ec il principale centro di difesa aerea dell'area milanese.\nL'aeroporto assunse un'importanza strategica nel primo dopoguerra, quando venne usato dalla Regia Aeronautica come sede di una scuola di volo militare e di tre stormi di aerei da caccia incaricati della difesa aerea di Milano.\nGi\u00e0 dal 1917 inizi\u00f2 anche il suo utilizzo civile nel campo degli aerei da turismo, e nel 1960 vi si trasfer\u00ec l'Aero Club Milano, fondato nel 1926 con una scuola di volo che offre corsi per conseguire licenze di pilota privato e di pilota di linea, oltre alle abilitazioni al volo strumentale ed acrobatico. L'Aero Club \u00e8 inoltre assai attivo nel volo sportivo, avendo una lunga tradizione nel volo acrobatico ed organizzando annualmente varie competizioni di questa disciplina. Inoltre vanta numerosi titoli nazionali nelle varie categorie del volo acrobatico ed ha fornito negli anni la maggior parte dei piloti alla Squadra Nazionale.\nIl 1\u00ba giugno 1931 vi nasce il 3\u00ba Stormo che resta fino al marzo 1933.\nDurante la seconda guerra mondiale vi furono basate le seguenti unit\u00e0 operative della Regia Aeronautica: 9\u00ba Gruppo CT (gennaio-maggio 1943); 23\u00ba Gruppo CT (Giugno 1943); 30\u00ba Gruppo BT (giugno-settembre 1943); 31\u00ba Gruppo BT (ottobre 1941 \u2013 gennaio 1942); 50\u00ba Gruppo BT (giugno-luglio 1943); 64\u00ba Gruppo OA (giugno 1942); 88\u00ba Gruppo BT (aprile 1942); 99\u00ba Gruppo BT (luglio 1942 \u2013 gennaio 1942, maggio-giugno 1943); 172\u00aa Squadriglia BT (giugno 1940). Dopo l'8 settembre 1943 l'Aeronautica Nazionale Repubblicana disloc\u00f2 sullo stesso aeroporto dapprima i FIAT G.55 e poi i Messerschmitt Bf.109 G-6 del 2\u00ba Gruppo Caccia (Dicembre 1943 \u2013 Giugno 1944) ed il Reparto Aereo Collegamento (R.A.C.) (Dicembre 1943 \u2013 Aprile 1945) . Il 30 aprile 1944 l'impianto della Breda e l'aeroporto di Bresso furono bombardati da 53 Boeing B-17 statunitensi: a seguito di tale incursione sette velivoli furono distrutti a terra, ci furono diversi crateri nell'area di atterraggio e danni a hangar, officine meccaniche e di assemblaggio. Una ricognizione aerea del 4 settembre 1944 riporta la presenza di due C.R.D.A. Cant Z. 1007 (con ogni probabilit\u00e0 del R.A.C.), 3 SM 79, 3 SM 81, 3 Ca 313, 1 Ca 133 e 6 altri velivoli di dimensioni pi\u00f9 piccole ma non identificati (va precisato che la Breda ancora nel 1944 produceva su licenza della Aermacchi dei caccia C.202 che commissionati nel 1943 dalla Regia Aeronautica venivano ultimati come velivoli da addestramento caccia per la A.N.R., la Luftwaffe o l'aeronautica militare croata). \nNel settore sud dell'aeroporto la Breda costru\u00ec anche una galleria del vento per il test dei suoi velivoli. L'uso dell'aeroporto da parte dell'Aviazione dell'Esercito termin\u00f2 nel 1998 con il trasferimento dell'ultima squadriglia di elicotteri. del 3\u00ba Reggimento Cavalleria dell'Aria \"Aldebaran\".\nNegli anni la sua superficie \u00e8 stata sempre pi\u00f9 ridotta in favore dell'uso a verde pubblico, e comunque la stessa esistenza dell'infrastruttura aeroportuale \u00e8 da diversi anni fonte di polemiche.\nNell'eliporto all'interno della struttura vi sono anche una scuola di volo elicotteristico ed una base operativa dell'elisoccorso dell'AREU.\nIl 3 giugno 2012, in occasione del VII incontro mondiale delle famiglie (promosso dalla Chiesa cattolica) \u00e8 divenuto sede della Santa Messa presieduta da papa Benedetto XVI alla presenza di un milione di fedeli.\nDal 2013 l'aeroporto ospita anche l'Aero Club Bresso, successivamente sciolto nel 2018.\nDal 2016 \u00e8 presente sull'aeroporto anche la societ\u00e0 Sky Services S.p.A. con una base della Flight Academy (IT.ATO.0075). La scuola \u00e8 specializzata nella formazione di piloti privati e piloti di linea.\nL'aeroporto fu protagonista di funesti eventi nel marzo nel 1972 e nell'ottobre del 1980. Il 19 marzo 1972, il pilota e istruttore Roberto Crippa ed il suo allievo, nel corso di una lezione di volo acrobatico a bordo di uno Zlin, perdono la vita a causa di una manovra errata. Nell'ottobre del 1980 un aeromobile, sbagliando l'allineamento con la pista in fase di atterraggio, cadde contro una famigliola in gita nel verde circostante: morirono due bambini, la madre e la sorella riportarono gravi ferite, morti i due piloti.\nLa pista.\nLa pista dell'aeroporto ha una lunghezza di 1\u00a0080 m per una larghezza di 30; inizialmente la sua superficie era in erba, ma \u00e8 stata asfaltata nel 1965 a cura dell'Aero Club Milano. Ha un orientamento magnetico (QFU) 36/18, cio\u00e8 esattamente nord-sud."}
{"id": "774502", "revid": "709565", "url": "https://it.wikipedia.org/wiki?curid=774502", "title": "NeoOffice", "text": "NeoOffice \u00e8 un \"porting\" della suite di software di produttivit\u00e0 personale open source OpenOffice.org per macOS. Esso implementa quasi tutte le caratteristiche della corrispondente versione di OpenOffice.org comprendenti un elaboratore testi, un foglio elettronico, un programma per presentazioni, un programma di elaborazione grafica ed un database relazionale. Viene sviluppato da Planamesa Software ed usa la tecnologia Java per integrare OpenOffice.org (originariamente sviluppato per Solaris e GNU/Linux) con l'interfaccia Aqua di Mac OS X.\nCaratteristiche.\nNeoOffice \u00e8 una suite di programmi per l'ufficio basata su OpenOffice.org, nata per fornire anche su Mac OS X una versione della suite libera con interfaccia nativa (che sfrutta, quindi, i framework Cocoa). Oggi viene sviluppata come progetto separato, nonostante sia il team di OpenOffice.org che il team di LibreOffice abbiano distribuito una versione nativa per OS X che non richiede X11.\nNeoOffice possiede un'interfaccia costruita usando gli strumenti di Apple (Java, Cocoa, Carbon) per le applicazioni \"native\" di Mac OS X. Inoltre in NeoOffice si trovano le estensioni derivanti dai progetti odf-converter e ooo-build di Novell.\nVantaggi.\nNeoOffice \u00e8 pi\u00f9 \"mac-like\" di OpenOffice.org, pu\u00f2 vantare un'installazione pi\u00f9 semplice, una migliore integrazione con l'interfaccia di OS X (ad esempio i menu a discesa in cima allo schermo e le usuali scorciatoie da tastiera), l'uso dei font e dei servizi di stampa di sistema senza configurazioni aggiuntive e l'integrazione con le funzioni di clipboard e di drag and drop di sistema.\nSvantaggi.\nNeoOffice richiede pi\u00f9 memoria della versione X11 per funzionare in maniera soddisfacente, alcune funzioni sono pi\u00f9 lente ed il codice aggiunto ad OpenOffice.org non \u00e8 completamente testato. Inoltre, dato che NeoOffice \u00e8 basato sulle \"release\" di OpenOffice.org, le corrispondenti versioni sono pubblicate un po' pi\u00f9 tardi. Occorre considerare inoltre che l'ultima versione di OOorg distribuita il 13 ottobre 2008, la 3.0.0, \u00e8 compatibile nativamente con Mac OS X, anche se non pi\u00f9 per i processori PowerPC.\nSviluppo.\nA differenza dei pacchetti marchiati OpenOffice.org, che furono originariamente sviluppati sotto la sigla SISSL, una licenza che ha facilitato la creazione di versioni proprietarie del software (come ad esempio StarOffice), NeoOffice \u00e8 distribuito con licenza GPL, per assicurare che ogni versione basata su di esso rimanga libera. Le versioni di OpenOffice.org a partire dalla 2.0 sono distribuite con licenza LGPL, ma gli autori di NeoOffice hanno espresso la loro intenzione di continuare a distribuire tutte le loro versioni con licenza GPL standard. Ci\u00f2 impedir\u00e0 al codice di NeoOffice che risolve dei bug o introduce nuove funzioni di essere usato in OpenOffice.org.\nStoria.\nOrigini.\nNeoOffice nacque come progetto per indagare sui metodi per creare un \"porting\" di OpenOffice.org nativo per Mac OS X. Il progetto che ora si chiama NeoOffice fu originariamente detto NeoOffice/J per sottolineare l'uso dell'integrazione di Java in OS X per abilitare l'applicazione nativa. Un progetto correlato fu NeoOffice/C, che tent\u00f2 parallelamente di sviluppare una versione sfruttando le API Cocoa. Quest'ultimo, per\u00f2, si rivel\u00f2 di difficile implementazione e l'applicazione risultante si dimostr\u00f2 altamente instabile, il progetto fu dunque accantonato a favore del pi\u00f9 promettente NeoOffice/J. Il suffisso \"/J\" fu abbandonato dalla versione 1.2 del progetto, dato che non fu pi\u00f9 necessario per distinguerlo da altri progetti.\n\"Release\" attuale.\nL'attuale versione stabile di NeoOffice \u00e8 la 3.4.1 ed introduce in NeoOffice le feature standard di Mac OS X Yosemite (ad esempio \"versioni\"). L'attuale versione \u00e8 scaricabile soltanto in cambio di una donazione. Il codice sorgente \u00e8 comunque liberamente accessibile."}
{"id": "774506", "revid": "1165513", "url": "https://it.wikipedia.org/wiki?curid=774506", "title": "Crater", "text": ""}
{"id": "774508", "revid": "486946", "url": "https://it.wikipedia.org/wiki?curid=774508", "title": "Rattatac", "text": ""}
{"id": "774509", "revid": "486946", "url": "https://it.wikipedia.org/wiki?curid=774509", "title": "Piafabec", "text": ""}
{"id": "774510", "revid": "486946", "url": "https://it.wikipedia.org/wiki?curid=774510", "title": "Rapasdepic", "text": ""}
{"id": "774514", "revid": "1632387", "url": "https://it.wikipedia.org/wiki?curid=774514", "title": "Meisterwerk 1", "text": "Meisterwerk 1 \u00e8 una raccolta della Doom metal band inglese My Dying Bride."}
{"id": "774519", "revid": "486946", "url": "https://it.wikipedia.org/wiki?curid=774519", "title": "Sabelette", "text": ""}
{"id": "774521", "revid": "486946", "url": "https://it.wikipedia.org/wiki?curid=774521", "title": "Sablaireau", "text": ""}
{"id": "774522", "revid": "486946", "url": "https://it.wikipedia.org/wiki?curid=774522", "title": "Melofee", "text": ""}
{"id": "774523", "revid": "1573940", "url": "https://it.wikipedia.org/wiki?curid=774523", "title": "Crater (Yemen)", "text": "Crater (conosciuta anche come Kraytar) \u00e8 una citt\u00e0 dello Yemen nel governatorato di 'Adan; porto sul golfo di Aden nella costa occidentale del Paese.\nIl nome ufficiale \u00e8 Seera (arabo: \u0635\u064a\u0631\u0629 \u1e62\u012brah)."}
{"id": "774525", "revid": "486946", "url": "https://it.wikipedia.org/wiki?curid=774525", "title": "Melodelfe", "text": ""}
{"id": "774528", "revid": "486946", "url": "https://it.wikipedia.org/wiki?curid=774528", "title": "Goupix", "text": ""}
{"id": "774530", "revid": "486946", "url": "https://it.wikipedia.org/wiki?curid=774530", "title": "Feunard", "text": ""}
{"id": "774531", "revid": "22475", "url": "https://it.wikipedia.org/wiki?curid=774531", "title": "Rondoudou", "text": ""}
{"id": "774532", "revid": "486946", "url": "https://it.wikipedia.org/wiki?curid=774532", "title": "Grodoudou", "text": ""}
{"id": "774534", "revid": "767487", "url": "https://it.wikipedia.org/wiki?curid=774534", "title": "Al-Dali'", "text": "Al-\u1e0c\u0101li\u02bf () \u00e8 una citt\u00e0 dello Yemen, capitale dell'omonimo governatorato nel sud est del Paese. Si trova a circa 1.500 metri di altezza. La citt\u00e0 \u00e8 stata la capitale dello Sceiccato di Muflahi."}
{"id": "774535", "revid": "547034", "url": "https://it.wikipedia.org/wiki?curid=774535", "title": "Monica Setta", "text": "Dopo aver lavorato per TMC e LA7 nei primi anni 2000, \u00e8 stata legata alla Rai dal 2003 al 2013, lavorando principalmente su Rai 2, seppur abbia fatto parte del cast di \"Domenica in\" per tre edizioni. Dal 2012 al 2013 ha lavorato sui canali di Rai Ragazzi: Rai Gulp e Rai Yoyo.\nNel 2015 \u00e8 stata protagonista della nascita del canale Agon Channel, poi chiuso per bassi ascolti.\nDal 2017 al 2019 \u00e8 stata opinionista ricorrente dei programmi di infotainment di Canale 5 condotti da Barbara D'Urso e ha lavorato per la rete pugliese Telenorba.\nAlla presentazione dei palinsesti autunnali 2019 di Rai 1 viene annunciata come nuova conduttrice di \"Unomattina in famiglia\" con Tiberio Timperi, tornando in Rai dopo 6 anni.\nBiografia.\nNata a Brindisi, figlia unica di un dirigente d'azienda abruzzese di Bussi sul Tirino e di una insegnante di Rieti, entrambi trasferiti in Puglia per lavoro. Frequenta il liceo classico Benedetto Marzolla e si diploma con il massimo dei voti nel 1983.\nGli esordi come giornalista al \"Quotidiano di Brindisi\", che per\u00f2 si rifiuta di regolarizzare la sua posizione con un praticantato, la spingono a lasciare la Puglia, iscrivendosi al corso di laurea in Filosofia presso l'Universit\u00e0 di Roma \"La Sapienza\". In quegli anni instaura, contemporaneamente, una serie di collaborazioni con \"Il Popolo\", \"Nuovi tempi\" e \"La Gazzetta del Mezzogiorno\". Le interessano le questioni sindacali e comincia a collaborare con la Cisl, dove viene assunta il 1\u00ba gennaio 1986 con un contratto a tempo determinato \"part time\" all'Ufficio stampa per la durata di due anni.\nIl 12 luglio 1988 si laurea in filosofia all'Universit\u00e0 di Roma \"La Sapienza\" (relatore prof. Paolo Spriano) con una tesi sulla \"Storia dei partiti politici, Giulio Pastore fra la Cisl e la DC. La nascita di Forze nuove e la sinistra democristiana\". Il prof. Spriano le chiede di fargli da assistente alla cattedra di Storia dei partiti politici per l'anno accademico 1988/1989 e Monica accetta, mettendo da parte il sogno del giornalismo. Tuttavia, nel settembre dello stesso anno, Spriano, colpito da un infarto, muore. Inizia quindi a collaborare con il quotidiano \"Avvenire\" e approda alla redazione romana de \"Il Giorno\", dov'era iniziato il praticantato nell'ottobre 1987. Dal luglio 1989 \u00e8 giornalista professionista, iscritta all'Ordine dei Giornalisti dell'Abruzzo.\nL'ingresso nei grandi quotidiani di Milano.\nAlla fine degli anni Ottanta, Monica decide di accettare un posto di praticante nella redazione economica milanese del quotidiano \"Il Giorno\", diretto da Lino Rizzi. Ci rester\u00e0 dal dicembre 1988 al gennaio 1991: si occupa di impresa, societ\u00e0 quotate e politica monetaria. \u00c8 il periodo dei grandi viaggi. Visita l'America con l'Enimont, segue i congressi internazionali della siderurgia a Berlino, le partnership di Stet in Argentina o quelle di Alitalia ancora a New York, nel Grand Canyon e a Miami.\nNel febbraio 1992, accetta la proposta di Pierluigi Magnaschi e Angelo Maria Perrino che la chiamano a \"Milano Finanza/MF\" del gruppo Class per seguire Fiat e Fininvest. Con la qualifica di redattore ordinario nel quotidiano \"MF\", Monica ha una rubrica patinata nell'ultima pagina del mensile \"Class\", dove stila le pagelle della \"business community\". Sono gli anni in cui conosce Berlusconi e Romiti che resteranno suoi amici per sempre. \u00c8 la Setta che annuncia in anteprima, con uno \"scoop\" di risonanza internazionale, l'intenzione del \"Cavaliere\" di scendere in campo, in una intervista a \"MF\", uscita nel maggio del 1993.\nBerlusconi le fa fare un colloquio a Palazzo dei Cigni per passare al Biscione come giornalista sportiva, ma lei preferisce seguire Indro Montanelli nella nuova avventura editoriale de \"La Voce\", assunta come caposervizio economia.\nIl ritorno a Roma: stampa e televisioni nazionali.\nSi dimette nel febbraio del 1994 da \"MF\", lascia Milano, dove aveva vissuto 5 anni bellissimi e torna a Roma, per fare il capo della redazione economica de \"La Voce\". Il giornale chiude nel 1995 e da quel momento Monica inizia una rubrica sul \"Corriere della Sera\", collaborando attivamente all'inserto settimanale \"Sette\", diretto allora da Carlo Verdelli, l'ex direttore de \"la Repubblica\"; firma una rubrica sul \"CorrierEconomia\". Viene assunta in RCS periodici il 1\u00ba settembre 1996 come inviato del mensile \"Capital\", diretto da Mario Fortini, gi\u00e0 vice di Verdelli. Fino al 1999 resta a \"Capital\", poi passa a \"Il Mondo\" e \"Amica\", due testate del stesso gruppo editoriale. Sul \"Mondo\" firma la rubrica \"Pranzi e cene del gotha\", voluta da Paolo Mieli. Rubrica di enorme successo che tuttavia le viene tolta per far spazio ad Afef Jnifen, futura moglie di Marco Tronchetti Provera, che vuole fare la giornalista. La compensazione per Monica arriva quasi subito. \nNel 2001, arriva la promozione a capo della redazione romana dell'inserto femminile \"iO Donna\" del \"Corriere della Sera\".\nL'esordio in televisione era avvenuto nel contenitore \"Omnibus\" de La 7, nel 2002, con una rubrica condotta insieme ad Antonello Piroso, prima di approdare alla conduzione del programma quotidiano pomeridiano \"Donne allo specchio\", andato in onda per due stagioni consecutive sulla stessa emittente, con enormi risultati di share. Nel 2003 partecipa al \"DopoFestival\" di Sanremo su Rai 1, nel cast fisso, con Pippo Baudo come co-conduttrice accanto a Michelle Bonev. Sempre nel 2003, conduce in diretta dagli Internazionali d'Italia di tennis al Foro Italico \"Doppio misto\", conquistando sul campo un ricco contratto di esclusiva con La 7, siglato dall'allora A.D. Beppe Parrello. Nel 2004 lascia Rcs per approdare alla Rusconi Hachette come inviata di \"Gente\", diretto da Umberto Brindani. Negli stessi anni firma una rubrica di finanza su \"Il Messaggero\". Passa da La 7 a Rai 2 diventando, prima opinionista fissa del \"reality\" \"La talpa\" poi conduttrice del programma settimanale di economia \"Contatto diretto\", andato in onda nell'estate 2004, di domenica.\nIntanto, diventa caporedattore dei mensili \"Psychologies\", \"Gioia\" e \"Gente Viaggi\". Nel 2010 sceglie solo \"Psychologies\", diretto da Lucia Rappazzo. Si trova benissimo fino a quando nel giugno 2012 le pubblicazioni vengono interrotte. Prima di tornare nel 2014 caporedattore da Roma a \"Gioia\", Monica collabora con l'AGI - Agenzia Giornalistica Italia e Tiscali.it, l'agenzia di Renato Soru, diretta dall'abruzzese Giuseppe Caporale, e con Radio Adige, dove cura una rubrica politica andando a Verona una volta al mese. Precedentemente la Setta aveva collaborato per anni con Rai Radio 2 conducendo \"La mezzanotte\" e aveva avuto un contratto quinquennale con Radio 24, del Gruppo Sole 24 ore, per condurre il programma al femminile \"Una nessuna centomila\" di pirandelliana memoria. Dall'estate 2014 passa a \"Gioia\" come ex articolo 2 e dopo la confluenza della testata, diretta da Maria Elena Viola, nel brand \"Elle\", mantenendo la stessa carica, occupandosi del web in Elle.It.\nFrattanto riceve numerosi premi alla carriera. Ad esempio, nell'ottobre 2010 le \u00e8 stato conferito il XXVII Premio Sulmona di giornalismo assegnato dal Circolo di arte e cultura \"Il Quadrivio\". \u00c8 diventata ambasciatrice di F.I.a.B.A. di Giuseppe Trieste, essendosi occupata attivamente del tema della disabilit\u00e0. Nel 2015 riceve un altro importante riconoscimento dal MOIGE per il suo programma \"Storie di ragazzi\" su Rai Gulp, considerato il migliore \"format\" Rai per la fascia d'et\u00e0 dagli 8 ai 16 anni.\nProsegue l'affermazione nei programmi televisivi.\nNel gennaio 2005 ha condotto due puntate della seconda serata di Rai 2 dal titolo \"Bye Bye Baby\", prima di diventare opinionista nel cast fisso di \"Domenica In\" su Rai 1 con Mara Venier. Nel 2006 ha condotto la prima rubrica dentro \"Domenica in\", \"Sette per Setta\", dedicata ai temi della politica e del costume. Dal 2007 e fino al 2009 ha condotto \"Domenica In... Politica\", subito dopo \"L'Arena\" di Massimo Giletti, intervistando i protagonisti della politica in rigorosa \"par condicio\".\nNel 2009 \u00e8 passata da Rai 1 a Rai 2 cooptata da Massimo Liofredi con un'esclusiva di due anni. Qui ha condotto il programma quotidiano di politica \"Il fatto del giorno\", la seconda serata con \"Peccati - I sette vizi capitali\" (2010), quattro puntate in \"prime time\" con \"Solo per amore\" (2011) e sei puntate del contenitore estivo \"Seconda serata Estate\" (2011). Il suo successo pi\u00f9 grande resta appunto \"Il fatto del giorno\", quotidiano di politica per casalinghe (come lo definirono i critici), che costando appena 7 000 euro a puntata \u00e8 riuscito a totalizzare, dalle ore 14 alle 14.44, 2 milioni di spettatori con il 14% di share. Da settembre 2011 \u00e8 una delle opinioniste fisse dei contenitori \"Mattino Cinque\" e \"Domenica Cinque\" in onda sulla rete ammiraglia Canale 5 e condotti dalla conduttrice Federica Panicucci. Nel giugno 2012 diventa anche autore del programma \"La Tv Ribelle\", in onda dal luned\u00ec al venerd\u00ec su Rai Gulp e anche di \"Gulp Girl\", programma-tutorial per le ragazze (condotto da Benedetta Mazza), sempre dal luned\u00ec al venerd\u00ec su Rai Gulp, canale della direzione Rai Ragazzi. \u00c8 inoltre l'autrice Rai degli speciali dello \"Zecchino D'Oro\" realizzati da Rai YoYo e Antoniano di Bologna. Ha infatti realizzato \"Nonni... d'Oro Zecchino\" in occasione della festa dei nonni, \"Natale con YoYo\", \"La Festa del Pap\u00e0\" e \"La Festa della Mamma\", quest'ultimo, revival del programma Rai chiuso nel 2008.\nDal 2013 cura il programma \"Storie di ragazzi - Gulp\" inchiesta di cui nel nuovo ciclo \u00e8 anche conduttrice e autrice. La trasmissione dedicata a raccontare gli adolescenti \"normali\", ossia quelli della porta accanto, va in onda ogni mercoled\u00ec alle 13.45 su Rai Gulp (canale 42 digitale terrestre). \u00c8 inoltre autrice dei programmi \"Gulp Girl\", \"Gulp Odeon\" e \"Gulp Cinema\". Ha firmato un contratto con Giunti Editori per una collana tratta dal programma \"Storie di ragazzi\", di cui sono usciti sei volumi.\nNel febbraio 2015 pur restando autrice di ben 4 programmi Rai passa ad Agon Channel. Qui conduce 60 puntate di \"Quello che le donne (non) dicono\" e 50 puntate di un programma del \"day time\" \"Mattino Chic\". Due programmi ideati e scritti dalla Setta, che li conduceva con enorme successo di share e a basso costo. Spenta la tv (2016) di Francesco Becchetti, dopo pochi mesi Monica torna a Rai Gulp, dove resta altri 2 anni firmando altri programmi come \"Gulp Cinema\" e \"Gulp Odeon\".\nDal 18 marzo 2016 conduce conduce in coppia con Rita dalla Chiesa \"Le donne lo sanno\", un programma settimanale in onda su Radionorba.\nDal settembre 2017 torna a Rai 1 con due contratti annuali: \u00e8 opinionista della rubrica di televisione di \"Unomattina in famiglia\", in onda il sabato e la domenica. \u00c8 riconfermata anche per la stagione 2018-2019. \u00c8 inoltre opinionista di \"Storie italiane\", in onda dal luned\u00ec al venerd\u00ec su Rai 1. \u00c8 spesso ospite di \"Pomeriggio Cinque\" e \"Domenica Live\", condotti da Barbara D'Urso e in onda su Canale 5. Nel 2017 ha condotto la nuova edizione di \"Le donne lo sanno\" su Radionorba con Rita Dalla Chiesa e Loredana Lecciso. Sempre nel 2017 ha un contratto con Telenorba per due rubriche di economia e gossip.\nL'8 ottobre 2018 ha ripreso la sua collaborazione con Telenorba dove ha una rubrica fissa settimanale dedicata al gossip \"L'occhio indiscreto della Setta\".\nTra le sue numerose collaborazioni giornalistiche, da ricordare anche quelle con il sito Affari italiani per la sezione economica, con il sito di \"Gioia\" per la sezione di costume e attualit\u00e0, con la \"Gazzetta del Mezzogiorno\" per cui firma da quattro anni una rubrica il sabato e \"Elle Italia\". Attualmente scrive con i mensili di economia \"Investire\" ed \"Economy\" (casa editrice Economy Srl) con un contratto ex art. 2.\nIl successo di Unomattina in famiglia.\nTorna in Rai nel settembre 2019 come conduttrice della 31\u00aa edizione di \"Unomattina in famiglia\", insieme al veterano Tiberio Timperi\n. L'edizione 2019-2020 \u00e8 da ricordare per gli ascolti record tanto che Monica Setta viene confermata anche per la stagione 2020-2021. Le prime puntate di questa nuova edizione registrano ascolti in crescita rispetto allo stesso periodo dell'anno precedente.\nHa scritto quattordici libri. Si considera cattolica praticante e tra le figure religiose che ammira c'\u00e8 Padre Pio."}
{"id": "774539", "revid": "486946", "url": "https://it.wikipedia.org/wiki?curid=774539", "title": "Nosferapti", "text": ""}
{"id": "774540", "revid": "486946", "url": "https://it.wikipedia.org/wiki?curid=774540", "title": "Nosferalto", "text": ""}
{"id": "774541", "revid": "486946", "url": "https://it.wikipedia.org/wiki?curid=774541", "title": "Mystherbe", "text": ""}
{"id": "774542", "revid": "486946", "url": "https://it.wikipedia.org/wiki?curid=774542", "title": "Ortide", "text": ""}
{"id": "774543", "revid": "1652635", "url": "https://it.wikipedia.org/wiki?curid=774543", "title": "Rafflesia", "text": "Rafflesia \u00e8 un genere di piante parassite, scoperto nel 1818 nella foresta pluviale indonesiana.\nIl nome del genere \u00e8 un omaggio a Sir Thomas Stamford Raffles, capo della spedizione a cui si deve la scoperta.\nDescrizione.\nLe piante del genere \"Rafflesia\" non presentano tronco, foglie o vere radici. Vivono in un rapporto di parassitismo con le piante del genere \"Tetrastigma\" (Vitaceae), all'interno dei tessuti delle quali propagano i propri austori. L'unica parte visibile al di fuori della pianta-ospite \u00e8 il fiore: infatti, dato che si tratta di una pianta parassita, essa non ha bisogno della fotosintesi.\nIn alcune specie, come la \"Rafflesia arnoldii\", il fiore pu\u00f2 superare i di diametro e pesare sino a . Anche le specie pi\u00f9 piccole, quali la \"Rafflesia manillana\", hanno fiori di oltre di diametro.\nPer il loro aspetto e soprattutto per il loro odore, i fiori ricordano la carne putrefatta; per questa ragione le popolazioni locali indicano la pianta con nomi traducibili come \"pianta carne\" o \"pianta cadavere\" (vedi sotto). L'odore attira insetti come le mosche, che trasportano il polline dai fiori femminili a quelli maschili. Per quanto riguarda la diffusione dei semi, si pensa che la Tupaia ed altri mammiferi mangino i frutti della pianta e li disperdano nel terreno nei loro escrementi.\nIl nome \"fiore cadavere\" usato per la \"Rafflesia\" \u00e8 poco preciso, in quanto viene usato anche per l'Aro titano (\"Amorphophallus titanum\"), della famiglia delle Araceae: questa specie ha tra l'altro l'infiorescenza semplice pi\u00f9 grande del mondo. Per questa ragione, si dice spesso erroneamente che esso abbia il fiore pi\u00f9 grande del mondo. A parte il fatto di essere entrambe piante munite di fiori, la \"Rafflesia\" e l\"Amorphophallus\" non hanno niente a vedere l'una con l'altro. Se si sceglie il peso come criterio di grandezza, la \"Rafflesia arnoldii\" ha il fiore \"singolo\" pi\u00f9 grande del mondo, mentre l\"'Amorphophallus\" ha la maggior infiorescenza semplice per dimensioni. (Il primato di grandezza tra le infiorescenze composte \u00e8 conteso tra la palma \"Corypha umbraculifera\" e l\"Agave americana\" con altre specie congeneri: entrambe producono infiorescenze alte diversi metri composte da migliaia di fiori singoli e muoiono dopo la fioritura).\nBiologia e conservazione.\nSi tratta di piante altamente specializzate e piuttosto rare, dato che hanno bisogno di un ecosistema assai complesso. Tutte le specie sono considerate in pericolo. Una delle ragioni principali \u00e8 il disboscamento, che minaccia anche le specie \"Tetrastigma\" (le uniche che ospitano la \"Rafflesia\"). I fattori che determinano l'equilibrio dinamico dell'ecosistema sono comunque assai complessi:\nDa tempo si osserva come il flusso turistico concentri sempre pi\u00f9 la sua attenzione su questa pianta. Se tutto ci\u00f2 pu\u00f2 costituire un pericolo, va detto che il turismo, visto come fonte di ricchezza, ha indotto gli enti locali adottare misure come recinzioni o divieti di disboscamento.\nTassonomia.\nIl genere \"Rafflesia\" \u00e8 stato tradizionalmente collocato in una famiglia a s\u00e9 stante, quella delle Rafflesiaceae.Studi filogenetici effettuati tramite comparazione delle sequenze di DNA mitocondriale (mtDNA) di \"Rafflesia\" con l'mtDNA di altre angiosperme hanno mostrato che questo genere si \u00e8 evoluto da piante fotosintetiche dell'ordine Malpighiales.. Altri studi, utilizzando sia sequenze di mtDNA che di DNA nucleare, hanno confermato questo risultato e hanno mostrato che altri tre gruppi tradizionalmente classificati come Rafflesiaceae non erano correlati. Un recente studio infine ha mostrato che \"Rafflesia\" \u00e8 correlata con al famiglia delle Euphorbiaceae, il che \u00e8 molto sorprendente dal momento che i membri di questa famiglia tipicamente presentano fiori molto piccoli.\nIl genere \"Rafflesia\" comprende 15-19 specie (incluse quattro specie non compiutamente caratterizzate), tutte diffuse in Asia sudorientale (Malaysia, Borneo, Sumatra e Filippine).\nLa Rafflesia nella cultura di massa.\nLa Rafflesia \u00e8 considerata il fiore ufficiale dello stato Sabah in Malaysia e della provincia Surat Thani in Thailandia.\nLe particolarit\u00e0 del fiore hanno spinto numerosi sviluppatori di videogiochi ad inserirlo nei propri titoli. Esempi di nemici basati sulla Rafflesia sono presenti in \"Animal Crossing\", \"Final Fantasy XII\" e nel videogioco arcade \"Rafflesia\" (1986). Anche i \"Pok\u00e9mon\" Gloom e Vileplume sono ispirati a questo genere di piante.\nLa Rafflesia \u00e8 inoltre menzionata in altre opere giapponesi tra cui i manga \"Medaka Box\", \"Capitan Harlock\" e \"One Piece\"."}
{"id": "774544", "revid": "486946", "url": "https://it.wikipedia.org/wiki?curid=774544", "title": "Mimitoss", "text": ""}
{"id": "774545", "revid": "486946", "url": "https://it.wikipedia.org/wiki?curid=774545", "title": "Aeromite", "text": ""}
{"id": "774553", "revid": "767487", "url": "https://it.wikipedia.org/wiki?curid=774553", "title": "Meisterwerk 2", "text": "Meisterwerk 2 \u00e8 una raccolta della Doom metal band inglese My Dying Bride."}
{"id": "774554", "revid": "2058375", "url": "https://it.wikipedia.org/wiki?curid=774554", "title": "Dhamar", "text": "Dham\u0101r (in arabo: \u0630\u0645\u0627\u0631) \u00e8 una citt\u00e0 dello Yemen, capoluogo del governatorato omonimo nel sud est del Paese. Si trova a circa 2.400 metri di altezza. L'economia di Dham\u0101r \u00e8 essenzialmente agricola, la stessa citt\u00e0 si trova in mezzo ad un altopiano intensamente coltivato e questa sua vocazione trova conferma nell'assenza di mura che difendano la citt\u00e0."}
{"id": "774555", "revid": "1573940", "url": "https://it.wikipedia.org/wiki?curid=774555", "title": "Prionodon pardicolor", "text": "Il linsango macchiato (Prionodon pardicolor ), \u00e8 un carnivoro della famiglia dei Viverridi diffuso nell'Asia sud-orientale.\nDescrizione.\nCarnivoro di medie dimensioni con la lunghezza della testa e del corpo tra 350 e 370\u00a0mm, la lunghezza della coda tra 310 e 340\u00a0mm, la lunghezza del piede tra 60 e 70\u00a0mm, la lunghezza delle orecchie tra 30 e 35\u00a0mm e un peso fino a 600\u00a0g.\nIl corpo \u00e8 snello con gli arti relativamente corti. Il collo \u00e8 molto lungo. la pelliccia \u00e8 corta, fine e densa, il colore generale varia dal brunastro sul dorso e bruno-olivastro chiaro sui fianchi a completamente ocra-arancione. Sono presenti due strisce longitudinali nere che si estendono dalla fronte indietro fino alle spalle. Due file di macchie scure corrono lungo il dorso parallelamente alla spina dorsale, fino a fondersi in un'unica striscia in prossimit\u00e0 della coda. Ogni fianco ha tre o quattro file di macchie. La coda \u00e8 lunga, quasi quanto la testa ed il corpo, con otto-dieci anelli scuri mentre la punta \u00e8 biancastra. Le unghie sono completamente retrattili, l'andatura \u00e8 digitigrada. \u00c8 privo delle caratteristiche ghiandole odorifere perianali.\nBiologia.\nComportamento.\n\u00c8 una specie arboricola, solitaria e notturna ed \u00e8 abbastanza rara all'interno del suo areale. Passa gran parte del giorno all'interno di alberi cavi e scende a terra solo per procurarsi il cibo.\nAlimentazione.\nSi nutre principalmente di piccoli animali come rane, lucertole, roditori, uova d'uccello, insetti e bacche.\nRiproduzione.\nLa stagione riproduttiva va da febbraio ad agosto. La media dei piccoli nati per ogni parto \u00e8 2-4. \nDistribuzione e habitat.\nQuesta specie \u00e8 diffusa nel Subcontinente indiano, in Indocina e in Cina.\nVive nelle foreste pluviali sempreverdi a foglia larga, le foreste subtropicali di sempreverdi e quelle monsoniche fino a 2.700 metri di altitudine. \u00c8 stata occasionalmente osservata cacciare ai margini delle foreste ed in habitat degradati.\nTassonomia.\nState riconosciute due sottospecie:\nStato di conservazione.\nLa IUCN Red List, considerato il vasto Areale, classifica \"P.pardicolor\" come specie a rischio minimo (LC)."}
{"id": "774559", "revid": "1573940", "url": "https://it.wikipedia.org/wiki?curid=774559", "title": "Furah", "text": "Furah (in arabo: \u0641\u064f\u0631\u062d) \u00e8 una citt\u00e0 costierea sull'isola di Kamaran, nelloYemen."}
{"id": "774562", "revid": "177967", "url": "https://it.wikipedia.org/wiki?curid=774562", "title": "Nin\u00ec Tirabusci\u00f2", "text": "Nin\u00ec Tirabusci\u00f2 \u00e8 una canzone di notevole successo di Salvatore Gambardella e del santegidiano Aniello Califano eseguita per la prima volta da Gennaro Pasquariello al Teatro Politeama di Napoli. Fu ripresa da numerosi interpreti tra cui Rosetta Dei, Angela Luce e Miranda Martino. Il regista Marcello Fondato trasse l'ispirazione per il film \"Nin\u00ec Tirabusci\u00f2, la donna che invent\u00f2 la mossa\", del 1970, con Monica Vitti."}
{"id": "774564", "revid": "73843", "url": "https://it.wikipedia.org/wiki?curid=774564", "title": "Al-Ghayda", "text": "al-Ghayda () \u00e8 una citt\u00e0 dello Yemen, capoluogo del governatorato di al-Mahra, nel sud-est del Paese.\nInfrastrutture e trasporti.\nLa citt\u00e0 \u00e8 servita dall'aeroporto \"al-Ghayda\"."}
{"id": "774565", "revid": "916580", "url": "https://it.wikipedia.org/wiki?curid=774565", "title": "Nasturtium officinale", "text": "Il crescione d'acqua (Nasturtium officinale ) \u00e8 una pianta perenne della famiglia Brassicaceae.\nTipica pianta spontanea che vive lungo lenti corsi d'acqua, in terreni semisommersi e acquitrinosi; predilige luoghi ombrosi.\nIl nome proviene dal latino \"crescere\", ed \u00e8 conosciuta con numerosi nomi comuni: agretto, allegretto, arbuletta, ascione, erba da scorbuto, gressa, grisso, nasturzio acquatico.\nGiardinaggio.\nPu\u00f2 essere facilmente coltivato nell'orto prelevando piccoli cespi da piante giovani spontanee. Vengono trapiantati in terriccio organico mantenuto sempre umido. Pu\u00f2 anche essere seminato in vasetti di torba e poi trapiantato.\nUso culinario.\nOrtaggio che si mischia alla lattuga, cicoria, pomodori, ravanelli e qualsiasi insalata mista, a cui conferisce un sapore leggermente acre e piccante."}
{"id": "774566", "revid": "122208186", "url": "https://it.wikipedia.org/wiki?curid=774566", "title": "RNA non codificante", "text": "L'RNA non codificante in biologia molecolare \u00e8 un trascritto genico che non va incontro a traduzione. Ci\u00f2 significa che il gene che codifica per tale RNA non codifica per una proteina ma semplicemente per una molecola di RNA (e quindi non un mRNA, perch\u00e9 altrimenti andrebbe incontro a traduzione). \nL'RNA non codificante pu\u00f2 svolgere diverse funzioni: pu\u00f2 essere un RNA ribosomiale (rRNA), RNA transfer (tRNA) oppure pu\u00f2 essere un componente di complessi enzimatici implicati nei processi di trascrizione, replicazione, splicing e in altri processi riguardanti l'espressione genica.\nFra l'RNA non codificante si possono citare i long non coding RNA (lncRNA), che sono trascritti lunghi pi\u00f9 di 200 nucleotidi che non codificano per proteine. Tali RNA sono oggetto di ricerca odierna e sembrano essere coinvolti in molti meccanismi biologici: splicing, stoccaggio di mi-RNA, processi trascrizionali e post-trascrizionali, e tutta una serie di patologie ad essi associate. In particolare, riferendosi a meccanismi epigenetici, sono in grado di reclutare DNA-metiltransferasi e modificare in questo modo il pattern epigenetico a vari livelli."}
{"id": "774567", "revid": "125689946", "url": "https://it.wikipedia.org/wiki?curid=774567", "title": "Steve Bruce", "text": "Biografia.\nSposato con Janet, ha due figli, Alex, che gioca come difensore nel Macclesfield Town, e Amy.\nCarriera.\nCalciatore.\nClub.\nGillingham e Norwich City.\nProdotto delle giovanili del Gillingham, nel 1978-1979, malgrado venga impiegato come difensore nella squadra riserve, riesce a segnare 18 gol, terminando la stagione come migliore marcatore della compagine biancobl\u00f9. Nel maggio 1979 va vicino all'esordio con la prima squadra in campionato, debutto che avverr\u00e0 l'11 agosto 1979, in Coppa di Lega, contro il . Nel 1979-1980 \u00e8 autore di ottime prestazioni e alla fine dell'annata vince il premio di Giocatore dell'anno della squadra, con cui collezioner\u00e0 oltre 200 presenze ed entrer\u00e0 per due volte nella Squadra dell'anno della Third Division, la terza divisione inglese.\nNell'agosto del 1984 si trasferisce al per una somma di denaro compresa tra 125\u00a0000 e 135\u00a0000 sterline. All'esordio in massima serie e con il nuovo club, contro il , segna un'autorete, ma nel corso dell'annata si impone come uno dei giocatori titolari della squadra, con cui vince la Coppa di Lega inglese 1984-1985 da protagonista, dopo aver segnato il gol decisivo nella semifinale contro i rivali regionali dell' ed essere stato nominato migliore giocatore della finale, oltre che Giocatore della stagione del Norwich City, sebbene il club non riesca a evitare la retrocessione in Second Division. Nel 1985-1986 gioca tutte le partite della stagione, chiusasi con la promozione in massima serie; successivamente diviene il nuovo capitano della compagine gialloverde, al posto del partente Dave Watson. Nel 1986-1987 ottiene con i compagni il quinto posto in massima divisione. Nel 2002 sar\u00e0 inserito nella \"Hall of Fame\" del club.\nManchester United.\nAttirate le attenzioni dei maggiori club inglesi, il 17 dicembre 1987 viene ingaggiato dal in cambio di una cifra compresa tra 800\u00a0000 e 825\u00a0000 sterline. Debutta con i \"Red Devils\" il 19 dicembre, nella partita vinta per 2-1 contro il , e gioca 21 delle restanti 22 partite di campionato, concluso al secondo posto, migliore piazzamento per i rossi dal 1980. A seguito del deludente piazzamento dell'annata 1988-1989, l'allenatore Alex Ferguson decide di inserire in squadra molti nuovi giocatori, tra cui Gary Pallister, la cui intesa con Bruce al centro della difesa sar\u00e0 ottima. Nel 1989-1990 vince la FA Cup battendo il della ripetizione della finale, mentre nella stagione 1990-1991 \u00e8 il terzo marcatore della squadra, con 13 reti in campionato e 19 in totale, e si aggiudica con i compagni la Coppa delle Coppe, battendo in finale il per 2-1; l'annata vede Bruce disputare anche la finale di Coppa di Lega, da cui lo United esce sconfitto dal , club di Second Division.&lt;br&gt;Dopo aver saltato molte partite della stagione 1991-1992 perch\u00e9 operato di ernia, vince la Coppa di Lega, capitanando lo United nella finale disputata al posto dell'infortunato Bryan Robson e vinta contro il . Nel 1992-1993 Robson continua a soffrire di infortuni continui, per cui Bruce lo rimpiazza per la maggior parte delle partite con la fascia di capitano, nella prima annata della Premier League. Grazie a due reti segnate allo Sheffield Wednesday, Bruce risulta decisivo per la vittoria del titolo da parte dei \"Red Devils\", il primo campionato vinto dalla squadra dal 1967. Nella stagione seguente si assiste a un dominio della squadra di Ferguson, che rivince il campionato e anche la Coppa d'Inghilterra (sconfiggendo in finale il ): Bruce diviene il primo capitano inglese a centrare il \"double\" nel XX secolo. L'annata 1994-1995 \u00e8 deludente per Bruce e lo United, che terminano la stagione senza trofei e vengono sconfitti in finale di FA Cup dall'. Le soddisfazioni torneranno nel 1995-1996, quando Bruce, nonostante i tentennamenti iniziali circa la prosecuzione della carriera agonistica (a causa di offerte di tre club che gli proponevano di iniziare la carriera di allenatore), prosecuzione fortemente voluta da Ferguson, vince nuovamente il campionato inglese con il Manchester United, giocando 30 partite di Premier League e recuperando, con i compagni, un distacco di 12 punti dal : per lo United \u00e8 il terzo campionato vinto in quattro anni. Una settimana pi\u00f9 tardi, l'11 maggio 1996, Bruce, lievemente infortunato, non viene schierato nella finale di FA Cup vinta dai \"Red Devils\" contro il ; a trionfo ottenuto, \u00c9ric Cantona, autore dell'unico gol dello United e capitano al posto di Bruce, cerca di coinvolgere Bruce nei festeggiamenti, invitandolo a sollevare il trofeo di fronte alla folla festante, ma egli rifiuta polemicamente. Si congeda dal Manchester United dopo aver giocato in tutto 414 gare e segnato 51 reti.\nBirmingham City e Sheffield United.\nTrentaseienne, passa dunque, a parametro zero, al , club di seconda serie con cui gioca per un altro biennio, per un ingaggio annuo di 2 milioni di sterline, che lo rendono uno dei giocatori pi\u00f9 pagati del campionato inglese. Voluto dall'allenatore Trevor Francis, nel 1996-1997 \u00e8 tra i calciatori pi\u00f9 esperti della squadra biancobl\u00f9, che non riesce, malgrado i propositi iniziali, a raggiungere la promozione in Premier League, chiudendo con un amaro decimo posto. La stagione successiva non sar\u00e0 pi\u00f9 rosea, con il Birmingham che si piazza settimo in classifica e Bruce in disaccordo con Francis. Nel 1997-1998 i contrasti con l'allenatore si fanno pi\u00f9 aspri, specie a seguito di un'esclusione dalla formazione che affronta il : le pubbliche dichiarazioni velenose tra i due si accompagnano alle voci di una possibile sostituzione di Francis proprio con Bruce, ormai in procinto di ritirarsi dall'attivit\u00e0 agonistica. \nNel 1998 Bruce accetta di rivestire il ruolo di giocatore-allenatore dello , dove approda il 2 luglio 1998. Gioca 11 partite con la squadra prima del ritiro, avvenuto il 28 novembre 1998, alla fine della partita casalinga contro il .\nNazionale.\nNel gennaio 1979 viene convocato dalla nazionale inglese Under-18; con la squadra prende parte al campionato europeo di categoria del 1980.\nNel 1987 viene nominato capitano della squadra B dell'Inghilterra per una partita giocata contro la nazionale maggiore di , ma sar\u00e0 quella la sua unica presenza con la nazionale inglese, dato che non esordir\u00e0 mai nella nazionale maggiore. \u00c8 ricordato come uno dei pi\u00f9 forti difensori inglesi a non aver mai indossato la maglia dell'Inghilterra.\nAllenatore.\nDopo il ritiro ha allenato Sheffield United, Huddersfield, Crystal Palace, Birmingham City, Wigan e Sunderland.\nL'8 giugno 2012 firma un contratto della durata di tre anni con l'Hull City. Conclude la sua prima stagione riconducendo la squadra in Premier League. Il secondo anno raggiunge una salvezza tranquilla, ma soprattutto la finale di FA Cup, la prima nella storia del club, nella quale viene sconfitto dall'Arsenal per 2-3 ai tempi supplementari. L'11 marzo 2015 sigla un rinnovo triennale. Il 22 luglio 2016 rassegna le proprie dimissioni da allenatore dell'Hull City.\nIl 12 ottobre 2016 subentra sulla panchina dell', in seconda serie. Nella seconda partita della propria gestione batte il , dando ai \"Villans\" la prima vittoria dopo 11 partite di campionato, che viene concluso dalla squadra al dodicesimo posto. Nel 2017-2018 Bruce guida i suoi al quarto posto finale e giunge fino alla finale dei play-off per la promozione, da cui esce sconfitto contro il . \u00c8 esonerato il 2 ottobre 2018, dopo il 3-3 interno contro il , formazione allora ultima in classifica.\nNel gennaio 2019 assume a stagione in corso la guida del , club di seconda serie che porta al dodicesimo posto. Si dimette nel luglio 2019 in modo controverso per firmare con il , tra le proteste della dirigenza dello Sheffield Wednesday, che segnala all'organo competente la condotta a suo dire irregolare del tecnico.\nNelle prime due stagioni sulla panchina del Newcastle Utd ottiene rispettivamente un 13\u00ba e un 12\u00ba posto. Il 20 ottobre 2021, a seguito di un avvio di campionato deludente con i \"Magpies\" coinvolti nella lotta per non retrocedere, il club e Bruce risolvono consensualmente il contratto.\nIl 3 febbraio 2022 diviene il nuovo allenatore del , firmando un contratto di 18 mesi.\nStatistiche.\nStatistiche da allenatore.\n\"Statistiche aggiornate al 20 ottobre 2021.\""}
{"id": "774574", "revid": "709565", "url": "https://it.wikipedia.org/wiki?curid=774574", "title": "Comme facette mammeta", "text": "Comme facette mammeta \u00e8 una canzone del 1906 di Salvatore Gambardella e Giuseppe Capaldo.\nLa canzone.\nSeconda classificata alla festa di Piedigrotta, interpretata da Antonietta Rispoli al Teatro Eldorado e cavallo di battaglia di Elvira Donnarumma.\nInnumerevoli le cover nel corso degli anni, tra cui quella, particolare, in versione rock 'n' roll eseguita da I Due Corsari.\nTesto originale.\nQuanno m\u00e1mmeta t'ha fatta, quanno m\u00e1mmeta t'ha fatta...\nVu\u00f3 sap\u00e9 comme facette? vu\u00f3 sap\u00e9 comme facette?...\nPe' 'mpast\u00e1 sti ccarne belle, pe' 'mpast\u00e1 sti ccarne belle...\nTutto chello ca mettette? tutto chello ca mettette?...\nCiento rose 'ncappucciate, dint' 'a m\u00e1rtula mmescate...\nLatte, rose, rose e latte, te facette 'ncopp' 'o fatto!...\nNun c'\u00e8 bisogno 'a zingara p'andivin\u00e1, Cunc\u00e8'...\nComme t'ha fatto m\u00e1mmeta, 'o ssaccio meglio 'e te!...\nE pe' f\u00e1 'sta vocca bella, e pe' f\u00e1 'sta vocca bella...\nNun servette 'a stessa dose, nun servette 'a stessa dose...\nVu\u00f3 sap\u00e9 che nce mettette? Vu\u00f3 sap\u00e9 che nce mettette?...\nmo te dico tuttecosa...mo te dico tuttecosa:\nnu panaro chino, chino, tutt' 'e fravule 'e ciardino...\nM\u00e8le, zuccaro e cannella: te 'mpastaje 'sta vocca bella...\nNun c'\u00e8 bisogno 'a zingara p'andivin\u00e1, Cunc\u00e8'...\nComme t'ha fatto m\u00e1mmeta, 'o ssaccio meglio 'e te..."}
{"id": "774578", "revid": "287204", "url": "https://it.wikipedia.org/wiki?curid=774578", "title": "Ivan Ljubicic", "text": ""}
{"id": "774579", "revid": "181699", "url": "https://it.wikipedia.org/wiki?curid=774579", "title": "Hadibu", "text": "Hadibu (in arabo: \u062d\u0627\u062f\u064a\u0628\u0648 ), anche nota con il nome di Tamrida, \u00e8 un piccolo agglomerato urbano e capoluogo dell'isola di Socotra, nello Yemen. \u00c8 stata la capitale isolana del Sultanato Mahra di Qishn e Socotra.\nQui si trovano la \"Socotra Woman's Association\" e la \"Socotra Ecotourism Society\". Al momento esistono solo 3 piccoli hotel per ospitare i turisti provenienti dallo Yemen. Gli abitanti sono dediti all'allevamento di capre e alla pesca.\n\u00c8 il punto di arrivo per la principale attrazione turistica dell'isola: la spiaggia di Qalansiyah (all'estremo ovest), dalla quale dista circa due ore.\nStoria.\nFin dai tempi pi\u00f9 antichi la citt\u00e0 di Hadibu ha ospitato insediamenti umani, fu quasi sempre un importante punto di riferimento per tutta l'isola di Socotra.\nEconomia.\nTurismo.\nNonostante Hadibu goda di un bellissimo centro storico (in parte danneggiato dagli eventi atmosferici di quest'ultimo decennio) e di numerose moschee, il turismo non \u00e8 sviluppato. I pochi turisti sono attratti dalle attrazioni naturalistiche che offre l'isola di Socotra, ma non guardano i bellissimi centri storici delle citt\u00e0 limitrofe.\nL'economia della citt\u00e0 di Hadibu \u00e8 caratterizzata prevalentemente dalla pesca e dalla coltivazione di datteri. Molto diffuso \u00e8 il pascolo.\nIn seguito all'apertura dell'aeroporto, che collega l'isola alla terraferma, molti commercianti yemeniti si sono trasferiti sull'isola, aiutando l'economia, anche se la guerra dello Yemen e i rari fenomeni atmosferici hanno penalizzato molto l'economia della citt\u00e0, un tempo basata sul commercio e sulla pesca.\nUrbanizzazione.\nL'urbanistica, della citt\u00e0 di Hadibu, \u00e8 molto complessa per via dell'abusivismo, e dei rari eventi atmosferici, che in questo ultimo decennio hanno colpito l'isola.\nPurtroppo, la citt\u00e0 fu devastata da diversi uragani (eventi straordinari per l'isola), che ne devast\u00f2 soprattutto il centro storico, per fortuna gli abitanti, dopo anni di devastazione per via dell'abusivismo e dei rari intensi fenomeni atmosferici, anche se molto lentamente e con pochi uomini.\nInoltre la citt\u00e0 di Hadibu ha diverse moschee.\nInfrastrutture e trasporti.\nHadibu \u00e8 servita dall'Aeroporto di Socotra che garantisce il collegamento con lo Yemen interno e gli altri stati della penisola arabica."}
{"id": "774585", "revid": "110157", "url": "https://it.wikipedia.org/wiki?curid=774585", "title": "Distretto di Whakatane", "text": " \nWhakat\u0101ne \u00e8 il capoluogo dell'omonimo distretto di Whakatane della Nuova Zelanda, creato nel 1976 e situato sull'Isola del Nord. Si trova a 90 km ad est di Tauranga e 89 km a nord-est di Rotorua, alla foce del fiume Whakat\u0101ne. Il distretto di Whakat\u0101ne \u00e8 l'autorit\u00e0 territoriale che include l'area che si estende a sud e ad ovest della citt\u00e0, escludendo l'enclave di Kawerau.\nWhakat\u0101ne ha una popolazione urbana di abitanti, il che la rende la 24\u00aa area urbana pi\u00f9 importante della Nuova Zelanda, e la terza pi\u00f9 grande della regione della Baia dell'Abbondanza, dopo Tauranga e Rotorua. Altre persone vivono nel resto del distretto di Whakatane. Circa il 40% della popolazione del distretto \u00e8 di discendenza M\u0101ori. La citt\u00e0 di Whakatane \u00e8 anche la sede del Consiglio regionale della regione della Baia dell'Abbondanza.\nStoria.\nFin dal XII secolo in questa zona vi erano insediamenti abitati. I p\u0101 \u2013i villaggi fortificati m\u0101ori\u2013 nella regione risalgono ai primi insediamenti polinesiani, datanti attorno al 1200. \nSecondo la tradizione M\u0101ori, il capo Toi-te-huatahi sbarc\u00f2 a Whakat\u0101ne verso il 1150 in cerca di suo nipote Whatonga. Non riuscendo a trovare Whatonga, fond\u00f2 un p\u0101 sul punto pi\u00f9 alto del promontorio ora chiamato Whakat\u0101ne Heads, che sovrasta l'attuale citt\u00e0. Circa due secoli dopo arriv\u00f2 la canoa chiamata \"Mataatua\", che secondo la tradizione maori fu la pi\u00f9 grande imbarcazione con cui le popolazioni polinesiane migrarono in Nuova Zelanda. Il nome \"Whakat\u0101ne\" \u00e8 dovuto ad un incidente occorso proprio in quest'occasione. Dopo l'arrivo della canoa, gli uomini sbarcarono e l'imbarcazione cominci\u00f2 ad andare alla deriva. Muriwai, una capotrib\u00f9, esclam\u00f2 \"Ka Whakat\u0101ne au i ahau\" (\"far\u00f2 io l'uomo\") e inizi\u00f2 a remare (azione che non era permessa alle donne). Con l'aiuto delle altre donne, salv\u00f2 la canoa..\nWhakatane ebbe un ruolo predominante durante le cosiddette \"guerre m\u0101ori\" del XIX secolo. Nel 1987 fu una delle citt\u00e0 pi\u00f9 colpite da un terremoto che colp\u00ec la baia dell'Abbondanza. Bench\u00e9 mor\u00ec una sola persona a causa di un attacco cardiaco, molti edifici crollarono o vennero gravemente danneggiati. La spiaggia di Whakat\u0101ne fu testimone dell'incontro il 23 marzo 1908 tra il primo ministro Joseph Ward ed il profeta e attivista m\u0101ori Rua Kenana Hepetipa.\nGeografia.\nMotuhora, chiamata anche Whale Island (Isola della Balena), \u00e8 una piccola isola che si trova poco al largo della costa, 12 chilometri a nord di Whakatane. Sull'isola si trovano numerosi antichi villaggi maori fortificati, detti \"p\u0101\". L'isola fu anche un punto in cui James Cook ancor\u00f2 nel 1769 la sua nave, l'HM Bark Endeavour, durante il suo primo viaggio nel Pacifico. Durante il XIX secolo sull'isola venne costruita una stazione per la caccia alla balena, da cui il nome di Whale Island.\nFra il 16 e il 18 luglio 2004 caddero nella regione di Whakatane 245,8 millimetri di pioggia, il che caus\u00f2 una grave alluvione con conseguente evacuazione di molti residenti della citt\u00e0 e delle aree limitrofe.\nEconomia.\nL'economia del Distretto si basa principalmente sul turismo, sull'agricoltura, sulla pesca, sulla produzione e lavorazione del latte e della lana e sull'industria legata al legname.\nUna meta molto popolare fra i turisti \u00e8 costituita dalla visita dell'isola Whakaari, raggiungibile con una breve tratta in traghetto e sulla quale si trova il pi\u00f9 attivo vulcano neozelandese."}
{"id": "774586", "revid": "92719", "url": "https://it.wikipedia.org/wiki?curid=774586", "title": "Civettictis", "text": ""}
{"id": "774587", "revid": "580", "url": "https://it.wikipedia.org/wiki?curid=774587", "title": "Whakatane", "text": ""}
{"id": "774589", "revid": "15756", "url": "https://it.wikipedia.org/wiki?curid=774589", "title": "Teratornis merriami", "text": "Teratornis merriami () \u00e8 un uccello estinto della famiglia Teratornithidae, i cui resti fossili sono stati ritrovati in Nordamerica nei depositi del Pleistocene. Si tratta dell'unica specie del genere Teratornis (), al quale un tempo veniva ascritta col nome \"Teratornis incredibilis\" il gigantesco uccello \"Aiolornis incredibilis\".&lt;br&gt;\nTutti i resti ritrovati risalgono al tardo Pleistocene e all'inizio dell'Olocene, tranne uno, quello ritrovato in Florida, risalente invece all'inizio del Pleistocene.\nQuesta specie \u00e8 la meglio conosciuta della propria famiglia, in quanto ne sono stati ritrovati abbondanti resti fossili e subfossili, appartenenti a pi\u00f9 di 100 individui e ritrovati in Nevada, Arizona, Florida e soprattutto nei pozzi di catrame di Rancho La Brea, in California. L'esemplare ritrovato in Florida potrebbe appartenere a una sottospecie oppure a una specie vera e propria differente dalle altre.\nDescrizione.\nAlto circa 75 cm, pesante fino a 15 kg e con un'apertura alare che superava i tre metri e mezzo, questo animale \u00e8 uno fra i pi\u00f9 grandi uccelli volatori di tutti i tempi.\nLe ali presentano ossa delle dita completamente fuse (come osservabile anche negli uccelli odierni): parte dell'indice resta tuttavia separata a formare un robusto supporto per le remiganti, permettendo all'animale di sfruttare al meglio le correnti ascensionali. Tuttavia, essendo il carico alare non eccessivamente ampio, questo uccello (a differenza dei condor) era in grado di volare attivamente e di sollevarsi dal suolo sbattendo le ali, senza prendere rincorse.\nLe zampe posteriori appaiono invece simili a quelle dell'attuale condor andino, sebbene pi\u00f9 robuste: le dita delle zampe presentano robusti artigli che permettevano all'animale di strappare brandelli di carne, ma la conformazione delle dita non permetteva all'arto di effettuare una presa salda come negli attuali rapaci.\nPaleoecologia.\nGeneralmente si pensa che il \"Teratornis\" vivesse in maniera simile agli attuali condor, nutrendosi di carogne e aggredendo sporadicamente animali vecchi o malati. Questo \u00e8 dovuto al fatto che la stragrande maggioranza dei resti fossili di questo uccello sono stati ritrovati nei pozzi di bitume di Rancho La Brea, assieme ai resti di numerosissime specie che finivano intrappolate nel catrame mentre si avvicinavono alle adiacenti pozze d'acqua per dissetarsi: pertanto, i \"Teratornis\" dovettero trovare la morte mentre tentavano di cibarsi dei resti degli animali rimasti intrappolati, finendo a loro volta invischiati. Se cos\u00ec fosse, il \"Teratornis\" doveva avere un ruolo fondamentale nello squarciare la pelle coriacea delle carcasse dei grossi animali che affollavano il Pleistocene, rendendone accessibili le interiora ad altre specie spazzine.\nTuttavia, gli studi hanno dimostrato che il forte becco di questo animale mal si prestava a una dieta saprofaga, rivelandosi invece pi\u00f9 adatto alla predazione attiva di piccoli animali: con le sue dimensioni, un \"Teratornis\" poteva agevolmente inghiottire un coniglio intero, e costituire una minaccia anche per l'uomo. Analizzando la conformazione del becco e degli artigli, per\u00f2, gli studiosi sarebbero propensi a credere che la sua dieta consistesse piuttosto in pesci ed altri animali acquatici, che venivano catturati in maniera simile a quanto osservabile nel ventunesimo secolo nel falco pescatore: il \"Teratornis\" aggrediva per\u00f2 senza problemi anche i piccoli animali che giungevano ad abbeverarsi presso le pozze d'acqua. Questo spiegherebbe anche il motivo per cui una cos\u00ec grande quantit\u00e0 di questi uccelli si trovasse in una zona paludosa com'era Rancho La Brea nel Pleistocene.\nEstinzione.\nLa specie si estinse probabilmente a causa della glaciazione del Wisconsin, che caus\u00f2 cambiamenti climatici importanti, determinando un'alterazione nelle precipitazioni (che port\u00f2 a una riduzione dell\"'habitat\") e conseguente scarsit\u00e0 di prede: il declino della specie venne accelerato dalla competizione per il cibo con falchi e aquile, oltre che con i primi uomini che colonizzarono l'ambiente, per i quali il \"Teratornis\" era allo stesso tempo un potenziale predatore e una preda."}
{"id": "774592", "revid": "287204", "url": "https://it.wikipedia.org/wiki?curid=774592", "title": "Trasmutazione", "text": "In fisica nucleare, la trasmutazione \u00e8 un processo che, tramite l'emissione di particelle subatomiche, porta un atomo instabile (radionuclide) a trasformarsi in un atomo stabile (vedi radioattivit\u00e0).\nAd esempio, l'uranio (uranio 238), perdendo particelle, si trasforma in elementi meno pesanti, fino ad arrivare al piombo non radioattivo (piombo 206).\nAltri esempi di trasmutazione avvengono in condizioni di pressione e di temperatura critiche altissime per attivare la reazione, che porta alla fusione di due nuclei (come avviene nel sole o in una stella, a temperature maggiori di 15 milioni \u00b0C)."}
{"id": "774607", "revid": "1632387", "url": "https://it.wikipedia.org/wiki?curid=774607", "title": "Liberty or Death (album)", "text": "Liberty or Death \u00e8 il tredicesimo album in studio del gruppo musicale power metal tedesco Grave Digger. \u00c8 stato pubblicato nel 2007 dalla Locomotive Records.\nTematiche.\nCome ammesso da Boltendahl stesso in un'intervista: "}
{"id": "774615", "revid": "287204", "url": "https://it.wikipedia.org/wiki?curid=774615", "title": "Filippo Galli", "text": "Personaggi di nome Filippo Galli:"}
{"id": "774616", "revid": "212348", "url": "https://it.wikipedia.org/wiki?curid=774616", "title": "Atz", "text": ""}
{"id": "774617", "revid": "508156", "url": "https://it.wikipedia.org/wiki?curid=774617", "title": "Roberta Flack", "text": "Biografia.\nAttiva nei generi jazz, soul e folk, la Flack \u00e8 nota principalmente per il singolo \"Killing Me Softly with His Song\", con il quale nel 1973 raggiunge la prima posizione nella Billboard Hot 100 per cinque settimane, vincendo il Grammy Award come miglior album del 1974, e \"Where Is the Love\", uno dei suoi tanti duetti con Donny Hathaway.\nL'album First Take con Ron Carter contenente il brano raggiunger\u00e0 la prima posizione nella Billboard 200 per cinque settimane vincendo il disco di platino, la quarta in Canada con il disco d'oro e la nona posizione in Australia entrando nella Grammy Hall of Fame Award 2016.\nNel 1972 il singolo \"The First Time Ever I Saw Your Face\", che fa parte della colonna sonora di Brivido nella notte, raggiunge la prima posizione nella Billboard Hot 100 per sei settimane risultando il disco pi\u00f9 venduto dell'anno ed in Canada per tre settimane e la sesta in Olanda. Il brano \u00e8 stato premiato nel 1973 con il Grammy Award for Record of the Year e Grammy Award for Song of the Year.\nNel 1974 il singolo \"Feel Like Makin' Love\" arriva primo nella Billboard Hot 100.\nNegli anni settanta ha collaborato con Bob Dylan nella \"Rolling Thunder Revue\", i cui concerti dell'autunno 1975 furono ripresi per poi essere inseriti nel film del 1978, scritto e diretto dallo stesso Dylan, \"Renaldo and Clara\". Nel film interpreta il ruolo di una cantante ospite ai concerti di Dylan.\nVincitrice di 4 Grammy Awards, nel 1999 una stella con il suo nome fu inserita nella Hollywood Walk of Fame."}
{"id": "774621", "revid": "1543377", "url": "https://it.wikipedia.org/wiki?curid=774621", "title": "American Academy of Matrimonial Lawyers", "text": "La American Academy of Matrimonial Lawyers (AAML) \u00e8 un'associazione statunitense di avvocati matrimonialisti, fondata nel 1923, che conta su pi\u00f9 di 1600 associati nei 50 stati degli Stati Uniti d'America.\nLa AAML, oltre ad occuparsi degli avvocati associati, che si occupano prevalentemente di cause matrimoniali, effettua anche ricerche sociologiche e psicologiche sulle rotture matrimoniali, con speciale riguardo alle ripercussioni per i figli dei separati e dei divorziati.\nAttualmente il presidente \u00e8 Kenneth Altshuler."}
{"id": "774622", "revid": "1632387", "url": "https://it.wikipedia.org/wiki?curid=774622", "title": "Of Darkness...", "text": "Of Darkness... \u00e8 il primo album in studio del gruppo musicale svedese symphonic metal Therion. In origine fu pubblicato nel 1991 dalla Deaf Records, successivamente \u00e8 stato ristampato dalla Nuclear Blast Records. Contiene canzoni scritte tra il 1987 e il 1989.\nTracce.\nEdizione del 2000.\nL'album fu ristampato nel 2000 dalla Nuclear Blast con le tracce bonus:"}
{"id": "774623", "revid": "124977641", "url": "https://it.wikipedia.org/wiki?curid=774623", "title": "Filippo Galli (calciatore)", "text": "Caratteristiche tecniche.\nDifensore centrale scuola Milan, esplose in prima squadra nella stagione 1983-84 dopo un anno a Pescara. Era attento e molto valido nella marcatura. Fu il predecessore di Costacurta nel medesimo ruolo e affianc\u00f2 Baresi nella retroguardia.\nCarriera.\nGiocatore.\nLa sua carriera da giocatore inizia nel settore giovanile del Milan dove cresce a livello calcistico, affermandosi come difensore centrale. Galli disputa la sua prima stagione da professionista in prestito al , nel 1982-83, per poi tornare a vestire i colori rossoneri. A 20 anni \u00e8 lo svedese Nils Liedholm a puntare fortemente su di lui, ma Arrigo Sacchi non \u00e8 da meno e avalla tutto ritenendolo titolare inamovibile per tutta la stagione 1987-88, sostituendolo gradualmente a partire dall'annata successiva in favore del giovane Costacurta. Nonostante lo scarso minutaggio, Galli riesce a ritagliarsi spazi importanti, partecipando, da subentrante, alle due finali consecutive di Coppa dei Campioni vinte dal Milan rispettivamente contro e .\nSebbene il numero delle panchine sia alto, Galli sa pazientare in attesa dei momenti propizi. Nel 1990 contribuisce con un minutaggio maggiore alle vittorie del Milan in Coppa Intercontinentale e in Supercoppa UEFA 1990, ma \u00e8 nel 1994 che Galli si consacra tra i migliori difensori della storia rossonera. Il 18 maggio il Milan \u00e8 in finale di Champions League contro il favoritissimo Barcellona di Johan Cruijff, ma si appresta ad affrontare l'impegno in piena emergenza per le contemporanee squalifiche dei due centrali difensivi titolari Baresi e Costacurta. L'allenatore Fabio Capello \u00e8 indeciso su come sistemare la squadra, ma a scanso di equivoci preferisce andare sul sicuro e opta proprio per Galli, al centro della difesa. \u00c8 una scelta indovinata: il Milan vince la finale battendo gli spagnoli per 4 a 0 e Galli offre un'ottima prestazione, fermando sia il bulgaro Stoi\u010dkov che il brasiliano Rom\u00e1rio.\nCon il Milan, in tredici stagioni, ha segnato 4 gol (3 in campionato ed 1 in Coppa Italia) e vinto cinque campionati (1987-1988, 1991-1992, 1992-1993, 1993-1994 e 1995-1996), tre Coppe dei Campioni (1988-1989, 1989-1990 e 1993-1994), due Coppe Intercontinentali, tre Supercoppe europee, quattro Supercoppe italiane.\nNel 1996 lascia i rossoneri per passare alla , dove gioca per due stagioni. Nel 1998 arriva al Brescia dove rimane per tre stagioni, due in serie B e una in serie A, contribuendo da titolare alla promozione della stagione 1999-2000 e all'ottavo posto nella massima serie della stagione 2000-2001, miglior piazzamento della storia del Brescia in Serie A. Finita l'avventura con le \"Rondinelle\" sbarca a Londra per vestire la maglia del Watford allenato da Gianluca Vialli. L'esperienza inglese dura un solo anno, poi Galli ritorna in Italia dove conclude la carriera a quarant'anni in serie C2 nella .\nAllenatore e dirigente.\nDopo il ritiro dall'attivit\u00e0, Galli ha iniziato la carriera di allenatore. Dal 2004 al 2006 vice della Primavera Milan, Dal 1\u00ba luglio 2006 al 30 giugno 2008 allena la squadra Primavera del Milan, precedentemente diretta dall'ex compagno Franco Baresi. Da agosto 2008 affianca Mauro Tassotti nel ruolo di vice allenatore della prima squadra, dietro a Carlo Ancelotti. Nel 1\u00ba luglio 2009 gli viene affidato l'incarico di direttore del settore giovanile del Milan. Il 30 giugno 2018 lascia il Milan alla scadenza del suo contratto; in nove anni ha vinto una Coppa Italia Primavera (2010), un\u2019edizione del Torneo di Viareggio (2014), un campionato con gli Allievi (2010-2011), uno con i Giovanissimi (2009-2010) e uno con l\u2019Under 16 (2016-2017).\nNel settembre 2012 inizia il corso da direttore sportivo a Coverciano. Svolge inoltre l'attivit\u00e0 di commentatore televisivo per le reti Mediaset e per Telenova.\nNel luglio 2019 annuncia che \"dalla prossima stagione dar\u00f2 il mio contributo al Settore Tecnico della FIGC e al Settore Giovanile e Scolastico, con un ruolo legato allo sviluppo del calcio giovanile in Italia\".\nIl 18 maggio 2021 \u00e8 stato annunciato dal l'ingaggio di Galli come responsabile dell'area metodologica del club, con l'incarico che parte effettivamente il giorno seguente."}
{"id": "774626", "revid": "124722976", "url": "https://it.wikipedia.org/wiki?curid=774626", "title": "Cornice del Purgatorio", "text": "Dante Alighieri, nel \"Purgatorio\", seconda cantica della \"Divina Commedia\", descrive la visione del proprio viaggio nell'oltretomba: il Purgatorio \u00e8 diviso in tre parti, l'Antipurgatorio, il Purgatorio diviso in cornici, che sono significativamente sette, sulla scorta del \"Moralia in Job\" di Gregorio Magno e il Purgatorio terrestre. La costruzione morale del Purgatorio \u00e8 spiegata dal poeta nel canto XVII.\nAntipurgatorio.\nDante e Virgilio arrivano nel Purgatorio attraverso la \u00abnatural burella\u00bb che parte dal centro della terra, cio\u00e8 dal fondo dell'Inferno, e che lo congiunge con l'emisfero australe, su cui sola in mezzo alle acque si erge la montagna del Purgatorio. Qui si soffermano prima sulla spiaggia, custodita da Catone, figura nobile e austera simbolo di libert\u00e0 e, quindi, del libero arbitrio, necessaria per la caduta del peccato e per la sua espiazione. Nell'Antipurgatorio, formato da due balze, si trovano le anime dei negligenti, ovvero coloro che attendono di poter iniziare la loro espiazione. In seguito incontrano le anime di coloro che morirono per morte violenta, costretti a permanere nell'Antipurgatorio tanti anni quanti furono quelli della loro esistenza terrena. Infine superano la porta del Purgatorio, custodita dall'Angelo portinaio con le due chiavi e iniziano la salita della montagna.\nPrima cornice - Superbi.\nSulla prima cornice espiano le anime dei superbi, che camminano gravati dal peso di enormi massi e recitando il \"Padre Nostro\". Il peso che le anime sono costrette a portare corrisponde all'alterigia della loro condotta: ora si trovano chini nello sforzo di sostenerlo, mentre in vita stavano diritti a testa alta; partecipa al contrappasso anche la recita della preghiera, che presuppone umilt\u00e0 nel supplicare Dio perch\u00e9 abbia misericordia (anche se omettono la parte che richiede di non essere indotti in tentazione, dal momento che tale rischio non li riguarda pi\u00f9).\nLa cornice \u00e8 custodita dall'Angelo dell'umilt\u00e0, che canta la beatitudine \"Beati pauperes spiritu\", \"Beati i poveri di spirito\".\nGli \"exempla\" della prima cornice sono scolpiti nel marmo, ma con un'arte divina che li fa parere scene viventi (a tal punto che Dante crede anche di udirne le voci). Essi sono:\nEspiano qui: Omberto Aldobrandeschi, Oderisi da Gubbio e Provenzano Salvani.\nSeconda cornice - Invidiosi.\nSulla seconda cornice espiano le anime degli invidiosi, coperti con il cilicio e con gli occhi cuciti di fil di ferro, a punizione dello sguardo carico d'invidia che hanno rivolto in vita contro il prossimo, mentre il colore del cilicio allude al viso livido dal desiderio; essi sono seduti appoggiati l'uno all'altro, al contrario che in vita, quando tentavano di rovinarsi a vicenda; infine cantano le litanie dei santi.\nA guardia della cornice sta l'Angelo della misericordia, che canta la beatitudine \"Beati misericordes\" e \u00abGodi tu che vinci\u00bb.\nGli \"exempla\" della seconda cornice sono gridati da voci aeree, conformemente al fatto che le anime hanno gli occhi cuciti, e sono:\nEspiano qui: Sapia, Guido del Duca e Rinieri da Calboli.\nTerza cornice - Iracondi.\nSulla terza cornice espiano le anime degli iracondi, che camminano in un denso fumo, simbolo dell'ira che acceca e offusca le capacit\u00e0 intellettuali; essi cantano l\"Agnus Dei\".\nIl custode della cornice \u00e8 l'Angelo della mansuetudine, che canta la beatitudine \"Beati pacifici\".\nGli \"exempla\" della terza cornice compaiono in visioni estatiche, e sono:\nEspia qui: Marco Lombardo.\nQuarta cornice - Accidiosi.\nSulla quarta cornice espiano le anime degli accidiosi, che corrono senza tregua, per contrasto alla pigrizia nell'amore per i beni spirituali.\nL'Angelo della sollecitudine custodisce questa cornice: egli canta la beatitudine \"Beati qui lugent\" (cio\u00e8 \"soffrono\").\nGli \"exempla\" in questa cornice sono gridati delle anime stesse; si tratta di:\nEspia qui: Gherardo II di San Zeno.\nQuinta cornice - Avari e prodighi.\nSulla quinta cornice espiano insieme le anime degli avari e prodighi, che giacciono in terra con le mani e i piedi legati: cos\u00ec come non volsero gli occhi, in vita, ai beni celesti, ora sono costretti a guardare in terra, come prima erano rivolti esclusivamente ai beni terreni; e cos\u00ec come non operarono il bene, ma si dedicarono esclusivamente al denaro, hanno le mani legate, quelle appunto che maneggiavano i soldi, e i piedi, in tal modo costretti all'immobilit\u00e0. Essi cantano il salmo CXIX.\nIl custode di questa cornice \u00e8 l'Angelo della giustizia, che canta la beatitudine \"Beati qui sitiunt\".\nGli \"exempla\" anche in questo caso sono pronunciati dalle anime stesse, e sono:\nEspiano qui: Papa Adriano V, Ugo Capeto e Publio Papinio Stazio.\nSesta cornice - Golosi.\nI penitenti della sesta cornice sono i golosi, che corrono senza sosta sotto alberi carichi di frutti e sulle rive di limpidi ruscelli, che per\u00f2 non possono toccare: sono irriconoscibili per la loro magrezza, affamati e assetati; il contrappasso in questo caso \u00e8 ovvio, e deriva direttamente dalla mitologia classica, in particolare dal celebre supplizio di Tantalo (descritto, fra l'altro, da Virgilio nell\"Eneide\").\nA guardia della cornice sta l'Angelo dell'astinenza, che canta la beatitudine \"Beati qui exuriunt iustitiam\" (cio\u00e8 \"Beati coloro che hanno fame di giustizia\" o, secondo altre interpretazioni, \"Beati coloro che hanno fame secondo la giusta misura\").\nGli \"exempla\" sono qui gridati dagli alberi attorno a cui i golosi si accalcano, senza riuscire a coglierne i frutti; sono:\nEspiano qui: Forese Donati, Bonagiunta Orbicciani, Martino IV, Ubaldino degli Ubaldini, Bonifazio Fieschi e Marchese degli Argugliosi.\nSettima cornice - Lussuriosi.\nNell'ultima cornice si trovano i lussuriosi, che camminano nel fuoco, tradizionale simbolo di amore e lussuria; sono divisi in due schiere, a seconda che abbiano peccato di amore \"secondo natura\" o di amore \"contro natura\" (sodomia): quando le due schiere si incontrano, i penitenti si scambiano un casto bacio sulla rapidit\u00e0 del quale Dante pone particolarmente l'accento. Inoltre cantano il \"Summae Deus clementiae\".\nA guardia della cornice c'\u00e8 l'Angelo della castit\u00e0, che canta la beatitudine \"Beati mundo corde\", cio\u00e8 \"Beati i puri di cuore\".\nGli \"exempla\" sono pronunciati dalle anime stesse, dopo essersi scambiato un rapido bacio; sono:\nEspiano qui: Guido Guinizelli e Arnaut Daniel.\nSuperato il muro di fiamme, Dante e Virgilio incontrano un altro angelo, che invita i poeti a salire cantando \"Venite, benedicti patris mei\": egli sta a guardia del Paradiso terrestre, ove giungono le anime che hanno compiuto l'espiazione dei loro peccati. Qui scorrono due fiumi, il Lete che toglie la memoria del male commesso e l'Euno\u00e8 che rinnova la memoria del bene compiuto, che le anime bevono, scortate da Matelda, allegoria dello stato d'innocenza dell'uomo prima del peccato originale, purificandosi cos\u00ec prima di salire in Paradiso."}
{"id": "774631", "revid": "1776051", "url": "https://it.wikipedia.org/wiki?curid=774631", "title": "Ratt (EP)", "text": "Ratt \u00e8 il primo EP del gruppo musicale statunitense Ratt, pubblicato il 23 agosto 1983 dall'etichetta indipendente Time Coast Records. \u00c8 stato ristampato per il mercato europeo nel 1985.\nLe gambe della modella in copertina sono di Tawny Kitaen, ai tempi fidanzata con il chitarrista Robbin Crosby, che avrebbe in seguito posato anche per la copertina di \"Out of the Cellar\"."}
{"id": "774638", "revid": "33689", "url": "https://it.wikipedia.org/wiki?curid=774638", "title": "Orbite di sistemi di equazioni differenziali", "text": ""}
{"id": "774639", "revid": "1154737", "url": "https://it.wikipedia.org/wiki?curid=774639", "title": "Castellano (torrente)", "text": "II Castellano \u00e8 un torrente dell'Italia centrale lungo oltre 40\u00a0km; nasce alle pendici del Monte di Mezzo andando poco dopo a tracciare il confine tra la regione Abruzzo (comune di Valle Castellana) e le Marche (comune di Acquasanta Terme), \u00e8 il principale affluente di destra del fiume Tronto, cui si congiunge nel tratto urbano della citt\u00e0 di Ascoli Piceno in prossimit\u00e0 del ponte Nuovo e il suo percorso segna parte del confine tra Marche ed Abruzzo.\nla storia.\nLe sue acque, note per esser state fino a cinquanta anni fa potabili ed ancora oggi molto chiare, scaturiscono dalle vette dei monti della Laga in territorio abruzzese, tra il Pizzo di Sevo ed il monte Ceraso, e giungono in terra marchigiana dopo aver seguito un percorso, spesso tumultuoso, particolarmente incassato e suggestivo. Il torrente lambisce lo sperone di roccia su cui sorge l'antico insediamento di Castel Trosino dove la sorgente dell'acqua salmacina si getta nelle sue acque conferendogli una colorazione verdastra. All'altezza del paese \u00e8 sbarrato da una diga artificiale che origina il lago di Talvacchia, preziosa risorsa d'acqua e di energia idroelettrica e di cui pi\u00f9 a valle sorge la centrale idroelettrica di Castellano. &lt;br&gt;\nDa questo punto fino al tratto ascolano si pu\u00f2 praticare la pesca \"no kill\" o \"pesca a mosca\".\nPoco prima di confluire nel Tronto costeggia i terreni adiacenti al complesso della Cartiera Papale di Ascoli. Questo edificio ha ospitato mulini, la gualchiera e la produzione di carta beneficiando dell'azione motrice delle sue acque, anche i frantoi che si trovavano lungo il suo percorso erano mossi dalla forza del torrente. L'Andreantonelli ricorda che il suo alveo era ricco di pietre levigate e tondeggianti e di altri sassi idonei per l'edilizia, vi era anche abbondanza di anguille, capitoni, barbi e cheppie.\nAi nostri giorni le sponde del torrente sono frequentate in estate per rinfrescanti passeggiate. \nL'idronimo.\nSecondo alcuni storici, in tempi passati, si chiam\u00f2 \"Suinum\", ma il Lattanzi lo identifica col nome di \"Helvinium\". Giuseppe Marinelli scrive che il torrente avrebbe preso il nome di Castellano da Castel Trosino, borgo medioevale che fu un importante centro strategico militare dominatore dell'intero territorio appartenente alla valle Castellana. La denominazione della vallata deriva, a sua volta, dal nome del torrente cos\u00ec come il nome del paese di Valle Castellana adagiato ai piedi della montagna dei Fiori, in Abruzzo.\nIl Castellano nella letteratura.\nDi questo torrente parla due volte Dante Alighieri nella Divina Commedia. Il sommo poeta, nel terzo canto del Purgatorio, incontra Manfredi di Sicilia che secondo una leggenda, confortata da dati storici, sarebbe stato sepolto lungo il greto del Castellano. Il re mor\u00ec, nel 1266, nella battaglia di Benevento e fu sepolto lungo il corso del fiume Calore nei pressi del ponte beneventano di Vanvitelli. Il vescovo cosentino Bartolomeo Pignatelli, seguendo il disposto di papa Clemente IV, fece riesumare i resti di Manfredi, scomunicato, dalla prima sepoltura facendoli traslare in terra estranea ai feudi ecclesiastici, lungo il fiume Verde. Dante riporta le parole che il sovrano stesso gli dice riferendosi alle sue ossa: \n\u00ab\"Or le bagna la pioggia e move il vento / di fuor dal regno, quasi lungo 'l Verde, / dov'e' le trasmut\u00f2 a lume spento.\"\u00bb\nLa seconda volta lo cita nell'VIII canto del Paradiso. L'autore qui incontra la figura di Carlo Martello d'Angi\u00f2, morto molto giovane non appena eletto re d'Ungheria. La prematura scomparsa non concesse al sovrano di prendere possesso dei territori francesi ed italiani che rientravano nel suo dominio che definisce: \u00ab\"quel corno d'Ausonia che s'imborga / di Bari e di Gaeta e di Catona, / da ove Tronto e Verde in mare sgorga.\"\u00bb\nAlcuni commentatori individuano nel \"fiume Verde\" citato da Carlo Martello il \"Liri\" o il \"Garigliano\", essendo il Tronto il confine settentrionale dal versante adriatico dei suoi possedimenti, l'altro fiume, il Verde, poteva rappresentare il confine sul versante del Tirreno. Pietro Alighieri, figlio di Dante, afferma di aver sentito dire da suo padre che il Castellano era chiamato il fiume Verde per la colorazione conferita alle sue acque dalla sorgente solfurea di Castel Trosino.\nGiovanni Boccaccio, nel \"De Fluminibus\", scrive: \u00ab\"Viridis fluvius a Picenatibus dividens Aprutinos et in Truentum cadens\"\u00bb ossia: \u00ab\"il fiume Verde che divide il Piceno dall'Abruzzo e si getta nel Tronto\"\u00bb. Da ci\u00f2 si deduce che il torrente rappresentava il segno di confine tra il Regno di Napoli e lo Stato della Chiesa, nel quale Manfredi non poteva trovare sepoltura.\nIl Castellano \u00e8 citato anche da Francesco Maria Tanursi, nella sua opera \"Epitome della Storia ripana\", quando l'autore riferisce della figura di Oliviero Boccabianca detto \u201cFerraccio\u201d. Questi fu un capitano di ventura asservito agli ascolani che nell'anno 1362 trov\u00f2 la morte in un'imboscata. Il Tamursi nel descrivere il luogo dice: \u00ab\"propre Suinum flumen quem viridem vocant\"\u00bb. Lo stesso episodio \u00e8 stato riportato anche in un antico manoscritto di Ascoli in cui si legge che Ferraccio, approntandosi a partire con duecento uomini per portare aiuto alla citt\u00e0 di Aquila, fu ucciso ad Ascoli sotto il ponte di Cecco: \u00ab\"in loco ubi Viridis fluvius in Truentum se mittit\"\u00bb ossia: \u00ab\"nel luogo dove il fiume Verde si getta nel Tronto\"\u00bb."}
{"id": "774641", "revid": "120170757", "url": "https://it.wikipedia.org/wiki?curid=774641", "title": "Igoumenitsa", "text": "Igoumenitsa (in greco: \u0397\u03b3\u03bf\u03c5\u03bc\u03b5\u03bd\u03af\u03c4\u03c3\u03b1, \"\u012agoumen\u00edtsa\"; in albanese: \"Gumenic\u00eb\"; in italiano: \"Gomenizza\", nell'antichit\u00e0: \u03a4\u03b9\u03c4\u03ac\u03bd\u03b1, \"Tit\u00e1na\") \u00e8 un comune della Grecia situato nella periferia dell'Epiro (unit\u00e0 periferica della Tesprozia).\nA seguito della riforma amministrativa detto \"programma Callicrate\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 428\u00a0km\u00b2 e la popolazione \u00e8 passata da a abitanti secondo i dati del censimento 2001.\nDista pochi chilometri dal confine albanese di Konispol ed \u00e8 circondata da montagne coperte da foreste che si protendono verso il mare.\nIl Porto di Igoumenitsa \u00e8 un importante crocevia delle rotte marittime che collegano l'Italia alla penisola ellenica, alla Bulgaria e alla Turchia, soprattutto da quando \u00e8 terminata, nel 2009, la costruzione dell'autostrada greca Egnatia Odos, che per 670\u00a0km attraversa la Grecia settentrionale unendo la costa ionica con il confine fra Grecia e Turchia.\nGeografia fisica.\nClima.\n La media annuale delle precipitazioni piovose \u00e8 di 1100\u00a0mm.\nStoria.\nNell'antichit\u00e0, Igoumenitsa era conosciuta come \"Titani\", e nel IV secolo a.C. era una delle citt\u00e0 pi\u00f9 importanti del Regno dei Tesprozi, con un'estensione di 28 ettari, e delle mura di cinta di 2400 metri di circonferenza. Gli scavi hanno anche portato alla luce un teatro di 2500 posti e le rovine di due templi. La citt\u00e0 fu poi distrutta e in seguito conquistata dai Romani nel 167 a.C.\nNel 1913 Igoumenitsa, allora un piccolo villaggio, venne liberata dal giogo della dominazione ottomana e venne cos\u00ec a far parte della Grecia.\nEconomia.\nNonostante le sue dimensioni contenute ( abitanti nel 2001), Igoumenitsa \u00e8 uno scalo importante per il viaggiatore che proviene dall'Italia, perch\u00e9 ivi \u00e8 presente un importante polo del commercio europeo, infatti vi sono varie rotte terrestri: per l'Albania, per la Macedonia del Nord, per la Grecia continentale, e per Bulgaria e Turchia (attraverso l'autostrada A2, conosciuta come Egnatia Odos). Molte rotte turistiche e commerciali (che provengono principalmente da Trieste, Ancona, Bari e Brindisi) fanno spesso scalo in questa citt\u00e0 prima di proseguire per le isole Ionie o per il porto di Patrasso, considerevolmente pi\u00f9 grande di quello di Igoumenitsa.\nTurismo.\nLa citt\u00e0 si trova a pochi chilometri da Syvota e ad una cinquantina di chilometri da Parga, due piccole ma rinomate mete turistiche balneari."}
{"id": "774642", "revid": "22356", "url": "https://it.wikipedia.org/wiki?curid=774642", "title": "Pengana robertbolesi", "text": "Il flexiraptor (Pengana robertbolesi ) \u00e8 un uccello estinto appartenente alla famiglia Accipitridae, forse imparentato con le albanelle. L'aspetto, probabilmente, era simile a quello di un serpentario o forse di un grosso caracara. Visse nel Miocene inferiore (tra Burdigaliano e Aquitaniano, 23-16 milioni di anni fa) nel Queensland, in Australia.\nIl flexiraptor \u00e8 conosciuto solo per un tibiotarso (osso della caviglia) dalla forma del tutto particolare: quest'osso era strutturato in maniera tale da far s\u00ec che la zampa potesse essere rivolta all'indietro o di lato con estrema facilit\u00e0 (da qui il nome comune flexiraptor). L'uccello era in grado, probabilmente, di introdurre la zampa all'interno di buchi e fessure e di raggiungere le prede, che consistevano in piccoli mammiferi o rettili."}
{"id": "774648", "revid": "812894", "url": "https://it.wikipedia.org/wiki?curid=774648", "title": "Jersey (tessuto)", "text": "Il Jersey non \u00e8 propriamente un tessuto, cio\u00e8 realizzato a telaio con trama e ordito, ma una stoffa realizzata a maglia rasata; il nome si riferisce alla gran parte dei prodotti della maglieria industriale realizzati su macchine circolari di finezza (in inglese \"gauge\") elevata.\nProduzione ed utilizzo.\nProdotto con macchine per maglieria, risulta elastico sia in lunghezza che in larghezza e se realizzato \"a catena\" ha caratteristiche di indemagliabilit\u00e0. Pu\u00f2 essere ottenuto da qualsiasi fibra tessile: le pi\u00f9 usate sono il cotone, la lana e la viscosa.\nTrova applicazione in tutti i campi: dall'arredamento all'abbigliamento, come fodera e sostegno per tecnofibre; accoppiato a cuoio e gomma nelle calzature.\nI tessuti jersey con fili elastam hanno un'elasticit\u00e0 superiore a quelli \"stretch\" e sono particolarmente adatti alla confezione di abbigliamento sia femminile sia maschile, e sportivo.\nStoria.\nSul finire del XIX secolo il \"jersey\" era un pesante tessuto di maglia usato dai pescatori dell'isola inglese di Jersey. Era una maglia rasata, semplice, leggera, morbida e naturalmente elastica; veniva resa adatta a molteplici usi nel campo dell'abbigliamento.\nRitenuto inadatto alla sartoria, divenne di moda quando la stilista Coco Chanel lo impieg\u00f2 per le sue creazioni."}
{"id": "774650", "revid": "122502935", "url": "https://it.wikipedia.org/wiki?curid=774650", "title": "Anne Jean Marie Ren\u00e9 Savary", "text": "Biografia.\nTerzo figlio di un maggiore dell'esercito francese, inizi\u00f2 a sedici anni la carriera militare. Presto aiutante di campo del generale Ferino nell'armata del Reno, partecip\u00f2 all'omonima campagna sotto il comando dei generali Custine, Pichegru e Moreau. Promosso comandante di battaglione segu\u00ec il generale Desaix nella Campagna d'Egitto. Ritornato in Europa partecip\u00f2 alla seconda Campagna d'Italia: fu lui che, vicino a Desaix al momento della sua morte nella battaglia di Marengo, port\u00f2 il suo corpo al quartier generale. Qui fu nominato aiutante di campo dello stesso Bonaparte. Nel 1802 fu posto a capo della Gendarmeria imperiale e del servizio segreto. Ebbe una parte controversa nella vicenda dell'esecuzione del Duca d'Enghien. Divenuto generale di divisione nel 1805, combatt\u00e9 ad Austerlitz ed a Jena. Nel 1807 comand\u00f2 il V Corpo d'armata al posto del generale Lannes, protesse Varsavia dopo la battaglia di Eylau e riport\u00f2 la vittoria contro i russi nella battaglia di Ostrolenka (16 febbraio 1807).\nDopo le battaglie di Heiselberg e Friedland fu insignito da Napoleone del titolo di duca di Rovigo e poco dopo fu nominato governatore della Prussia orientale. Dopo la pace di Tilsit fu ambasciatore plenipotenziario a San Pietroburgo. Partecip\u00f2 nel 1808 alla guerra di Spagna. Divenne ministro di polizia nel 1810 in sostituzione di Fouch\u00e9, carica che tenne fino al 1814. Accompagn\u00f2 la seconda moglie di Napoleone, Maria Luisa d'Asburgo-Lorena, a Blois. Durante i Cento Giorni divenne Pari di Parigi e capo supremo della gendarmeria.\nCerc\u00f2 di seguire Napoleone all'isola di Sant'Elena ma gli inglesi glielo impedirono: arrestato sul Bellerophon, fu internato a Malta, dalla quale evase e fugg\u00ec prima in Austria e poi in Turchia. Trasferitosi a Smirne, si avventur\u00f2 in speculazioni finanziarie nelle quali sperper\u00f2 gran parte del suo patrimonio. Nel 1817 torn\u00f2 in Austria per difendersi nel processo a lui intentato per la partecipazione all'esecuzione del duca di Enghien. Gli fu consentito di tornare a Smirne nel 1818 ed un anno dopo rientr\u00f2 in Francia ove fu ben accolto e riabilitato ma non fu reintegrato nel suo ultimo incarico. Il 1\u00ba dicembre 1831 Luigi Filippo gli affid\u00f2 l'alto comando in Algeria ove s'impadron\u00ec di Bona e diede corso attivamente alla colonizzazione ma a causa dell'eccessiva violenza delle sue azioni fu richiamato nel 1833, anno in cui mor\u00ec."}
{"id": "774655", "revid": "287204", "url": "https://it.wikipedia.org/wiki?curid=774655", "title": "Distretto di Kawerau", "text": " \nIl distretto di Kawerau \u00e8 una piccola autorit\u00e0 territoriale della Nuova Zelanda che si trova entro i confini della regione della Baia dell'Abbondanza, nell'Isola del Nord. La sede del Consiglio distrettuale si trova nella citt\u00e0 di Kawerau.\nSi tratta di una piccola enclave, \"circondata\" dal distretto di Whakatane, la cui economia si basa fondamentalmente sull'industria cartiera. Il distretto venne fortemente colpito dal terremoto del 1987 che caus\u00f2 gravi danni in tutta la regione della Baia dell'Abbondanza. A 3 chilometri dalla citt\u00e0 di Kawerau si trova il Putauaki, un cono vulcanico alto 820 metri.\nStoria.\nKawerau venne fondata nel 1953 per ospitare la forza lavoro dell'industria della carta, che si stava sviluppando nella zona in quegli anni. Ancor oggi questa \u00e8 la principale industria del distretto. Essa venne costruita qui per la grande disponibilit\u00e0 di legname (dalla vicina foresta di Kaingaroa), acqua (dal vicino fiume Tarawera) ed energia geotermica. Al contrario di ci\u00f2 che succede la maggior parte delle volte per citt\u00e0 di dimensioni paragonabili a Kawerau, la planimetria cittadina venne attentamente studiata e pianificata prima di cominciare la costruzione della citt\u00e0.\nPopolazione.\nLa popolazione del distretto rimane pi\u00f9 o meno stabile da molti anni, nell'ordine dei 7.000 abitanti. Di questi circa met\u00e0 sono di origine europea, mentre l'altra met\u00e0 \u00e8 di origine M\u0101ori. Una piccola percentuale \u00e8 di origine asiatica o pacifica.\nOvviamente questo si riflette anche sulla lingua parlata: oltre all'inglese, parte della popolazione parla il m\u0101ori e oltre il 20% degli abitanti le parla entrambe."}
{"id": "774656", "revid": "580", "url": "https://it.wikipedia.org/wiki?curid=774656", "title": "Kawerau", "text": ""}
{"id": "774658", "revid": "62221", "url": "https://it.wikipedia.org/wiki?curid=774658", "title": "Rorippa nasturtium-aquaticum", "text": ""}
{"id": "774659", "revid": "767487", "url": "https://it.wikipedia.org/wiki?curid=774659", "title": "Ratt &amp; Roll 81-91", "text": "Ratt &amp; Roll 81-91 \u00e8 una raccolta del gruppo musicale statunitense Ratt, pubblicata il 3 settembre 1991 dalla Atlantic Records.\nIl disco raccoglie le migliori tracce dei primi dieci anni di carriera del gruppo, dall'EP di debutto ai primi cinque album in studio (\"Out of the Cellar\", \"Invasion of Your Privacy\", \"Dancing Undercover\", \"Reach for the Sky\" e \"Detonator\"), con l'aggiunta del brano \"Nobody Rides for Free\" dalla colonna sonora del film \"Point Break - Punto di rottura\"."}
{"id": "774660", "revid": "107106114", "url": "https://it.wikipedia.org/wiki?curid=774660", "title": "Quattro casi per Hercule Poirot", "text": "Quattro casi per Hercule Poirot raccoglie quattro racconti gialli scritti da Agatha Christie e pubblicati per la prima volta nel 1937 nel volume Murder in the Mews and Other Stories. Tutti i racconti hanno come protagonista Hercule Poirot.\nI racconti dell'antologia sono i seguenti:\nTrama.\n\"Delitto nei Mews\".\nIn questo racconto Poirot deve investigare sulla morte della signora Allen, per stabilire se si tratta di omicidio o suicidio. Japp chiede a Poirot di raggiungerlo nei Mews dove la giovane vedova Barbara Allen si \u00e8 sparata la sera prima. La signora Allen era stata trovata dalla sua coinquilina, Miss Jane Plenderleith. Il dottore spiega che la vittima era stata colpita alla tempia sinistra con una pistola, che poi era stata posizionata nella mano destra, una posizione impossibile da raggiungere con la mano destra. Sembra che si tratti di un omicidio fatto passare per suicidio. Miss Plenderleith spiega che la pistola appartiene alla signora Allen, ma non riesce a dare una motivazione al suicidio. Japp e Poirot scoprono che dall'arma sono state rimosse le impronte e che la donna aveva prelevato ingenti somme dal suo conto. Un vicino di casa rivela di aver visto un uomo allontanarsi dall'abitazione la sera prima e Miss Plenderleith suggerisce che si tratti di Major Eustace, un amico di Barbara. La coinquilina aveva la sensazione che Mrs Allen temesse quell'uomo e Japp e Poirot ipotizzano che la stesse ricattando. I detective interrogano Eustace, e si accorgono che fuma una marca di sigarette turche i cui mozziconi sono stati trovati nella casa della defunta, e dimostrano anche che il frammento di un gemello trovato nella stanza di Barbara appartiene proprio al ricattatore. Poirot chiede a Japp e Miss Plenderleith di andare nel suo appartamento dove annuncia l'arresto di Eustace. L'investigatore per\u00f2 non crede che sia lui il colpevole. Secondo Poirot, Miss Plenderleith, tornata a casa, aveva trovato la sua amica morta - spinta a uccidersi a causa dei ricatti subiti - e aveva deciso di vendicarla, facendo passare il suicidio per omicidio, in modo da far ricadere la colpa su Eustace. La donna viene convinta da Poirot che Major Eustace sar\u00e0 imprigionato per i suoi altri crimini, e accetta di dire la verit\u00e0 per salvare l'uomo dalla forca.\n\"Furto incredibile\".\nIl racconto ripropone lo stesso impianto di trama presente anche in un altro racconto della Christie (\"I piani del sottomarino\") incluso nella raccolta \"I primi casi di Poirot\". \nLord Charles Mayfield, politico e ingegnere, da una festa a casa sua. Vengono invitati Sir George Carrington, sua moglie Julia e il figlio Reggie, l'americana Vanderlyn, la signora Macatta e il signor Carlile, segretario di Lord Charles. Alla fine della cena Lord Mayfield e Sir George discutono sui piani per un nuovo aereo da caccia che conferirebbe ai britannici la supremazia nell'aria. I due gentiluomini sospettano che la signora Vanderlyn sia coinvolta nello spionaggio estero, e Lord Charles decide di usare i piani dell'aereo come esca per incastrarla. Il signor Carlile viene mandato a prendere i piani dalla cassaforte, mentre i due gentiluomini passeggiano in terrazza. Lord Charles vede una figura uscire dalla finestra dello studio, e i due gentiluomini vi si precipitano, accorgendosi che i piani sono spariti. Carlile racconta di averli lasciati sul tavolo, per poi uscire nel corridoio, distratto da urlo della cameriera, che sosteneva di aver visto un fantasma. Sir George chiama Poirot, che arriva nel cuore della notte, e viene informato degli eventi e sui sospetti riguardo alla signora Vanderlyn. Poirot nota che non ci sono impronte nel giardino, il che significa il furto \u00e8 stato commesso da qualcuno che \u00e8 ancora in casa. Capisce che Leonie si \u00e8 messa a urlare perch\u00e9 Reggie l'ha baciata. Lady Julia crede che suo figlio Reggie abbia rubato i piani perch\u00e9 \u00e8 a corto di soldi, e promette a Poirot che verranno restituiti a patto che non venga presa alcuna misura contro di lui. Poirot sa bene che Lady Julia si sbaglia, dato suo figlio era impegnato con Leonie al momento del furto. Tutti i presenti dimostrano di avere un alibi tranne Carlile e Lord Charles. Poich\u00e9 Carlile aveva accesso libero alla cassaforte in qualsiasi momento, l'unico sospettato rimane Lord Charles. Poirot non ha dubbi che Lord Charles abbia nascosto i piani, perch\u00e9 ricattato da qualche forza straniera. Lord Charles confessa, ma spiega di aver alterato i piani, in modo tale da renderli inservibili.\n\"Lo specchio del morto\".\nPoirot riceve una lettera da Gervase Chevenix-Gore, il quale lo invita nella sua residenza per affidargli un delicato incarico. Una volta arrivato, Poirot, scoprir\u00e0 che l'uomo si \u00e8 suicidato pochi istanti prima del suo arrivo. Poirot non \u00e8 convinto del suicidio e vuole dimostrare che Sir Gervase \u00e8 stato assassinato. Poirot incontra la moglie di Chevenix, Vanda, la figlia adottiva Ruth e suo cugino Hugo e la signorina Lingard, una segretaria. Chevenix-Gore, non era un uomo molto amato, perci\u00f2 molti vengono sospettati, compresi figlia e suo nipote. Viene rivelato che Ruth si \u00e8 sposata in segreto con un certo Lake, agente di Chevenix-Gore, mentre Hugo \u00e8 fidanzato con Susan (un altro ospite della casa).\nPoirot riunisce tutti nello studio. Racconta di aver scoperto che Chevenix intendeva diseredare Ruth se non avesse sposato Hugo Trent. Ma era troppo tardi, dato che la ragazza aveva sposato Lake. Poirot rivela che \u00e8 stata Ruth ad uccidere Chevenix, ma \u00e8 la Lingard a confessare l'omicidio. Lei \u00e8 la vera madre di Ruth e ha ucciso Chevenix per impedirgli di diseredarla. \n\"Triangolo a Rodi\".\nDesiderando una vacanza libera dai crimini, Poirot si reca a Rodi. Sull'isola viene introdotto il personaggio di Valentine Chantry, una donna molto bella che sembra cedere alle attenzioni di Douglas Gold, accompagnato dalla moglie Marjorie. Anche Valentine \u00e8 sposata, con un tale Tony Chantry. Una sera mentre si trovano tutti e quattro insieme, Valentine muore avvelenata a causa di un cocktail offertole da Gold. L'uomo \u00e8 il principale sospettato, anche perch\u00e9 viene trovata della strofantina nel suo smoking. Poirot si accorge che \u00e8 stato Chantry a mettergliela in tasca. Il detective svela alla polizia di aver scoperto che Chantry e Marjorie erano innamorati, ma non potevano sposarsi perch\u00e9 Douglas, un cattolico, non acconsentiva al divorzio. Per questo motivo, Chantry e Marjorie avevano deciso di uccidere Valentine e assicurarsi che Douglas fosse accusato.\nAdattamento televisivo.\nTutte e quattro le storie compaiono nella serie televisiva \"Poirot\" (\"Agatha Christie's Poirot\") in episodi della durata di un'ora. David Suchet recita nel ruolo principale di Hercule Poirot. I personaggi di Hastings (interpretato da Hugh Fraser) e Felicity Lemon (interpretata da Pauline Moran) appaiono in tutte le storie trasmesse in televisione ad eccezione di \"Triangolo a Rodi\", anche se non sono presenti nella versione cartacea. Oltre a comparire in \"Delitto nei Mews\", le versioni televisive di \"Il furto incredibile\" e \"Lo specchio del morto\" includono anche Philip Jackson nel ruolo dell'Ispettore Japp."}
{"id": "774661", "revid": "73997", "url": "https://it.wikipedia.org/wiki?curid=774661", "title": "Ratt &amp; Roll", "text": ""}
{"id": "774662", "revid": "81646", "url": "https://it.wikipedia.org/wiki?curid=774662", "title": "Insieme Gran canonico", "text": ""}
{"id": "774664", "revid": "339392", "url": "https://it.wikipedia.org/wiki?curid=774664", "title": "Tessuti jersey", "text": ""}
{"id": "774666", "revid": "380453", "url": "https://it.wikipedia.org/wiki?curid=774666", "title": "Giuseppe Patriarca", "text": "Carriera.\nGiocatore.\nLa carriera di Giuseppe Patriarca inizia nel 1993 nelle giovanili dell'Argos Volley di Sora, sua citt\u00e0 natale; l'anno successivo passa alla Pallavolo Modena, giocando sempre per la squadra giovanile, fino a quando nella stagione 1995-96 viene promosso in prima squadra, disputando la Serie A1: con il club modenese di aggiudica una Supercoppa europea ed una Coppa dei Campioni.\nPoco dopo dell'inizio del campionaro 1996-97 viene ceduto al Porto Ravenna Volley, con cui vince la Coppa CEV: con la nazionale arriva la medaglia d'oro alla World League 1997. Nella stagione successiva \u00e8 al Wild Volley Grottazzolina, in Serie A2; ritorna quindi alla Pallavolo Modena per l'annata 1998-99 e poi nuovamente a Grottazzolina in quella 1999-00.\nNella stagione 2000-01 viene ingaggiato dal Volley Forl\u00ec, in Serie A1 e con la nazionale si aggiudica l'oro ai XIV Giochi del Mediterraneo; veste la maglia dell'API Volley Verona per la stagione 2001-02 in Serie A2, categoria dove rimane anche nell'annata successiva con lo Schio Sport, per poi essere ceduto poco dopo l'inizio del campionato al , in massima divisione.\nDopo una parentesi alla Gabeca Pallavolo di Montichiari, si trasferisce, per la stagione 2004-05, al Club Voleibol Almer\u00eda, militante nella Superliga spagnola, con cui si aggiudica la vittoria dello scudetto: tornato in Italia, riparte dal Taranto Volley, in Serie A2, conquistando la promozione in massima serie, categoria dove militer\u00e0 con la stessa squadra per le due stagioni successive.\nDopo una stagione al Volley Forl\u00ec, nell'annata 2009-10 viene ingaggiato dal Piemonte Volley di Cuneo, dove milita per tre campionati, vincendo\nuna Coppa CEV, uno scudetto, una Supercoppa italiana ed una Coppa Italia; ritorna in Serie A2 nella squadra di Sora per la stagione 2012-13, mentre in quella successiva \u00e8 nuovamente in Serie A1 con il Gruppo Sportivo Porto Robur Costa: al termine del campionato annuncia il suo ritiro dall'attivit\u00e0 agonistica.\nAllenatore.\nInizia, nella stagione 2014-15, una collaborazione con il club di Ravenna, diventando secondo allenatore: con la stessa squadra, nelle due stagioni successive, \u00e8 prima assistente allenatore e poi nuovamente secondo allenatore."}
{"id": "774667", "revid": "17351", "url": "https://it.wikipedia.org/wiki?curid=774667", "title": "Tupolev Tu-126 Moss", "text": ""}
{"id": "774669", "revid": "17351", "url": "https://it.wikipedia.org/wiki?curid=774669", "title": "Tu-126", "text": ""}
{"id": "774671", "revid": "339392", "url": "https://it.wikipedia.org/wiki?curid=774671", "title": "Larry Burns", "text": ""}
{"id": "774672", "revid": "124954962", "url": "https://it.wikipedia.org/wiki?curid=774672", "title": "Ta' Xbiex", "text": "Ta' Xbiex (originariamente in italiano Scibiesci, pi\u00f9 raramente \"Ta Xbiex\" senza l'apostrofo, pronuncia \"Tascbiesc\") \u00e8 una piccola cittadina situata a nord-est dell'isola di Malta con una popolazione di 1.846 abitanti, e Consiglio Locale dell'omonima isola.\nLa citt\u00e0 \u00e8 sede di molte ambasciate straniere, tra cui quelle di Egitto, Italia, Francia e Regno Unito.\nIl toponimo deriva dal nome \"Tbexbix\", che significa \"alba\", per via della sua posizione geografica o anche dalla parola \"Xbiek\", che significa \"sciabica\" (un tipo di rete da pesca), per via delle sue origini come villaggio di pescatori.\n\u00c8 diventata parrocchia nel 1969; la chiesa del paese \u00e8 dedicata a San Giovanni della Croce. Scibiesci \u00e8 anche la sede principale della comunit\u00e0 Ahmadiyya di Malta.\nGemellaggi.\n\u00c8 gemellata con il comune italiano di:"}
{"id": "774674", "revid": "17351", "url": "https://it.wikipedia.org/wiki?curid=774674", "title": "Tu-126 Moss", "text": ""}
{"id": "774675", "revid": "1543377", "url": "https://it.wikipedia.org/wiki?curid=774675", "title": "Corbin Bleu", "text": "Ha raggiunto la notoriet\u00e0 internazionale nel 2007 grazie alla nota saga Disney \"High School Musical\", della quale \u00e8 stato uno dei protagonisti per tutti e tre i film realizzati. Grazie al successo di questo film, incentrato sul mondo della musica, ha avviato parallelamente all'attivit\u00e0 di attore anche una carriera discografica pubblicando il disco \"Another Side\". Nel 2009 \u00e8 stato pubblicato il secondo disco \"Speed of Light\", dal riscontro nettamente inferiore rispetto al precedente. A partire dagli anni 2010, Bleu ha iniziato una prolifica carriera come interprete di musical a Broadway, dove ha recitato in \"In the Heights\" (2010), \"Godspell\" (2012), \"Holiday Inn\" (2016) e \"Kiss Me, Kate\" (2019).\nBiografia.\nNato dall'attore giamaicano-statunitense David Reivers e da madre italo-americana, Martha Callari, all'inizio della sua attivit\u00e0 artistica ha cambiato il cognome da Reivers a Bleu per mantenersi distante dalla carriera del padre, con cui ha lavorato nel film \"Jump In!\".\nI primi lavori.\nApparso in alcuni spot televisivi a due anni di et\u00e0, ha inoltre recitato nel suo primo spettacolo teatrale a Broadway ad appena sei anni.\nCorbin Bleu ha iniziato a lavorare come modello per le marche Target e Toys R Us. Nel 1996 la sua famiglia si \u00e8 trasferita a Los Angeles, e presto ha preso parte alla serie \"High Incident\" apparendo anche nel noto telefilm \"ER\"; ha anche avuto piccoli ruoli in \"Soldier\", \"Family Tree\", \"Mystery Men\" e \"Galaxy Quest\", prima di ottenere il ruolo di protagonista nel film del 2004 \"Catch That Kid\", (in italiano \"Tre ragazzi per un bottino\"). Dopo il successo di questa pellicola, \u00e8 stato scritturato per entrare a far parte del cast del telefilm di Discovery Kids \"Flight 29 Down\".\nSuccesso mondiale con \"High School Musical\" e \"Jump In!\".\nNel 2006 ha ottenuto il promettente ruolo di Chad, il migliore amico del protagonista, nel film \"High School Musical\", uno dei film prodotti da Disney Channel di maggior successo. In seguito ha partecipato a \"Jump In!\", dove ha lavorato con Keke Palmer, trasmesso il 12 gennaio 2007. Nello stesso periodo ha iniziato la carriera musicale, incidendo e pubblicando il suo album di debutto, \"Another Side\", pubblicato ufficialmente il 1\u00ba maggio 2007 dall'etichetta discografica Virgin.\nPer il secondo anno consecutivo ha fatto parte del cast del film \"High School Musical 2\", sempre nella parte di Chad Danforth, ruolo mantenuto anche nel terzo capitolo della serie, \"\".\n2006-presente: Nuove produzioni.\nHa fatto un'apparizione nella prima puntata del telefilm \"Hannah Montana\", con le attrici Miley Cyrus e Emily Osment, apparendo anche nel Disney Channel Games 2007 come capitano della squadra blu. Ha interpretato anche Spencer nella serie tv di Nickelodeon \"Ned - Scuola di sopravvivenza\". Nel 2008 ha lavorato al suo secondo lavoro discografico, \"Speed of Sound\", pubblicato nel marzo 2009, di successo inferiore rispetto al precedente.\nNell'autunno del 2009 ha partecipato al film \"Free Style\" ed \u00e8 apparso nel programma televisivo di The CW Television Network \"The Beautiful Life: TBL\", con le attrici Sara Paxton e Mischa Barton. Sempre nel 2009 \u00e8 stato la voce narratrice in \"Beyond All Boundaries\" ed \u00e8 apparso a \"Entertainment Tonight\" e \"The Morning Show with Mike and Juliet\"; ha quindi ottenuto il ruolo di protagonista nel musical di Broadway \"In the Heights\" ed \u00e8 apparso come guest star in un episodio di \"The Good Wife\", interpretando il DJ Javier Berlin, nell'ottobre 2010.\nCorbin ha recitato nel film breve commedia \"I Owe My Life to Corbin Bleu\" nel 2010. Nel 2011, ha eseguito il Lou voce in \"The Little Engine That Could\", ha recitato nel film horror \"Scary or Die\", e ha iniziato le riprese \"Ren\u00e9e\", che uscir\u00e0 nel 2012. Nel 2012 ha anche recitato in film di \"Sugar\" dramma, diretto da Rotimi Rainwater. In autunno 2012, ha recitato nel thriller di \"Nurse 3D\" film horror, diretto da Doug Aarniokoski e distribuito dalla Lions Gate Entertainment. Corbin Bleu sar\u00e0 guest star in un episodio di Blue Bloods in questo autunno.\nNel marzo del 2013, porter\u00e0 il ruolo principale di Jeffrey King in una serie di Soap opera, \"Una vita da vivere\". Nel 2013 partecipa come concorrente alle diciassette edizione di \"Dancing with the Stars\", assieme alla sua partner di ballo Karina Smirnoff, oltre a recitare nel film \"Nurse - L'infermiera\".\nCarriera musicale.\n2006-2007: \"Another Side\".\nCorbin Bleu ha inciso la sua prima canzone come professionista, intitolata \"Fight 29\", per la serie televisiva \"Flight 29 Down\". Dopo aver partecipato alla serie televisiva \"High School Musical\" ha pubblicato il suo primo album, \"Another Side\", pubblicato dalla Hollywood e diffuso su scala internazionale dalla Virgin. Il suo primo singolo, \"Push It to the Limit\", \u00e8 stato promosso durante il tour statunitense di \"High School Musical\". Ha partecipato alla scrittura dei brani \"We Come to Party\", \"Mixed Up\", \"Never Met a Girl Like You\" e \"Homework\", tutte incluse nel suo album di debutto.\nIl singolo \"Push It to the Limit\" ha raggiunto la quattordicesima posizione della classifica statunitense dei singoli. L'attore e cantante \u00e8 stato quindi in tour con gli altri membri della serie televisiva, tour che l'ha reso noto da fine novembre 2006 a fine gennaio 2007 portando in vari paesi lo spettacolo \"\", esibendosi in 40 citt\u00e0 diverse. Per promuovere il suo album di debutto, si \u00e8 anche esibito al \"NextFest Tour\" con Aly &amp; AJ, Drake Bell, Bianca Ryan.\n2008-2009: \"Speed of Light\".\nDal 2008 ha lavorato alla composizione del suo secondo album, \"Speed of Light\", pubblicato il 10 marzo 2009 sempre dall'etichetta Hollywood e diffuso internazionalmente dalla Virgin.\nRispetto al precedente, il secondo album ha fatto segnalare una maggiore maturit\u00e0 del cantante sia dal punto di vista musicale che dell'immagine pubblica dell'artista, visibilmente maturato. Tuttavia, la maturit\u00e0 dal punto di vista musicale non ha coinciso con un rinnovato successo discografico, causato dallo scarso successo di vendita del disco che non \u00e8 apparso nelle classifiche di vendita.\nDal disco, alla composizione del quale ha partecipato lo stesso cantante collaborando alla scrittura di due brani, sono stati tratti i singoli \"Moments That Matter\" e \"Celebrate You\".\nVita privata.\nBleu fa spesso volontariato. Ha lavorato per opere di beneficenza come la Starlight Children's Foundation, la Make-A-Wish Foundation, e Research Hospital St. Jude Children. Ha inoltre servito la cena del Ringraziamento ed il pranzo per la vigilia di Natale a Los Angeles in un rifugio per senzatetto con Debby Ryan nel 2008.\nNel 2009, ha ospitato il sesto Do Something Awards a New York. Nel maggio 2011, ha partecipato anche al Do Something Awards Kick-off. Ha collaborato con Aimee Teegarden, Kevin Jonas e JoJo durante l'evento per onorare i tredici candidati in lizza per il premio. Nel marzo 2013 si \u00e8 legato sentimentalmente all'attrice Sasha Clements, fidanzandosi nell'ottobre 2014 a Disney World. Il 23 luglio 2016 \u00e8 avvenuto il loro matrimonio.\nPremi e candidature.\nPremi\nNomine"}
{"id": "774685", "revid": "15756", "url": "https://it.wikipedia.org/wiki?curid=774685", "title": "Frazioni dell'Aquila", "text": "Le frazioni dell'Aquila sono le 52 frazioni del comune dell'Aquila, nono in Italia per estensione; le grandi dimensioni del comune derivano dall'assetto amministrativo delineato nel 1927 attraverso l'attuazione del progetto Grande Aquila, con cui numerosi centri urbani minori furono ricompresi nel territorio comunale del capoluogo.\nOrganizzazione del territorio comunale.\nIl territorio comunale aquilano \u00e8 suddiviso in 12 consigli territoriali di partecipazione, ciascuno dei quali ricomprende al suo interno una o pi\u00f9 frazioni o quartieri cittadini:\nLe frazioni vere e proprie sono invece singoli nuclei abitativi sparsi nel territorio comunale. Ad esse si aggiungono poi numerose localit\u00e0 e contrade, non considerate frazioni, ma che presentano comunque piccoli agglomerati separati. Infine, un'ulteriore suddivisione \u00e8 interna al centro storico del capoluogo, diviso in quattro Quarti."}
{"id": "774686", "revid": "79454", "url": "https://it.wikipedia.org/wiki?curid=774686", "title": "Segnale bipolare", "text": ""}
{"id": "774689", "revid": "1494169", "url": "https://it.wikipedia.org/wiki?curid=774689", "title": "Laddie", "text": ""}
{"id": "774690", "revid": "228587", "url": "https://it.wikipedia.org/wiki?curid=774690", "title": "La pulce d'acqua", "text": "La pulce d'acqua (1977) \u00e8 il quarto album registrato in studio del cantautore italiano Angelo Branduardi.\nIl disco.\nLa prima edizione di questo disco era accompagnata da nove tavole disegnate da Mario Convertino, in cui l'artista interpretava, con i suoi disegni, le canzoni del disco; la tavola de \"La pulce d'acqua\", \u00e8 diventata la copertina della prima stampa in CD dell'LP. Ciascuna tavola si riferisce a un brano dell'album; la tavola relativa a \"Il Marinaio\" \u00e8 un omaggio a Maxfield Parrish.\nLe canzoni.\nBallo in Fa diesis minore.\nCanzone che riprende il film \"Il settimo sigillo\" in cui l'uomo sfida la morte.\nLa melodia si rif\u00e0 alla celebre Schiarazula Marazula, melodia friulana di origine medievale che accompagnava riti esorcistici o, secondo documenti dell'Inquisizione, una sorta di magia per evocare la pioggia, raccolta da Giorgio Mainerio nell'opera \"Il Primo Libro de Canti\" (1578). \nIl testo invece \u00e8 ispirato dall'iscrizione nei cartigli che circondano la Danza Macabra e Trionfo della Morte di Giacomo Borlone de Buschis affrescata sull'Oratorio dei Disciplini di Clusone, in provincia di Bergamo, e tratto direttamente in parte da quella della Danza Macabra dipinta sulla Chiesa di San Vigilio a Pinzolo, opera di Simone II Baschenis, in provincia di Trento:\nMa nella versione di Branduardi \u00e8 proprio la musica con la danza a fermare la Morte seppur temporaneamente:\nIl ciliegio.\n\u00c8 l'adattamento in italiano dalla tradizionale canzone inglese \"The Cherry Tree Carol\" (la 54^ delle celebri Child Ballads) gi\u00e0 ripreso anche da altri artisti e gruppi quali Joan Baez, Judy Collins, Shirley Collins, Peter, Paul and Mary, Pentangle, Duo Greenoch, Jos\u00e9 Feliciano, Emmylou Harris, Chad Mitchell.\nNascita di un lago.\nBrano ispirato alla storia d'amore tra Merlino e Viviana\nIl poeta di corte.\nRiprende passaggi del brano Canarios di Gaspar Sanz (1640-1710)\nIl marinaio.\nIl brano \u00e8 ispirato alla vicenda di Ulisse intento a ritornare a casa dall'amata Penelope.\nLa pulce d'acqua.\n\u00c8 la canzone pi\u00f9 famosa del disco. Il testo si ispira ai miti degli Indiani d'America, \"Pulce d'Acqua\" \u00e8 infatti il nome di uno sciamano.\nNella versione inglese del disco diventa un canto natalizio.\nLa sposa rubata.\nQuesto brano riprende un antico canto bretone dal titolo \"Ar plac'h dimezet gant Satan\" (\"La fidanzata di Satana\"), parte della raccolta \"Barzhaz Breizh\" a cui Branduardi si \u00e8 ispirato pi\u00f9 volte.\nLa lepre nella luna.\nSi riferisce ad una delle tante versioni della leggenda buddista del coniglio lunare (o \"Sasajataka\"), molto popolare in Estremo Oriente.\nLa bella dama senza piet\u00e0.\nRimanda ad una poesia di John Keats, a sua volta ispirata ad un componimento di Alain Chartier; la parte finale della melodia di ogni strofa riprende il brano tradizionale inglese \"Once I had a sweetheart\", inciso in seguito dallo stesso autore nell'album \"Futuro antico I\".\nTracce.\nTesti di Luisa e Angelo Branduardi, musiche di Angelo Branduardi.\n\"La Demoiselle\" (versione francese) 1979.\nTesti di Luisa e Angelo Branduardi, musiche di Angelo Branduardi, adattamento testi in francese di \u00c9tienne Roda-Gil.\n\"Fables and Fantasies\" (versione inglese) 1979.\nTesti di Luisa e Angelo Branduardi, musiche di Angelo Branduardi, adattamento testi in inglese di Peter Sinfield.\nFormazione.\nNote aggiuntive:"}
{"id": "774691", "revid": "36426", "url": "https://it.wikipedia.org/wiki?curid=774691", "title": "Il Decameron (film)", "text": ""}
{"id": "774692", "revid": "79454", "url": "https://it.wikipedia.org/wiki?curid=774692", "title": "Segnale unipolare", "text": ""}
{"id": "774693", "revid": "287204", "url": "https://it.wikipedia.org/wiki?curid=774693", "title": "Budai", "text": "Budai (cinese: , in coreano: Podae, in giapponese Hotei, in thailandese Phra Sangkrachai (\u0e1e\u0e23\u0e30\u0e2a\u0e31\u0e07\u0e01\u0e23\u0e30\u0e08\u0e32\u0e22)) noto anche come Buddha felice (), \"Buddha sorridente\", \"Buddha grasso\" o \"Pu-Tai\" originariamente Pibudai Heshang (Piccolo-monaco Sacco-di-cuoio), \u00e8 una figura ricorrente nell'iconografia buddhista cinese, interpretato a volte come un personaggio storico realmente esistito, e a volte come rappresentazione del prossimo Buddha, Maitreya.\nLa sua figura \u00e8 stata anche inglobata nel taoismo e nello shintoismo.\nPersonaggio storico.\nEsistono due interpretazioni sulla figura di Budai. La prima sostiene che fosse uno dei primi diciotto arhat del Buddhismo; il suo nome era Angida ed era un abile cacciatore di serpenti, ma dopo averli catturati toglieva loro il veleno per evitare che mordessero i passanti e poi li liberava, e per la sua bont\u00e0 ottenne la bodhi. L'elogio di Angida \u00e8 il seguente :\n\"\"Buddha di vita infinita,\"\n\"borsa preziosa contenente\"\n\"segreti del Cielo e della Terra.\"\n\"Felice e contento,\"\n\"allegro e gioioso \u00e8 lui\"\"\nLa storia pi\u00f9 nota sostiene invece che fosse un monaco Chan di nome Q\u00ecc\u01d0 (), nativo di Fenghua (\u5949\u5316, oggi nella provincia di Zhejiang), che visse durante la dinastia Liang. Si dice che al momento della sua morte abbia composto il seguente inno (): \"Maitreya, il vero Maitreya / Ti manifesti in molteplici forme/ Spesso ti riveli alla gente del tempo / Altre volte non ti riconoscono\" (). Anche per questo motivo \u00e8 generalmente identificato con Maitreya.\nAlcuni buddhisti per\u00f2, pensano che il Budai Arhat (Angida) sia un essere diverso dal Budai Pus\u00e0 (Maitreya) e venerano entrambi come Sattva diversi.\nCaratteristiche.\nBudai/Hotei \u00e8 sempre rappresentato grasso e calvo, con una sacca sulle spalle o sotto il braccio (dalla quale prende il nome) che non si svuota mai e con la quale nutre i poveri e i bisognosi; \u00e8 piena di piante di riso (simbolo di abbondanza), dolci, cibo e molte cose di grande valore. Spesso ha con s\u00e9 una ciotola da elemosine, che rappresenta la sua natura di monaco buddhista. Il suo ruolo \u00e8 di proteggere i deboli, i poveri e i bambini, ed \u00e8 spesso ritratto accanto ad essi. Nelle raffigurazioni giapponesi, Hotei \u00e8 talvolta seduto su un carro condotto da ragazzi, o sventola il ventaglio che esaudisce i desideri (\"oogi\", il ventaglio usato cerimonialmente dai potenti per dimostrare di accettare la richiesta di un vassallo).\nBuddhismo.\nNei templi Chan e Zen una sua statua \u00e8 generalmente posta all'ingresso con il viso sorridente rivolto verso l'ingresso. \u00c8 inoltre presente in un k\u014dan della scuola Zen. In questo, egli viaggia donando caramelle ai bambini poveri, elemosinando solo da monaci e laici Zen. Un giorno un monaco gli chiede: \u00abQual \u00e8 il significato dello Zen?\u00bb. Hotei depone la sua bisaccia. \u00abCome si realizza lo Zen?\u00bb, continua il monaco. Hotei riprende la bisaccia e si rimette in cammino.\nTaoismo.\nNel taoismo Budai \u00e8 considerato una divinit\u00e0 dell'abbondanza e della soddisfazione, dell'accontentarsi di quel che si ha. La grande pancia \u00e8 simbolo di gioia, fortuna e realizzazione; inoltre, nella tradizione cinese la pancia \u00e8 considerata la dimora dell'anima, e la sua dimensione pu\u00f2 essere considerata un'allegoria per la sua grande bont\u00e0. Secondo una tradizione popolare, sfregando la sua pancia \u00e8 possibile ottenere ricchezza, fortuna e prosperit\u00e0.\nNell'Ikuantao, le statue di Budai si trovano spesso nella parte centrale dei templi; in esso \u00e8 chiamato Maitreya, ma \u00e8 considerato l'incarnazione di molti insegnamenti taoisti, tra cui la generosit\u00e0 e la disponibilit\u00e0."}
{"id": "774707", "revid": "22475", "url": "https://it.wikipedia.org/wiki?curid=774707", "title": "Informazione. Il nuovo linguaggio della scienza", "text": "Informazione. Il nuovo linguaggio della scienza \u00e8 un saggio scientifico sul tema dell'informazione scritto da Hans Christian von Baeyer, professore di Fisica presso il College of William and Mary.\nPubblicato per la prima volta nel 2003 per la Weidenfeld &amp; Nicolson, \u00e8 stato tradotto in lingua italiana nel 2005 e pubblicato nella collana \"La Scienza Nuova\" delle Edizioni Dedalo."}
{"id": "774713", "revid": "767487", "url": "https://it.wikipedia.org/wiki?curid=774713", "title": "DoomSword", "text": "I DoomSword sono una band doom metal italiana di Gallarate, fondata nel 1997 dal cantante-chitarrista Deathmaster e dal batterista-chitarrista Guardian Angel. La band tratta spesso temi epici della storia antica e medioevale, letteratura medioevale e mitologia.\nStoria.\nPoco dopo la loro fondazione avvenuta nel 1997, i DoomSword pubblicarono un demo di 5 tracce intitolato \"Sacred Metal\", con Soldier of Fortune come bassista. Ottenuti buoni consensi da parte della critica, il gruppo acquist\u00f2 una buona fama, grazie anche all'inserimento a titolo definitivo del bassista Dark Omen (ex Agarthi) e del cantante Nightcomer (ex membro dei Madrigal).\nIl primo album, intitolato \"DoomSword\", fu registrato nel luglio-agosto 1998 negli \"Alex Studio\" di Gallarate ed usc\u00ec nel marzo 1999 sotto etichetta Underground Symphony. Dopo la pubblicazione dell'album, sia Nightcomer che Guardian Angel lasciarono il gruppo, sostituiti da Gianluca Ferro (Guardian Angel II), che aveva gi\u00e0 partecipato come ospite al debut-album, e The Forger come chitarristi, mentre Grom entra come batterista.\nNel 2002 fu pubblicato, con la casa discografica Dragonheart Records, il secondo album della band, \"Resound the Horn\" (\"Risuona il corno\"), che rivela uno stile al limite del Doom metal epico. Dopo tale uscita, Grom abbandon\u00f2 il gruppo e fu sostituito da WrathLord. Nel 2003 usc\u00ec il terzo album, \"Let Battle Commence\" (\"Che la battaglia abbia inizio\"), che ebbe un ottimo successo, venendo addirittura nominato miglior album italiano del 2003 dalla rivista Metal Hammer. Il disco, che era un concept album sull'invasione dei vichinghi del 866, rivoluziona il loro stile con sonorit\u00e0 pi\u00f9 dure e meno melodiche.\nDopo la partecipazione al Tradate Iron Fest (di supporto a Omen e Virgin Steele) il gruppo inizia la produzione del successivo album, che viene registrato nell'ottobre 2006. L'album, intitolato \"My Name Will Live On\", \u00e8 uscito il 22 giugno 2007 e segn\u00f2 un ritorno alle origini delle sonorit\u00e0 epiche della band.\nIl 25 febbraio 2011 \u00e8 uscito il nuovo plattern, il cui titolo \u00e8 \"The Eternal Battle\".\nLa band al momento vede quattro componenti, in seguito alla dipartita prima di The Forger e pi\u00f9 di recente del bassista Geilt, sostituito da Nidhoggr."}
{"id": "774714", "revid": "22356", "url": "https://it.wikipedia.org/wiki?curid=774714", "title": "Phorusrhacidae", "text": "I forusracidi (Phorusrhacidae), noti volgarmente come \"\"Uccelli del terrore\" (ing. \"terror birds\"\") per la loro efficienza nella caccia, sono una famiglia estinta di grandi uccelli carnivori non volatori, diventati i predatori dominanti in America meridionale nel corso del Cenozoico, tra 62 e 2 milioni di anni fa assieme ai mammiferi marsupiali ed ai coccodrilli, dopo l'estinzione dei dinosauri. Dopo l'emersione dell'istmo di Panama, alcuni di questi uccelli migrarono nel nuovo continente, riuscendo ad installarvisi per qualche tempo. Furono gli unici predatori dell'America meridionale (assieme ad alcuni coccodrilli anfibi) a migrare verso nord (soprattutto nei generi pi\u00f9 grandi), mentre tutti i principali gruppi di predatori nord americani (in particolare ursidi, felidi e canidi) migrarono verso sud sostituendosi alle faune precedenti.\nAncora piuttosto oscure sono le cause dell'estinzione di questi animali. Con ogni probabilit\u00e0, l'estinzione si verific\u00f2 prima della fine del Pleistocene, o comunque prima che le megafaune americane andassero verso l'estinzione per la comparsa dell'uomo; sicuramente per\u00f2 la competizione con le faune nord americane ridusse la loro biodiversit\u00e0, anche se in maniera meno rapida e spettacolare rispetto a quanto accaduto ai coccodrilli terricoli (del resto gi\u00e0 limitati dalle glaciazioni) e dei predatori marsupiali.\nSi suppone che i parenti attuali pi\u00f9 prossimi dei Phorusrhacidae siano i seriema del Sudamerica.\nDistribuzione geografica.\nOltre alle forme sudamericane come \"Phorusrachos\" e \"Andalgalornis\", \u00e8 nota anche una specie diffusa in America settentrionale, \"Titanis walleri\", per dimensioni una delle pi\u00f9 grosse, presente in Texas e Florida. Questo fa dei forusracidi l'unica specie conosciuta di grande predatore del Sud America che migr\u00f2 verso nord durante il Grande scambio americano, avvenuto circa 3 milioni di anni fa con la formazione vulcanica dell'istmo di Panama.\nMorfologia.\nL'altezza di questi uccelli variava dal metro ai tre metri. Una specie recentemente scoperta, \"Kelenken guillermoi\" risalente al Miocene medio (15 milioni di anni fa), scoperto nel sud della Patagonia nel 2006, rappresenta il pi\u00f9 grande cranio di volatile mai scoperto. \u00c8 stata descritta una lunghezza di 71 cm, con un becco di 46\u00a0cm ricurvo come il rostro di un'Aquila. Si pensa che fosse facilmente in grado di cacciare mammiferi di taglia media. Molte delle specie descritte come Phorusrhacidae erano pi\u00f9 piccole, tra 0,6 e 0,9 metri di altezza, ma il nuovo fossile appartiene ad un uccello che probabilmente raggiungeva i tre metri di altezza. Anche se non vi \u00e8 sicurezza, si crede che i pi\u00f9 grandi uccelli del terrore fossero estremamente agili e abili corridori, in grado di raggiungere velocit\u00e0 di 48 km/h.\nTassonomia.\nSeguendo la revisione di Alvarenga e H\u00f6fling (2003), attualmente si contano 5 sottofamiglie, contenenti 14 generi e 18 specie:\nAlvarenga e H\u00f6fling non includono nei Phorusrhacoidae gli Sophiornithidae dell'Europa, recentemente considerati come parenti primitivi dei gufi."}
{"id": "774718", "revid": "56818", "url": "https://it.wikipedia.org/wiki?curid=774718", "title": "Carcinoidi", "text": ""}
{"id": "774732", "revid": "76963", "url": "https://it.wikipedia.org/wiki?curid=774732", "title": "Amanda Paige", "text": "Nata nello stato della Carolina del Nord, \u00e8 stata scoperta dalla rivista \"Playboy\" mentre frequentava la facolt\u00e0 di sociologia dell'Universit\u00e0 della Virginia. \u00c8 stata la Playmate del mese nell'ottobre 2005. Prima di essere nominata playmate, Amanda aveva posato per il Playboy Cyber Club come \"Coed of the Month\" nel mese di aprile 2005. In quella occasione pos\u00f2 con il nome di Paige Gellar."}
{"id": "774736", "revid": "765341", "url": "https://it.wikipedia.org/wiki?curid=774736", "title": "Elena (figlia di Costantino)", "text": "Biografia.\nElena era la figlia di Costantino I e Fausta, quindi sorellastra di Crispo e sorella di Costantino II, Costanzo II, Costante I e Costantina, cugina, tra gli altri, di Costanzo Gallo e Giuliano.\nFu data in sposa da Costanzo II, imperatore, al cugino Giuliano, quando questi fu nominato \"cesare\" dell'occidente (355). Sebbene le fonti non facciano menzione della sua et\u00e0, la madre Fausta era morta nel 326, dunque Elena aveva almeno ventinove anni all'epoca del matrimonio.\nElena segu\u00ec il marito in Gallia, dove le nacque un bambino, morto appena nato (356). Fu poi a Roma in occasione della visita di Costanzo alla citt\u00e0 (357), e probabilmente fu in questa occasione che ebbe un aborto spontaneo. Secondo Ammiano Marcellino, in entrambi i casi le gravidanze ebbero esito negativo a causa di Eusebia, moglie di Costanzo II, la quale non aveva figli: nel primo caso una nutrice avrebbe tagliato il cordone ombelicale del neonato troppo corto, nel secondo avrebbe fatto somministrare una pozione a Elena. Gli storici moderni tendono a rigettare questi sospetti.\nElena era di nuovo in Gallia, a Parigi, in occasione dell'acclamazione di Giuliano ad \"augusto\" (360); mor\u00ec a Vienne, dove Giuliano aveva festeggiato il quinto anniversario della sua elezione a cesare e si preparava allo scontro militare col cugino Costanzo. Fu sepolta nel mausoleo costruito per lei e la sorella Costantina sulla via Nomentana a Roma, l'attuale chiesa di santa Costanza.\nFu una cristiana devota, sostenitrice dell'ortodossia, a differenza del fratello che sosteneva l'Arianesimo."}
{"id": "774738", "revid": "1798099", "url": "https://it.wikipedia.org/wiki?curid=774738", "title": "Piche", "text": ""}
{"id": "774739", "revid": "4175", "url": "https://it.wikipedia.org/wiki?curid=774739", "title": "Ciarda", "text": ""}
{"id": "774742", "revid": "287204", "url": "https://it.wikipedia.org/wiki?curid=774742", "title": "Bump mapping", "text": "Il Bump Mapping \u00e8 una tecnica di rendering dei materiali che aumenta la complessit\u00e0 degli oggetti realizzati senza effettivamente aumentare il numero di poligoni che compongono l'oggetto di partenza. \nAlla texture che ricopre l'oggetto viene \"sovrapposta\" una seconda texture (spesso in bianco e nero) che il motore di rendering utilizza per simulare asperit\u00e0, solchi, sporgenze e cos\u00ec via. Tali dettagli non fanno parte della geometria dell'oggetto ma vengono aggiunti solo in fase di rendering, spesso basandosi sui valori di luminanza della texture in bianco e nero usata per generare l'effetto. A valori pi\u00f9 alti (pi\u00f9 \"bianchi\") corrisponde una sporgenza maggiore, cos\u00ec come le zone scure provocheranno una depressione. La differenza massima dal piano (che viene indicato da una gradazione al 50% di grigio) viene fissata con un parametro, e comunque non pu\u00f2 essere molta rispetto alle dimensioni dell'oggetto per non causare distorsioni.\nA causa della sua capacit\u00e0 di aumentare il dettaglio degli oggetti, senza aumentare il numero di poligoni da renderizzare, il bump mapping viene ampiamente utilizzato nelle applicazioni dove \u00e8 necessario renderizzare in tempo reale scene complesse e dettagliate (quindi soprattutto i videogiochi).\nIl semplice Bump Mapping, utilizzato fino ad oggi, \u00e8 stato ulteriormente migliorato grazie alla potenza sempre maggiore degli acceleratori grafici moderni, un esempio \u00e8 il normal mapping, che per generare l'effetto utilizza le \"normali\" (una normale ad un piano \u00e8 la retta perpendicolare ad esso) alla superficie su cui l'effetto deve essere applicato. \u00c8 una tecnica molto pi\u00f9 precisa e realistica e i nuovi processori grafici la supportano appieno."}
{"id": "774748", "revid": "729019", "url": "https://it.wikipedia.org/wiki?curid=774748", "title": "Neoplasia endocrina multipla", "text": "Il termine neoplasia multiendocrina, detta anche MEN, dall'inglese \"multiple endocrine neoplasia\", descrive un gruppo di tre sindromi ereditarie caratterizzate da insorgenza di processi proliferativi a carico di alcune ghiandole endocrine. Tali processi possono variare in un range che va dall'iperplasia all'adenoma sino al carcinoma. Ognuna delle tre forme di MEN possiede una propria caratteristica distribuzione dei disturbi proliferativi tra le varie ghiandole endocrine.\nLe sindromi MEN sono trasmesse con ereditariet\u00e0 autosomica dominante.\nTerminologia.\nLe MEN erano definite in passato MEA (Multiple Endocrine Adenomas o Multiple Endocrine Adenomatosis). Il termine neoplasia endocrina multipla \u00e8 utilizzato quando:\nIl primo punto \u00e8 una causa necessaria ma non sufficiente per l'instaurarsi della MEN: \u00e8 possibile che i tumori si siano sviluppati in maniera sporadica.\nLa descrizione della MEN avvenne nel 1903, ma solo nel 1968 venne introdotta la sigla MEN.\nMEN 1.\nLa MEN 1 (sindrome di Wermer) \u00e8 caratterizzata da presenza di:\nIl gene implicato \u00e8 localizzato sul cromosoma 11 ed \u00e8 stato chiamato MENIN. La sindrome viene ereditata in modo autosomico dominante.\nMEN di tipo IIa.\nLa MEN IIa (sindrome di Sipple) \u00e8 diagnostica quando si ha la compresenza di:\nUna mutazione del proto-oncogene c-RET \u00e8 stata identificata nel 93-95% dei soggetti con MEN IIa, ma non in quelli con MEN I.\nIn MEN IIa \u00e8 presente una mutazione puntiforme di RET che comporta una modificazione nel dominio extracellulare del recettore con conseguente dimerizzazione costitutiva persistente.\nMEN di tipo IIb.\nLa MEN IIb (precedentemente nota come tipo III) comprende:\niperplasie o tumori paratiroidei sono rari, quindi l'iperparatiroidismo si verifica raramente.\nAnche per questa variante \u00e8 stata individuata l'associazione con mutazioni a carico dell'oncogene c-RET localizzato sul cromosoma 10.\nLa mutazione riguarda il dominio catalitico intracellulare che anche in questo caso comporter\u00e0 un'attivazione costitutiva del recettore."}
{"id": "774758", "revid": "767487", "url": "https://it.wikipedia.org/wiki?curid=774758", "title": "Rude Boy (film)", "text": "Rude Boy \u00e8 un film-documentario del 1980 sul gruppo musicale punk rock britannico \"The Clash\". Il titolo deriva dalla subcultura \"Rude Boy\" sviluppatasi in Giamaica negli anni sessanta. \u00c8 stato pubblicato in DVD negli Stati Uniti d'America nel 2006, ovvero qualche anno dopo la morte di Joe Strummer avvenuta nel 2002.\nTrama.\nIl film racconta la storia del londinese Ray Gange che lasci\u00f2 il suo lavoro in un sexy shop a Soho, Londra, per lavorare durante i tour dello storico gruppo punk rock band \"The Clash\". Nel film sono riprese, tra l'altro, le tappe del \"Sort It Out\" tour, la registrazione dell'album \"Give 'Em Enough Rope\", e l'apparizione della band al concerto di Rock Against Racism del 1978."}
{"id": "774765", "revid": "96858", "url": "https://it.wikipedia.org/wiki?curid=774765", "title": "Doomsword", "text": ""}
{"id": "774774", "revid": "287204", "url": "https://it.wikipedia.org/wiki?curid=774774", "title": "Citt\u00e0 senza nome", "text": ""}
{"id": "774777", "revid": "1522738", "url": "https://it.wikipedia.org/wiki?curid=774777", "title": "Mohammed bin Rashid Al Maktum", "text": "\u00c8 uno dei sovrani e degli uomini pi\u00f9 ricchi del mondo, con un patrimonio stimato di oltre 16 miliardi di dollari secondo Forbes.\nBiografia.\nA Dubai lo chiamano Shaykh Mo\u1e25.\n\"Big Mo\", come viene chiamato dai suoi sostenitori. Ha avuto sette consorti, delle quali tre poi divorziate. Le pi\u00f9 importanti sono due: la \"sceicca\" Hind bint Maktoum bin Juma Al Maktoum sposata nel 1979 e la principessa di Giordania Haya bint al-Husayn sposata nel 2004 e divorziata nel 2019. Dalle mogli ha avuto 23 figli, 9 maschi e 14 femmine, tra cui il suo erede apparente Hamdan bin Mohammed Al Maktoum.\nUna grande passione di \"Big Mo\" sono le corse di dromedari e di cavalli a cui assiste molto spesso e alcune volte partecipa alle gare di Endurance.\nIl passatempo preferito dello sceicco \u00e8 la poesia. Fin da bambino, nei momenti di riservatezza, scrive poemi dedicati alla sua patria e alla sua famiglia che sono raccolti nel sito ufficiale.\nMohammed copre le sue tre cariche dal 4 gennaio 2006 in seguito alla morte del fratello, che aveva contribuito molto allo sviluppo economico di Dubai. Mohammed ha fatto costruire il Burj al-Arab e tre Palm Islands progettando una terza isola e promuovendo la costruzione del Burj Dubai e del Dubai Mall e istituendo molti tornei sportivi tra cui un quadrangolare di calcio, una coppa di tennis e una gara di corse su dromedari."}
{"id": "774778", "revid": "36426", "url": "https://it.wikipedia.org/wiki?curid=774778", "title": "Madonna della Cintola", "text": ""}
{"id": "774784", "revid": "34389", "url": "https://it.wikipedia.org/wiki?curid=774784", "title": "Lucrezia Ciacchi", "text": ""}
{"id": "774791", "revid": "767487", "url": "https://it.wikipedia.org/wiki?curid=774791", "title": "Funes, un gran amor", "text": "Funes, un gran amor \u00e8 un film del 1993 diretto da Raoul de la Torre."}
{"id": "774798", "revid": "767487", "url": "https://it.wikipedia.org/wiki?curid=774798", "title": "Jackson Kelly", "text": "Generale.\nLa Jackson Kelly \u00e8 un modello di chitarra elettrica prodotto dalla Jackson Guitars.\nLa Jackson Kelly si ispira all'estetica della Gibson Explorer, ma \u00e8 resa pi\u00f9 \"aggressiva\" dalle forme pi\u00f9 spigolose e slanciate.\nIl modello nacque dall'idea del chitarrista Bradford Kelly, membro del gruppo musicale australiano metal Heaven, che per\u00f2 in quel periodo risiedeva a Los Angeles. Il chitarrista entr\u00f2 in un \"Custom Shop\" della Charvel/Jackson in California e richiese la fabbricazione di un proprio modello. Egli, assieme al dipendente del marchio Mike Shannon, disegn\u00f2 la Jackson \"Kelly\". Effettivamente, come tutte le chitarre Jackson, \u00e8 uno strumento principalmente indicato per suonare heavy metal, e non si rivela cos\u00ec versatile come pu\u00f2 essere la Gibson. Il modello venne reso popolare anche da Marty Friedman (Cacophony, Megadeth), anche se poi se ne ritir\u00f2 l'uso.\nUn modello particolare \u00e8 la Jackson Kelly Star, una chitarra ad edizione limitata nata dall'unione del design di una Jackson King V e di una Jackson Kelly\nModelli.\nTutti i modelli sono a 24 tasti:\n-Jackson Kelly Ke2: modello di punta del modello, con corpo in ontano e top in acero, manico in acero neck-trough body. Tastiera in ebano a curvatura variabile, segnatasti in madreperla e pickup Seymour Duncan (Jeff Beck al ponte e Jazz al manico), con floyd rose originale.\n-Jackson Kelly KEXMG: corpo in tiglio, manico in acero con costruzione neck-trough, tastiera in palissandro con raggio di curvatura variabile. Pickup EMG 81 al ponte e 85 al manico, dotata di floyd rose special (originale made in Korea).\n-Jackson Kelly KEXTMG: come la precedente ma con ponte fisso Tone-Pros e corde passanti per il corpo.\n-Jackson kelly JS32: modello economico della serie, corpo in tiglio con manico in acero e tastiera in palissandro a raggio di curvatura variabile. Dotato di pickup ceramici high-output Jackson e con ponte floyd rose Jackson licensed.\n-Jackson Kelly JS32T: come la precedente ma con ponte fisso compensato e corde passanti per il corpo."}
{"id": "774810", "revid": "6066", "url": "https://it.wikipedia.org/wiki?curid=774810", "title": "Libro delle Cronache", "text": ""}
{"id": "774812", "revid": "6066", "url": "https://it.wikipedia.org/wiki?curid=774812", "title": "Libro dei giudici", "text": ""}
{"id": "774815", "revid": "103438", "url": "https://it.wikipedia.org/wiki?curid=774815", "title": "Teorema di Tellegan", "text": ""}
{"id": "774828", "revid": "123317690", "url": "https://it.wikipedia.org/wiki?curid=774828", "title": "Mlada Bosna", "text": "Giovane Bosnia (in serbo \"\u041c\u043b\u0430\u0434\u0430 \u0411\u043e\u0441\u043d\u0430\"/\"Mlada Bosna\") fu l'organizzazione politico-rivoluzionaria che, con l'aiuto della societ\u00e0 segreta Mano Nera (\"Crna Ruka\"/\"\u0426\u0440\u043d\u0430 \u0420\u0443\u043a\u0430\"), pianific\u00f2 ed esegu\u00ec a Sarajevo l'attentato all'arciduca austro-ungarico Francesco Ferdinando e alla moglie Sofia il 28 giugno 1914.\nL'organizzazione Giovane Bosnia, nata a Sarajevo agli albori del XX secolo, ebbe dapprima lo scopo ultimo di liberare il territorio occupato dal nemico austriaco, senza per\u00f2 essere guidata n\u00e9 da alcuna ideologia comune n\u00e9 da dogmi. Tra i partecipanti a questa organizzazione vi fu anche il premio Nobel Ivo Andri\u0107, il quale per\u00f2 non fu incluso nei piani dell'attentato.\nQui di seguito la lista dei membri della Giovane Bosnia che hanno partecipato all'attentato all\u2019arciduca:"}
{"id": "774835", "revid": "1318658", "url": "https://it.wikipedia.org/wiki?curid=774835", "title": "Anomeria", "text": "In chimica, lanomeria consiste in una isomeria ottica peculiare dei carboidrati all'interno della categoria degli epimeri. \nL'anomeria si realizza quando uno dei due stereoisomeri di un saccaride ciclico differisce solamente nella configurazione del carbonio emiacetalico o di quello emichetalico, che diviene quindi il carbonio anomerico.\nIl processo di conversione di un anomero nell'altro viene detto \"anomerizzazione\" ed \u00e8 l'analogo anomerico dell'epimerizzazione tra gli epimeri.\nNomenclatura.\nDue anomeri sono designati alfa (\u03b1) o beta (\u03b2), in funzione della relazione configurazionale tra il \"centro anomerico\" e l\"atomo anomerico di riferimento\"; essi sono pertanto degli stereodescrittori relativi.\nIl centro anomerico negli emiacetali \u00e8 il carbonio anomerico C-1, che \u00e8 attaccato all'ossigeno emiacetalico nell'anello; negli emichetali \u00e8 il carbonio C-2, attaccato all'ossigeno emichetalico. Negli aldoesosi e nei carboidrati a pi\u00f9 basso numero di carbonio, l'atomo anomerico di riferimento \u00e8 lo stereocentro pi\u00f9 lontano dall'atomo anomerico nell'anello . Nell'\u03b1--glucopiranosio l'atomo di riferimento \u00e8 il C-5.\nSe nella proiezione di Fischer l'atomo di ossigeno esociclico nel centro anomerico \u00e8 in isomeria cis (cio\u00e8 dallo stesso lato) con l'ossigeno esociclico attaccato all'atomo di riferimento anomerico (nel gruppo OH), allora l'anomero \u00e8 designato \u03b1. Se i due atomi di ossigeno sono in isomeria \"trans\" (su lati opposti), l'anomero \u00e8 definito \u03b2. Per i composti ciclici tuttavia l'uso della proiezione di Fischer \u00e8 complicato e poco comune.\nSe si confrontano le configurazioni assolute del carbonio anomerico e dell'atomo di riferimento, allora esse sono diverse (S,R o R,S) nell'anomero \u03b1 e uguali (R,R or S,S) nell'anomero \u03b2.\nEsempi.\nQuando uno zucchero forma una soluzione acquosa esso tende ad assumere una struttura emiacetalica o emichetalica pi\u00f9 stabile. In questo modo formando un ciclo a sei atomi, definito ciclo \"piranosico\" per la similitudine con la struttura del pirano, l'idrossile del carbonio 5 si lega con il carbonio carbonilico in posizione 1: tale atomo di carbonio, definito \"carbonio anomerico\", diviene un nuovo stereocentro. Il gruppo -OH formatosi sul carbonio anomerico pu\u00f2 trovarsi in due differenti posizioni alternative: sotto il piano in cui giace la molecola ciclica oppure sopra tale piano. I due differenti isomeri vengono in questo caso definiti anomeri. In particolare lanomero \u03b1 rappresenta la struttura in cui l'ossidrile sul carbonio 1 si trova sotto al piano della molecola, mentre nellanomero \u03b2 questo ossidrile \u00e8 sito sopra il piano della molecola.\n \nAnaloga discussione \u00e8 valida per l'altra forma ciclica stabile in cui possono presentarsi i carboidrati, ovvero la struttura \"furanosica\" (per analogia con il furano) con ciclo penta-atomico formato quando stavolta il gruppo -OH del carbonio 4 si lega al carbonile in posizione 1.\nIn generale l'anomero \u03b2 risulta la forma pi\u00f9 stabile in quanto la repulsione tra -OH (1) e l'ossidrile adiacente \u00e8 minore, essendo il gruppo ossidrilico sul carbonio anomerico in posizione equatoriale (repulsioni diassiali minime). Esistono per\u00f2 delle eccezioni, come le soluzioni acquose di mannosio, in cui prevale l'anomero \u03b1 (\"effetto anomerico\").\nAnomerizzazione.\nL'anomerizzazione \u00e8 il processo di conversione di un anomero nell'altro. Per gli zuccheri riducenti, l'anomerizzazione avviene rapidamente in soluzione; il processo \u00e8 reversibile e tipicamente tende a produrre una mistura anomerica in cui si raggiunge una configurazione di equilibrio tra i due singoli anomeri.\nIl rapporto tra i due anomeri \u00e8 specifico per un determinato zucchero. Nel caso del -glucosio, indipendentemente dalla configurazione iniziale, la soluzione tender\u00e0 ad una mistura con all'incirca il 64% di \u03b2--glucopiranosio e il 36% di \u03b1--glucopiranosio. Al variare del rapporto relativo dei due anomeri, varia anche la rotazione ottica; questo fenomeno \u00e8 noto come mutarotazione.\nPropriet\u00e0 fisiche e stabilit\u00e0.\nLa diversit\u00e0 nella struttura degli anomeri comporta anche differenti effetti stabilizzanti e destabilizzanti. I maggiori contributi alla stabilit\u00e0 di un dato anomero sono dati da:\nNel caso del -glucopiranoside, l'anomero \u03b2 \u00e8 il pi\u00f9 stabile. L'effetto principale in questo caso \u00e8 l'assenza di interazioni 1,3-diassiali. Per il -mannopiranosio \u00e8 l'anomero \u03b1 il pi\u00f9 stabile, perch\u00e9 questa forma evita la repulsione dipolare tra l'ossidrile anomerico e l'ossidrile sul carbonio adiacente nell'anello.\nPoich\u00e9 i due anomeri sono l'uno il diastereoisomero dell'altro, essi possono anche differire nelle propriet\u00e0 chimiche e fisiche. Una delle pi\u00f9 importanti propriet\u00e0 fisiche che sono utilizzate per studiare gli anomeri \u00e8 il potere rotatorio, che pu\u00f2 essere valutato attraverso la polarimetria."}
{"id": "774841", "revid": "161374", "url": "https://it.wikipedia.org/wiki?curid=774841", "title": "Tiglath-Pileser III", "text": ""}
{"id": "774850", "revid": "71155", "url": "https://it.wikipedia.org/wiki?curid=774850", "title": "Triple agent", "text": ""}
{"id": "774851", "revid": "1073227", "url": "https://it.wikipedia.org/wiki?curid=774851", "title": "Mi innamoravo di tutto", "text": "Mi innamoravo di tutto \u00e8 un album raccolta di Fabrizio De Andr\u00e9, pubblicato nel 1997 dalla Ricordi.\nSi tratta dell'ultimo titolo pubblicato da De Andr\u00e9 quando era ancora in vita. Oltre a contenere una selezione, curata da lui stesso, di registrazioni antecedenti (in particolare, \"La canzone dell'amore perduto\" \u00e8 nella versione live del 1991, uscita su \"1991 concerti\"), l'album \u00e8 ricordato soprattutto per la nuova versione de \"La canzone di Marinella\", registrata per l'occasione con Mina, che, con la sua prima incisione del 1965, aveva sensibilmente contribuito a rendere popolare il brano e il nome stesso di Fabrizio De Andr\u00e9.\nA tale proposito, il cantautore firma questa nota ironica sulla copertina del CD: \"Se una voce miracolosa non avesse interpretato nel 1967 La canzone di Marinella, con tutta probabilit\u00e0 avrei terminato gli studi in legge per dedicarmi all'avvocatura. Ringrazio Mina per aver truccato le carte a mio favore e soprattutto a vantaggio dei miei virtuali assistiti\"."}
{"id": "774853", "revid": "787565", "url": "https://it.wikipedia.org/wiki?curid=774853", "title": "Dalmazio Birago", "text": "Biografia.\nNacque a San Michele, sobborgo di Alessandria da famiglia originaria di Quargnento il'11 aprile 1908. Si arruol\u00f2 nella Regia Aeronautica nel 1927 a 19 anni e in qualit\u00e0 di primo aviere venne assegnato alla 15\u00aa squadriglia da bombardamento detta \"La Disperata\", comandata da Galeazzo Ciano. La squadriglia, equipaggiata con i trimotori Caproni Ca.101, venne rischierata in Africa nell'ottobre 1935 allo scoppio della guerra d'Etiopia.\nDopo pochi giorni, il 18 novembre partecipando ad un'azione di bombardamento nei cieli di Amba Alagi - Macall\u00e8, Birago venne ferito gravemente ad una gamba da una pallottola esplosiva dum-dum. Mor\u00ec due giorni dopo all'ospedale di Asmara dopo aver subito la vana amputazione dell'arto. Venne decorato con la Medaglia d'oro al valor militare, risultando il primo a ricevere questa decorazione in Africa Orientale Italiana.\nLa sua memoria \u00e8 stata onorata con l'intitolazione di vie in diverse citt\u00e0 italiane, come ad esempio Udine, Torino (ora Corso Belgio), Perugia, Capri, Nettuno, Cameri, Lecce, Guidonia, Palermo. Il suo nome \u00e8 stato attribuito anche a diversi istituti scolastici, come ad esempio una scuola materna a Roma, una scuola elementare a Pianzano e Ronco Canavese, una scuola media a Rivolta d'Adda ed un istituto professionale a Torino e le scuole primarie di Passignano sul Trasimeno e di Montaione"}
{"id": "774856", "revid": "94902", "url": "https://it.wikipedia.org/wiki?curid=774856", "title": "Rna editing", "text": ""}
{"id": "774860", "revid": "174925", "url": "https://it.wikipedia.org/wiki?curid=774860", "title": "Adozione (teologia)", "text": "Adozione \u00e8 un termine relativamente infrequente nella Bibbia, ma \u00e8 importante in quanto descrive il modo in cui Israele ed i cristiani possano essere \"figli\" di Dio, sebbene non lo siano in modo unico e per natura com'\u00e8 il caso di Cristo.\nIl concetto di adozione nella Bibbia.\nAntico Testamento.\nIl termine \"adozione\" non compare nell'Antico Testamento. La legge israelita non contempla nulla al riguardo dell'adozione, e gli esempi menzionati si riferiscono a casi esterni a questa nazione Eliezer, Genesi 15:1-4; Mos\u00e8, Esodo 2:10; Genubath, 1 Re 11:20; Ester, Ester 2:7,15).\nIn Israele la soluzione pi\u00f9 comune all'infertilit\u00e0 era la poligamia ed il levirato. L'adozione, per\u00f2, non \u00e8 sconosciuta nella loro letteratura (cfr. Proverbi 17:2; 19:10; 29:21, che possono riferirsi all'adozione di schiavi), e pu\u00f2 essere stata il mezzo per cui i bambini nati dal padrone e da una schiava, diventavano titolari dell'eredit\u00e0 (Genesi 16:1-4; 21:1-10; 30:1-13).\nAl di fuori di Israele l'adozione era abbastanza comune da essere regolata dalla legislazione babilonese (ad es. il Codice di Hammurabi sez. 185-86), Nuzi, e Ugarit. Non infrequentemente si riferiscono all'adozione di uno schiavo come erede.\nPer Israele come popolo, vi era la consapevolezza di essere stati scelti da Dio come \"figli\" (Osea 11:1; Isaia 1:2; Geremia 3:19). Dato che Israele non aveva alcuna mitologia sull'essere discesi dagli dei, come molti popoli loro circostanti, l'adozione era la categoria migliore che si potesse adottare, come Paolo indica in Romani 9:4 \"gli Israeliti, ai quali appartengono l'adozione, la gloria, i patti, la legislazione, il servizio sacro e le promesse\" (Romani 9:4).\nAllo stesso modo i re che erano succeduti a Davide erano \"figli\" di Dio (2 Samuele 7:14; 1 Cronache 28:6; Salmo 89:19).\nIl Salmo 2:7 dice: \"Io annunzier\u00f2 il decreto: Il SIGNORE mi ha detto: 'Tu sei mio figlio, oggi io t'ho generato\". Questa probabilmente era la formula di incoronazione usata nelle cerimonie d'insediamento di un nuovo re.\nQueste idee insieme sono la base per l'uso posteriore dell'immagine dell'adozione nel Nuovo Testamento.\nNuovo Testamento.\nNel Nuovo Testamento il termine \"adozione\" (\u03c5\u1f31\u03bf\u03b8\u03b5\u03c3\u03af\u03b1, uihothesia) \u00e8 strettamente idea paolina, che ricorre solo in; Romani 8:15,23; 9:4; Galati 4:5 ed Efesini 1:5. Mentre Giovanni e Pietro, per rappresentare la figliolanza cristiana, preferiscono l'idea di rigenerazione, Paolo sceglie, com'\u00e8 a lui caratteristico, un'immagine legale (come nella giustificazione forse a causa dei contatti che aveva con il mondo romano.\nNella societ\u00e0 greca e romana, l'adozione era, almeno nelle classi pi\u00f9 elevate, una pratica relativamente comune. A differenza delle culture orientali, in cui solo gli schiavi erano talvolta adottati, questi popoli adottavano solo cittadini liberi. Almeno nella legge romana, per\u00f2, i cittadini cos\u00ec adottati diventavano virtualmente schiavi virtuali, perch\u00e9 cos\u00ec erano sottoposti al \"pater familiae\". L'adozione conferiva dei diritti, ma anche comportava una lista di doveri.\nPaolo combina diverse di queste immagini nel suo pensiero. Sebbene Galati 4 inizi con l'immagine della legge che assoggetta gli eredi fino ad una data et\u00e0 (ad es. la maggiore et\u00e0 o la morte del padre), vi \u00e8 un cambiamento nel versetto 4 all'immagine di adozione in cui qualcuno che davvero era schiavo (non un minore, come nei versetti 1-3) diventa figlio e quindi erede attraverso la redenzione. Paolo scrive: \"Io dico: finch\u00e9 l'erede \u00e8 minorenne, non differisce in nulla dal servo, bench\u00e9 sia padrone di tutto; ma \u00e8 sotto tutori e amministratori fino al tempo prestabilito dal padre. Cos\u00ec anche noi, quando eravamo bambini, eravamo tenuti in schiavit\u00f9 dagli elementi del mondo; ma quando giunse la pienezza del tempo, Dio mand\u00f2 suo Figlio, nato da donna, nato sotto la legge, per riscattare quelli che erano sotto la legge, affinch\u00e9 noi ricevessimo l'adozione. E, perch\u00e9 siete figli, Dio ha mandato lo Spirito del Figlio suo nei nostri cuori, che grida: \u00abAbb\u00e0, Padre\u00bb. Cos\u00ec tu non sei pi\u00f9 servo, ma figlio; e se sei figlio, sei anche erede per grazia di Dio\" (Galati 4:1-7).\nLa ragione di questa adozione \u00e8 data in Efesini 1:5 \"avendoci predestinati nel suo amore a essere adottati per mezzo di Ges\u00f9 Cristo come suoi figli, secondo il disegno benevolo della sua volont\u00e0\", cio\u00e8 l'amore di Dio. Non \u00e8 alla natura o al merito che il cristiano \u00e8 adottato (e quindi ricevere l'\"eredit\u00e0\", Efesini 1:14,15), ma alla volont\u00e0 di Dio che agisce attraverso Cristo. L'adozione \u00e8 una concessione che Dio decide di dare per la Sua stessa generosit\u00e0 a gente che comunque non lo meriterebbe. \u00c8 quindi frutto solo della grazia.\nCome in Galati ed in Efesini, in Romani l'adozione \u00e8 connessa allo Spirito Santo. \"infatti tutti quelli che sono guidati dallo Spirito di Dio, sono figli di Dio. E voi non avete ricevuto uno spirito di servit\u00f9 per ricadere nella paura, ma avete ricevuto lo Spirito di adozione, mediante il quale gridiamo: \u00abAbb\u00e0! Padre!\u00bb\" (Romani 8:14,15). \u00c8 lo Spirito Santo che fa s\u00ec che noi ci rivolgiamo a Dio con l'appellativo di \"pap\u00e0\", indicando con la Sua presenza la realt\u00e0 della veniente eredit\u00e0.\nL'adozione, per\u00f2, non \u00e8 del tutto, per la vita del credente, un avvenimento passato. Certo, la dichiarazione legale \u00e8 stata fatta, e lo Spirito \u00e8 stato concesso come \"caparra\", ma il compimento dell'adozione rimane qualcosa del futuro, perch\u00e9 l'adozione include la redenzione del nostro corpo: \"non solo essa, ma anche noi, che abbiamo le primizie dello Spirito, gemiamo dentro di noi, aspettando l'adozione, la redenzione del nostro corpo\". L'adozione, cos\u00ec \u00e8 sia una realt\u00e0 presente che futura.\nL'adozione, quindi, \u00e8 una liberazione dal passato (simile alla rigenerazione ed alla giustificazione, uno statuto ed un modo di vivere nel presente (\"camminare nello spirito\", santificazione, e speranza per il futuro (salvezza, risurrezione). Essa descrive il processo del diventare figlio di Dio (cfr. Giovanni 1:12; 1 Giovanni 3:1,2), e ricevere un'eredit\u00e0 da Dio (cfr. Colossesi 3:24).\nLa soggezione al mancipium, vale a dire al potere del pater familias, nulla ha in comune con la schiavit\u00f9, che \u00e8 diniego di soggettivit\u00e0 giuridica e riduzione alla condizione di mero oggetto di possesso o di diritto reale. Anche il figlio maschio primogenito nasceva soggetto al mancipium del pater familias, che poteva (facolt\u00e0 di fatto non pi\u00f9 esercitata in et\u00e0 pi\u00f9 recenti)perfino rifiutarlo, e in tal modo condannarlo a morte, senza che per questo si possa dire che egli era virtualmente schiavo del padre."}
{"id": "774862", "revid": "17654", "url": "https://it.wikipedia.org/wiki?curid=774862", "title": "Saint Jean Pied de Port", "text": ""}
{"id": "774876", "revid": "31789", "url": "https://it.wikipedia.org/wiki?curid=774876", "title": "Colazione", "text": "La colazione \u00e8 il primo pasto della giornata, consumato al mattino.\nStoria.\nEtimologia e storia.\nIl termine italiano deriva dal latino \"collati\u00f2ne\", a sua volta da \"coll\u00e0tus\", participio passato di \"c\u00f2nfero\", cio\u00e8 \"contribuire\" ,\"conferire\", \ninteso come riunirsi insieme per conversare durante il pasto e dove \u00abognuno dei commensali metteva (cio\u00e8 conferiva) la parte sua\u00bb. Il termine fu usato soprattutto nel primo monachesimo cristiano europeo del IV secolo, dove veniva indicato nei conventi come un breve pasto, consumato insieme, fuori dall'orario di cena e consumato nel convivio di tarda sera. Soltanto pi\u00f9 tardi, dopo l'istituzione degli orari di preghiera delle regole benedettine nel VI secolo, l'orario per questo breve pasto fu spostato subito dopo le preghiere del mattino. Altra ipotesi in merito, infatti, lo ricondurrebbe anche al termine \"colatio\", ovvero \"colata\", \"brodo\" (inteso come zuppe, latte, tisane o altro) e, successivamente, confuso dai monaci col termine \"coll\u00e0tus\", con la doppia l, e col significato precedentemente descritto.\nIl termine latino sarebbe stato trascritto per la prima volta nel titolo di interviste sulle regole del primo monachesimo cristiano redatta da san Giovanni Cassiano, quindi condivisa dalla gran parte delle comunit\u00e0 dei monasteri europei, a indicare, appunto, il primo convitto del mattino. L'antica colazione tradizionale italiana era basata su cibi poveri, come pane e latte, a volte marmellate o miele, torte o dolci tipici di ogni territorio.\nPrima del termine legato ai convitti conventuali, nell'antica Europa il primo pasto dopo un lungo digiuno (di sera se si era eseguito un digiuno penitenziale durante il giorno, di mattina se si era dormito nella notte) veniva sommariamente chiamato \"dis-jejuniis\", in latino \"rompere il digiuno\". Da questo termine nacque il cosiddetto \"disner,\" che in francese antico era il pasto di mezzogiorno, in francese \"dejeuner\", ma anche il termine \"d\u00eener\", in francese il pasto della sera, quindi anche il termine inglese \"dinner\", pasto che, da mezzogiorno, fu spostato all'orario serale intorno al XIII secolo. Nella Roma antica, il breve pasto del mattino era allora distinto dalla \"cena\", nel periodo medievale scritto anche \"coena\", che era invece il lauto pasto, consumato rigorosamente in comune, verso le tre-quattro del pomeriggio. Poi, prese forma la tradizione del piccolo pasto da consumarsi al mattino, dove apparve anche il termine latino \"pre\", (\"pro\") \"en-dies\", ovvero il \"primo del giorno\", da cui il termine italiano \"pranzo\", mentre la \"cena\" fu spostata in orario serale.\nNell'Antica Grecia invece, si faceva colazione con pezzi di pane in ammollo nel latte o, pi\u00f9 spesso, anche nel vino, gi\u00e0 di prima mattina, un pasto detto \"a-kratismos\", ovvero senza forza, senza guida, a indicare, forse, gli stessi tozzi di pane che vagavano casuali in ammollo nella zuppa (detta, appunto, \"a-kratos\").\nDopo il V secolo circa, la \"collationem\" di diffuse nei paesi anglosassoni col nome di \"morgen-mete\" (in inglese antico il \"pasto del mattino\"), e in antico germanico \"vrok\", primo, presto, precoce, inteso come pasto, da cui \"fr\u00fch st\u00fcck\" (= primo pasto in tedesco), e \"frok\", \"fruk\" \"ost\" (= primo pasto in svedese e norvegese).\nAnche in questi paesi, dal XV secolo circa fu distinta la \"prima colazione\", il primo pasto del mattino, con la cosiddetta \"seconda colazione\", che era invece il pasto di mezzogiorno, l'attuale \"pranzo\". Per distinguerli, in anglosassone il secondo pasto del mattino, ovvero quello verso mezzogiorno, veniva spesso chiamato \"noon cheon\" (= bevanda di mezzogiorno), abbreviato \"nuncheon\", e da cui deriva l'attuale termine inglese \"lunch\". L'antico \"morgen-mete\" fu soppiantato dall'attuale termine inglese \"breakfast\", a indicare, appunto, il breve pasto di primo mattino.\nUn neologismo \"macedonia\" poi, tra i termini inglesi \"breakfast\" e \"lunch\", \u00e8 il termine \"brunch\", indicando un pasto leggero e frugale, generalmente consumato nei paesi anglosassoni tra l'orario mattutino inserito tra la prima colazione e il pranzo.\nIn quasi tutti i paesi di lingue di origine slava invece, si usava l'antico termine \"ajtrak\", \"avtrak\", molto assonante con \"ajtra\", zajtra e anche \"zavtra\", ovvero \"domani\" poich\u00e9, anticamente, lo si preparava la sera per l'indomani mattina.\nTradizionalmente, specialmente nell'Italia settentrionale, in passato veniva distinta la \"prima colazione\", il primo pasto del mattino, dalla \"colazione\" o \"seconda colazione\", il pasto di mezzogiorno, questo da tempo sostituito dal termine \"pranzo\".\nLe colazioni nel mondo oggi.\nL'alimentazione varia a seconda dei luoghi del mondo cambia anche il tradizionale pasto del mattino. Gli studi pi\u00f9 recenti sull'alimentazione lo considerano il pasto pi\u00f9 importante della giornata in merito alla salute e al benessere fisico, poich\u00e9 il primo consumato dopo ore di digiuno durante il sonno, e strettamente legato al metabolismo.\nL'attuale colazione italiana, molto simile a quella francese, consumata in casa come al bar o in pasticceria, \u00e8 essenzialmente e genericamente costituita da cibi dolci, spesso ricchi di carboidrati in misura equilibrata ed indicata dalle linee guida nutrizionali, quali biscotti, fette biscottate, cornetti, pane o panificati con cioccolata o marmellata, yogurt, cereali da colazione, paste, pasticcini, torte, crostate e/o altri dolci tipici per ogni territorio, accompagnati da caff\u00e8 e/o latte (caffellatte), cappuccino o t\u00e8.\nLa colazione composta da cibi dolci viene utilizzata anche nelle regioni scandinave, che utilizzano crespelle dolci simili al pancake americano, ma anche in altre nazioni europee.\nIn generale, in tempi pi\u00f9 recenti, per far fronte a diverse esigenze dei turisti mondiali, sono soliti offrire due tipi di colazione:\nIn Grecia e in Turchia si preferisce una colazione dal gusto salato con pomodoro, olive e formaggio feta.\nSempre in Europa poi, l'\"international breakfast\" non \u00e8 l'unica colazione con la presenza di alimenti salati: in Polonia ad esempio, la colazione tipica e tradizionale \u00e8 composta da almeno tre portate: un primo (generalmente una zuppa di latte e avena), un secondo composto di formaggi freschi o stagionati, burro, pane bianco e nero, un \"dessert\" composto di marmellate da spalmare su pani dolci. In alcune zone della Catalogna invece, per distinguersi dalla tradizione puramente spagnola (composta questa dai tipici fritti e dolci \"churros\"), usano spesso mangiare bruschette al pomodoro insieme con salsicce. In Islanda, possono mangiare anche aringhe affumicate di primo mattino. In Galles e Scozia, spesso pasteggiano a carne di frattaglie di pecora e brodo d'avena.\nFuori Europa.\nAl di fuori dal continente europeo, molti altri paesi utilizzano cibi salati a colazione: i paesi del Sud-est asiatico e dell'Estremo oriente usano consumare molto riso, con zuppe e cibi composti prevalentemente da pollo e pesce, e fortemente speziati; in India, ad esempio, non hanno problemi a consumare patate arrosto con tofu e aglio anche di primo mattino, mentre nelle Filippine consumano mango insieme con salsicce tipiche dette \"longganisa\".Nel continente africano, soprattutto nell'Africa subsahariana, i piatti sono dei pi\u00f9 vari, ma tutti tendenzialmente caratterizzati da un meticoloso risparmio delle scarse risorse alimentari locali: si parte dal tipico couscous, quindi con l'utilizzo di tutte le parti della rara e preziosa carne animale, ma anche vari tipi di verdure, cereali e varie granaglie.\nAnche nei paesi di tradizione araba si usa spesso mangiare salato e speziato, anche se a colazione sono graditi anche i tipici dolci al miele, come i \"baklava\" o i \"kun\u00e0fa\".\nAltre curiose colazioni le troviamo in Alaska, dove al mattino pasteggiano con omelette e bistecche di renna, oppure in Marocco, dove a colazione si consuma molta mostarda, mentre in Messico molti fanno colazione con bruschette di pomodoro e carne di vitello (\"chilaquiles\"), formaggio e \"nachos\".\nI cibi componenti.\nI prodotti pi\u00f9 comunemente utilizzati per una colazione completa e varia sono:\nColazione e dimagrimento: evidenze scientifiche.\nViene spesso indicato che la colazione possa rappresentare un efficace metodo per dimagrire. Effettivamente ci\u00f2 che emerge dalla letteratura scientifica \u00e8 ben chiaro. Diverse ricerche hanno infatti documentato una correlazione positiva tra la colazione e la perdita di grasso, rispetto a quando questo pasto viene evitato. Ci\u00f2 che appare interessante, \u00e8 che in questi casi l'introito calorico sembra assumere, come anche in altri contesti, un'importanza limitata, in quanto a parit\u00e0 di introito calorico giornaliero, i soggetti che consumano la colazione perdono pi\u00f9 peso. A confermarlo \u00e8 la ricerca di Schlundt et al. (1992), nella quale venne dimostrato che tra due gruppi con lo stesso introito calorico, quelli che consumavano la colazione avevano perso il 28% di peso in pi\u00f9 rispetto a quelli che la saltavano. I ricercatori conclusero che consumare la colazione contribuisce a ridurre l'introito di grassi alimentari, minimizza gli attacchi di fame impulsivi nelle ore successive, e pu\u00f2 rappresentare un'importante parte in un programma per la perdita di peso.\nTimlin et al. (2008) condussero uno studio longitudinale della durata di 5 anni esaminando 2216 adolescenti. Per i soggetti che consumavano frequentemente la prima colazione venne notata un'inversa associazione con i valori dell'Indice di massa corporea (BMI). In altri termini i soggetti che consumavano la colazione erano pi\u00f9 magri. Una conferma \u00e8 stata ottenuta anche da Utter et al. (2007). Nell'analisi di 3215 bambini neozelandesi tra i 5 e i 14 anni, saltare la colazione era associato a un aumento del BMI e poteva portare a un aumento dell'assunzione di snack malsani pi\u00f9 tardi durante la giornata.\nUno studio trasversale da parte di Wyatt et al. (2002) rivel\u00f2 le informazioni di un registro contenente i dati di 2959 persone che avevano perso circa 15 chili e avevano mantenuto il nuovo peso per almeno un anno. Di queste 2959 persone, il 68% rivel\u00f2 di consumare la prima colazione ogni giorno, mentre solo il 4% di questi la saltava. In un'analisi di de Castro (2004), venne rivelato che l'assunzione di cibo alla mattina \u00e8 inversamente correlato all'assunzione di cibo totale durante la giornata, mentre l'assunzione serale \u00e8 connessa con un maggiore introito di cibo.\nFarshchi et al. (2005) evidenziano come saltare la prima colazione porti a peggiorare il profilo lipidico e la sensibilit\u00e0 insulinica, e possa portare a un guadagno di peso se abbinato a un alto introito energetico. Viene anche segnalato che una colazione con un'alta componente proteica pu\u00f2 potenziare l'effetto stesso della prima colazione sulla saziet\u00e0 (e quindi sul successivo consumo di cibo ad libitum durante il resto della giornata) e sulla perdita di grasso, rispetto a un alto consumo di carboidrati. A confermare la maggiore saziet\u00e0 \u00e8 ad esempio il documento di Blom et al. (2006).\nQuesto evidenzia che una colazione iperproteica decrementa la ghrelina post-prandiale maggiormente nel tempo di quanto lo faccia una colazione iperglucidica. L'alta associazione tra ghrelina, GIP e glucagone suggerisce che lo stimolo di questi peptidi pu\u00f2 mediare la risposta ghrelinica postprandiale. La colazione iperproteica pu\u00f2 ridurre lo svuotamento gastrico, probabilmente tramite l'aumento di secrezione di colecistochinina e GLP-1. Vander Wal e colleghi paragonarono gli effetti di una prima colazione a base di 2 uova o di una quantit\u00e0 di bagel tale da approntare lo stesso valore calorico. I risultati suggeriono che la colazione a base di 2 uova genera un calo di peso rispetto a individui che assumono le stesse calorie sotto forma di carboidrati (bagel) se assunte durante un regime ipocalorico."}
{"id": "774879", "revid": "984922", "url": "https://it.wikipedia.org/wiki?curid=774879", "title": "Cantone di Alfortville-Nord", "text": "Il Cantone di Alfortville-Nord era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Alfortville."}
{"id": "774881", "revid": "1714743", "url": "https://it.wikipedia.org/wiki?curid=774881", "title": "Raimondo II di Tolosa", "text": "Origine.\nFiglio primogenito del conte d'Albi, conte di Rouergue, conte di Tolosa e conte di Quercy, Oddone I (\u2020 ca. 918) e di Garsenda d'Albi (come risulta dall\"'Histoire des comtes de Toulouse\", dal capitolo n\u00b0 XI del secondo volume delle \"Histoire G\u00e9n\u00e9rale de Languedoc\" e dal \"Cartoulaires de l'abbaye de Beaulieu\", datato agosto 887, in cui il conte Oddone vendette una propriet\u00e0 assieme alla moglie Garsenda ed al fratello Ariberto), la figlia del conte d'Albi, Ermengardo. Oddone era il figlio secondogenito del conte di Quercy, conte di Tolosa e conte di Rouergue, Raimondo I (ca. 820-\u2020 ca. 865) e di Berta (come risulta dal documento n\u00b0 160 del 3 novembre 862 delle \"Preuves de l'Histoire G\u00e9n\u00e9rale de Languedoc\", in cui suo padre, il conte di Tolosa, Raimondo I, fece una donazione per l'anima del padre (il nonno di Oddone), Fulcoaldo, la madre (la nonna di Oddone), Senegonda ed il fratello (lo zio di Oddone), Fredelone, in cui nomina la propria moglie (la madre di Oddone) ed i tre figli, Bernardo II, Fulcoaldo e Oddone)), figlia di Remigio e Arsenda (come risulta dal documento n\u00b0 203 del 6 aprile 883 delle \"Preuves de l'Histoire G\u00e9n\u00e9rale de Languedoc\", in cui Berta, assieme ai figli Fulcoaldo e Oddone, fece una donazione per l'anima di suo padre, Remigio, e sua madre, Arsenda il marito Raimondo ed il figlio, Bernardo).\nBiografia.\nMolto probabilmente Raimondo eredit\u00f2 la contea d'Albi direttamente dalla madre, Garsenda, infatti, nell'878, secondo la bolla papale di papa Giovanni VIII, Raimondo era gi\u00e0 conte d'Albi, confermato dal documento n\u00b0 CIX dell'agosto di quello stesso anno delle \"Preuves de l'Histoire G\u00e9n\u00e9rale de Languedoc\", in cui Raimondo presiedette un'udienza in Albi; mentre nell'aprile dell'890, secondo il documento n\u00b0 12 delle \"Preuves de l'Histoire G\u00e9n\u00e9rale de Languedoc\", presiedette un giudizio, nella contea (a N\u00eemes).Secondo il \"Cartulaire du chapitre de l\u00b4\u00e9glise cath\u00e9drale Notre-Dame de N\u00eemes\" Raimondo, negli anni seguenti, fu attivo nella contea d'Albi, con donazioni e compravendite, compare in tre documenti, l'ultimo dei quali \u00e8 del 18 luglio 915.\nNei primi anni del X secolo Raimondo viene ricordato, nel terzo volume dell\"'Histoire G\u00e9n\u00e9rale de Languedoc\" per essere stato sollecitato a combattere i Saraceni, che facevano scorrerie in Provenza.Nello stesso capitolo viene anche ricordato un dissidio tra Raimondo ed il visconte di Tolosa, Benedetto, catturato da Raimondo e la successiva infruttuosa trattativa con Geraldo, zio di Benedetto; quest fatto viene citato anche nel secondo libro del \"De Vita Sancti Geraldi Aureliacensis Comitis\", nei paragrafi XXVIII e XXIX.\nDopo la morte di suo padre, verso il 918, mentre il fratello minore, Ermengardo, ereditava la contee di Rouergue e di Quercy che gi\u00e0 governava, Raimondo, oltre alla contea d'Albi, ricevette in eredit\u00e0 dal padre la contea di Tolosa, infatti, secondo la \"Histoire G\u00e9n\u00e9rale de Languedoc\", Raimondo, come conte di Tolosa (\"Raymundo comite Tolos\u00e6 civitatis et marchio\"), presiedette una riunione nella diocesi di Carcassonne.Secondo il terzo volume dell\"'Histoire G\u00e9n\u00e9rale de Languedoc\", i due fratelli governarono insieme, forse senza dividere tra di loro le contee.Nel 922, i due fratelli si schierarono il re dei Franchi occidentali, Carlo il Semplice, nella lotta contro il conte di Parigi, conte d'Angi\u00f2, di Auxerre, di Nevers, di Tours e Marchese di Neustria, Roberto.\nRaimondo mor\u00ec nel 924 circa, dopo una spedizione contro i Normanni lasciando i titoli di conte di Tolosa e duca di Settimania al figlio Raimondo Ponzio.\nDiscendenza.\nRaimondo II aveva posato Guinidilda (\u2020 dopo il 923), figlia del conte di Barcellona, Goffredo il Villoso (ca. 840-897) e di Guinidilda che, secondo la storica Alison Weir era figlia di Baldovino I delle Fiandre, mentre altri dicono fosse figlia di Mir\u00f2 I conte di Rossiglione. Comunque il matrimonio \u00e8 confermato sia dal documento n\u00b0 52 dell\"'Histoire G\u00e9n\u00e9rale de Languedoc, Preuves, Tome V\", in cui \u00e8 citata, come contessa in una donazione alla cattedrale di Narbona, sia nelle \"Europ\u00e4ische Stammtafeln\", vol II, 68 (non consultate). Raimondo II e Guinidilda ebbero un unico figlio:"}
{"id": "774884", "revid": "436907", "url": "https://it.wikipedia.org/wiki?curid=774884", "title": "Notting Hill (film)", "text": "Notting Hill \u00e8 un film del 1999 diretto da Roger Michell.\nSceneggiato da Richard Curtis e prodotto da Duncan Kenworthy, reduci dal successo di \"Quattro matrimoni e un funerale\" del 1994, la pellicola \u00e8 una commedia romantica ambientata nell'omonimo quartiere di Londra, che racconta la storia d'amore tra una star del cinema statunitense (Julia Roberts) e un libraio inglese (Hugh Grant). Rhys Ifans, Emma Chambers, Tim McInnerny, Gina McKee e Hugh Bonneville completano il cast degli attori principali del lungometraggio.\nIl film, che usc\u00ec nel Regno Unito il 21 maggio, vinse numerosi premi, tra cui tre Empire Awards e un British Comedy Awards, e ricevette inoltre tre candidature ai Golden Globe. Ben accolto dalla critica, \"Notting Hill\" ebbe un ottimo risultato al botteghino: a fronte di un budget di circa 42 milioni di dollari, ottenne oltre 360 milioni di dollari in tutto il mondo, diventando cos\u00ec il film britannico con maggiori incassi nella storia del cinema al momento della sua uscita e il maggior successo cinematografico nel Regno Unito del 1999.\nTrama.\nWilliam Thacker \u00e8 il proprietario di una libreria nel quartiere londinese di Notting Hill; divorziato, convive con un eccentrico coinquilino di nome Spike. Will incontra Anna Scott, una stella del cinema statunitense, nel proprio negozio, e poco dopo i due si urtano casualmente per strada, sporcandosi gli abiti con succo d'arancia; il ragazzo la invita ad andare a casa sua per ripulirsi e Anna accetta. Nonostante la gentilezza e l'ospitalit\u00e0 di William, l'attrice lo saluta e esce subito dall'appartamento; poco dopo suona di nuovo il campanello, avendo Anna dimenticato una busta, e quando sono faccia a faccia Anna improvvisamente lo bacia. L'arrivo di Spike li interrompe bruscamente e l'attrice se ne va, chiedendo riservatezza per quanto avvenuto.\nQualche giorno pi\u00f9 tardi, Spike accenna a una telefonata dell'attrice, che chiedeva di essere richiamata all'Hotel Ritz. Will la contatta e la donna gli d\u00e0 appuntamento presso la sua camera d'albergo. Quando la raggiunge, il ragazzo scopre che nella \"suite\" dell'attrice \u00e8 in corso una conferenza stampa in occasione della presentazione di un suo film. Grazie alla sua prontezza di spirito, Will si fa passare per un corrispondente della rivista \"Cavalli e segugi\" per poter parlare con l'attrice. Anna voleva solo scusarsi con lui per il bacio ma William la convince a uscire quella sera per festeggiare il compleanno di Honey, sua sorella minore, insieme ad altri suoi amici. La cena si svolge nell'abitazione di Bella e Max; Anna, che quasi tutti riconoscono immediatamente, si ambienta subito, superando l'iniziale imbarazzo e mostrandosi con le proprie fragilit\u00e0. Durante una passeggiata dopo la cena, i due, entrati in un giardino privato, si baciano per la seconda volta. A un successivo incontro, dopo essere stati al cinema e in un ristorante, Anna invita William nella sua stanza, dove per\u00f2 trova il suo fidanzato Jeff, incontro che interrompe la relazione tra i due protagonisti.\nWilliam prova a uscire con altre ragazze ma continua a pensare ad Anna. Un giorno l'attrice si presenta in lacrime al portone blu della sua casa, perch\u00e9 la stampa ha pubblicato alcune sue immagini spinte, scattate quando era giovane; la ragazza rivela inoltre a Will la rottura del suo rapporto con Jeff. Quella notte Anna raggiunge il ragazzo e la coppia dorme insieme. La mattina, i due trovano decine di fotografi fuori casa, dato che Spike aveva accennato a qualche compagno di bevute la presenza della diva nella casa di Notting Hill. Furiosa per la vicenda, Anna lascia la casa e William rimane amareggiato per la seconda volta.\nMesi dopo il loro ultimo incontro, William ha la possibilit\u00e0 di contattare l'attrice attraverso i suoi agenti, ma decide di non farlo; la stessa sera, durante una cena tra amici, Max gli rivela che l'attrice, dopo aver vinto un Oscar, \u00e8 tornata a Londra per le riprese di una nuova pellicola: Will decide d'incontrarla di nuovo, cos\u00ec il giorno dopo si reca negli studi del film a Hampstead Heath, dove ascolta una conversazione privata che Anna ha con un altro attore e nella quale l'attrice non mostra alcun sentimento nei confronti del ragazzo londinese. Will, nuovamente deluso, si allontana. Il giorno seguente, l'attrice va nella libreria del ragazzo, per regalargli un dipinto originale di Chagall, \"La Mari\u00e9e\", e per chiedere la possibilit\u00e0 di frequentarlo di nuovo: William, temendo di essere nuovamente messo da parte, sia per il carattere della Scott sia per le differenze sociali che vi sono tra i due, la respinge. Confidata la scena ai suoi amici, il ragazzo capisce di aver commesso un errore ad aver rifiutato Anna e il gruppo si mette cos\u00ec alla ricerca dell'attrice. William riesce ad accedere alla conferenza stampa di Anna e a convincerla a rimanere con lui in Inghilterra. I due diventano quindi ufficialmente una coppia e si sposano; si vedono poi su una panchina di un parco di Notting Hill, con la ragazza incinta.\nProduzione.\nRegia e sceneggiatura.\nLo sceneggiatore Richard Curtis, gi\u00e0 campione di incassi con \"Quattro matrimoni e un funerale\" e \"Mr. Bean - L'ultima catastrofe\", cominci\u00f2 a concepire il film durante le sue notti insonni, descrivendo il punto iniziale del suo progetto come \"l'idea di una persona qualunque che riesce incredibilmente a uscire con una star e di come questo possa modificare le loro vite\".\nParlando della sceneggiatura di \"Notting Hill\", il produttore Duncan Kenworthy comment\u00f2: \"credo che una delle qualit\u00e0 della scrittura di Richard sia la sua visione positiva della vita. Questa caratteristica pu\u00f2 avere anche degli aspetti negativi in una commedia, generando spesso un sorta di strappo dalla realt\u00e0 ed essere lontana dalle vicende umane. Richard tuttavia non cade in questo errore. I suoi scritti sembrano sempre ricordare che le persone sono genuine, vulnerabili e speciali, divertenti per quanto siano adorabili e non solo per come si comportano.\"\nIl regista di \"Quattro matrimoni e un funerale\" Mike Newell venne chiamato per dirigere il progetto ma rifiut\u00f2 per poter lavorare a \"Falso tracciato\"; Newell disse in seguito che quella da lui presa fu, da un punto di vista commerciale, una cattiva decisione, senza tuttavia aver alcun rimpianto. Anche Anthony Minghella venne preso in considerazione per dirigere la pellicola, ma Kenworthy scelse tuttavia Roger Michell, gi\u00e0 regista di \"Persuasione\", affermando: \"aver trovato qualcuno come Roger \u00e8 proprio come aver trovato l'attore giusto per ogni ruolo. Ha un talento eccezionale nel rendere naturali i personaggi\". Questa opinione venne ripresa anche dal produttore esecutivo, Eric Fellner, che disse: \"l'interesse principale di Roger sono i personaggi. Quando si hanno personaggi veri uniti a una sceneggiatura solida come quella di Richard si ottiene qualcosa di molto speciale\". Julia Roberts afferm\u00f2: \"Il bello di avere una sceneggiatura veramente buona e un regista molto intelligente \u00e8 che ci si trova nella situazione in cui anche la pi\u00f9 piccola parte \u00e8 stata pensata per una persona talentuosa e che anche il pi\u00f9 piccolo momento del film diventa interessante, da ricordare.\" Di Michell, l'attrice inoltre apprezz\u00f2 il suo senso di fiducia e di tranquillit\u00e0 che condivideva con il resto della troupe.\nLa produzione della commedia fu a carico della Polygram Filmed Entertainment e della Working Title Films, entrambe strettamente legate alla Universal Studios, societ\u00e0 che si occup\u00f2 della distribuzione della pellicola. Il budget per la realizzazione del film fu di circa 42 milioni di dollari. La critica cinematografica ha spesso sottolineato le analogie presenti tra \"Notting Hill\" e \"Quattro matrimoni e un funerale\", dovuta anche al fatto che parte del cast e della troupe ha preso parte a entrambe le pellicole. Kenworthy rispose: \"Notting Hill\" \"non \u00e8 un sequel. Naturalmente le persone hanno delle aspettative e speriamo di mantenerlo, ma nel momento in cui abbiamo deciso di girare il film non avevamo intenzione di attingere a film precedenti. Si tratta di un'altra commedia romantica, molto diversa da \"Quattro matrimoni\" che era una storia di grandi eventi sociali senza nessuna persona veramente illustre. \"Notting Hill\" \u00e8 invece l'esatto contrario; racconta i dettagli giorno per giorno di una storia d'amore, resa speciale dal fatto che vede come protagonisti la donna pi\u00f9 famosa del mondo e un comunissimo ragazzo\". Dopo \"Notting Hill\", Roger Michell avrebbe dovuto dirigere \"Il mandolino del capitano Corelli\" e infatti il libro che William legge mentre \u00e8 seduto sulla panchina del parco, alla fine del film, \u00e8 proprio l'omonimo romanzo di Louis de Berni\u00e8res, da cui la pellicola \u00e8 tratta. Un attacco cardiaco tuttavia costrinse Michell a rinunciare; il posto di regista per quel film and\u00f2 a John Madden, che aveva gi\u00e0 diretto \"Shakespeare in Love\".\nCast.\nLa decisione di affidare il ruolo di William Thacker, protagonista del film, a Hugh Grant fu unanime, data l'alta affinit\u00e0 dell'attore con Richard Curtis. Michell disse che \"Hugh interpreta Richard meglio di chiunque altro e Richard dirige Hugh meglio di chiunque altro\" e che Grant \u00e8 \"uno dei pochi attori che riescono a recitare alla perfezione le battute di Curtis, come se fosse un'espressione dei ritmi interiori di Richard; la loro unione autore-scrittore sembra divina. Hugh ha avuto un'abilit\u00e0 fantastica nel recitare una parte che io non avrei visto interpretata da nessun altro attore\". Anche Eric Fellner reput\u00f2 l'attore londinese \"fenomenale per il ruolo di protagonista di \"Notting Hill\"\". Grant, che non lavorava da tre anni, si sent\u00ec intimidito al cospetto di Julia Roberts durante il loro primo incontro, nervosismo che perdur\u00f2 per gran parte delle riprese. Tra gli altri artisti cinematografici presi in considerazione per la parte di protagonista del film in un primo momento vi era anche Art Malik.\nAnche Julia Roberts fu la prima scelta presa in considerazione per il ruolo di Anna Scott, personaggio che Curtis aveva concepito come una commistione tra Grace Kelly e Audrey Hepburn; Roger Michell e Duncan Kenworthy non si aspettavano che avrebbe accettato. L'agente dell'attrice, dopo aver letto la sceneggiatura di Curtis, la defin\u00ec \"la migliore commedia romantica che avesse mai letto\". Julia Roberts, leggendo anch'essa il copione, decise di partecipare al progetto, dicendo: \"Questa \u00e8 stata una di quelle sceneggiature che ho letto e ho subito avuto intenzione di farne parte; \u00e8 davvero intelligente\". Quello che colp\u00ec in particolare l'attrice statunitense fu il ruolo di Anna e la sua storia d'amore con William, pensando che le due personalit\u00e0, cos\u00ec differenti ma anche con alcune analogie, come l'umorismo e la visione semplice della vita, si completassero; inizialmente per\u00f2 non volle vestire la parte della protagonista, giudicando il ruolo noioso e fin troppo simile alla sua vita reale, salvo poi superare le perplessit\u00e0 e accettare l'offerta di Curtis. Michell disse poi: \"Quello che Julia porta al suo personaggio \u00e8 l'inevitabile coincidenza tra chi \u00e8 lei, una fantastica star del cinema, e quello che \u00e8 Anna Scott, anch'essa una fantastica star del cinema. Per\u00f2 non sta interpretando Julia Roberts, sta interpretando Anna Scott, completamente un'altra persona\". Fellner, commentando la scelta dell'attrice statunitense, disse che \"ha dimostrato molte volte che lei \u00e8 la regina della commedia romantica\". Il compenso ricevuto per la commedia dalla Roberts viene rivelato nel corso del film stesso ed \u00e8 pari a 15 milioni di dollari.\nIl casting di Hugh Bonneville (Bernie), Tim McInnerny (Max), Gina McKee (Bella), Emma Chambers (Honey Thacker) e Rhys Ifans (Spike) nel ruolo degli amici di William fu \"quasi come assemblare una famiglia\" per Michell. Il regista spieg\u00f2 che \"quando devi fare il provino a degli attori per formare un gruppo di amici, devi bilanciare le qualit\u00e0, i caratteri e le sensibilit\u00e0. Sono come un puzzle che pu\u00f2 essere completato in un solo modo e penso che abbiamo trovato una variet\u00e0 di persone che potrebbero realisticamente vivere nello stesso mondo\". Riferendosi a loro, Kenworthy afferm\u00f2: \"Una delle migliori cose per quanto riguarda il casting nel Regno Unito \u00e8 che abbiamo un vasto patrimonio di attori brillanti a cui attingere. Abbiamo cercato persone che sarebbero assolutamente la migliore scelta per svolgere precisi ruoli nel modo pi\u00f9 realistico possibile, lasciando cos\u00ec che la commedia cresca spontaneamente in modo indipendente dai personaggi, piuttosto che il contrario\". In una versione preliminare del film presa in considerazione da Curtis, Honey avrebbe dovuto essere la rivale di Scott in amore e, nel finale del film, Will avrebbe dovuto scegliere lei, invece che l'attrice; Curtis in seguito decise che il ragazzo non poteva semplicemente respingere Anna, cos\u00ec modific\u00f2 la storia e il personaggio di Honey, che divenne la sorella minore di Will.\nTra gli altri attori che compaiono nella commedia vi sono:\nCameo.\nNumerosi sono gli attori illustri, tutti non accreditati, che appaiono nel film sotto forma di cameo; tra questi, il ruolo di maggiore importanza nel lungometraggio \u00e8 affidato a Alec Baldwin, che interpreta Jeff King, un attore statunitense e fidanzato di Anna Scott. Anche Simon Callow e Matthew Modine interpretano ruoli cinematografici all'interno della pellicola, in particolare il primo appare nella parte di s\u00e9 stesso all'interno di un film, mentre Modine affianca Anna in una pellicola chiamata \"Gramercy Park\". Sanjeev Bhaskar invece interpreta il ragazzo poco educato che discute di Meg Ryan nel ristorante dove Anna e Will stanno cenando, mentre Omid Djalili ha la parte del cassiere della caffetteria che serve a William del succo d'arancia, rovesciato poco dopo addosso a Julia Roberts; in quel periodo stava girando \"La mummia\" negli stessi studios, cos\u00ec fu invitato a coprire quella piccola parte. Michael Higgs interpreta poi un uomo al mercato di Portobello Road.\nRiprese.\nLa scenografia del film venne affidata a Stuart Craig, gi\u00e0 vincitore di 3 premi Oscar (nel 1983 per \"Gandhi\", nel 1989 per \"Le relazioni pericolose\" e nel 1997 per \"Il paziente inglese\"), che, dopo tanti film ambientati nel passato, era molto interessato a girare una commedia contemporanea; \"avemmo a che fare con strade con migliaia di persone, dai venditori del mercato, ai negozianti e ai residenti, cosa che rese davvero difficile girare il film\". Curtis scelse Notting Hill dal momento che abitandovi conosceva la zona, dicendo che il quartiere \"\u00e8 una straordinaria miscela di culture, \u00e8 ricco e povero, \u00e8 portoghese, giamaicano e inglese e mi sembrava un posto adeguato e realistico per cui due persone, provenienti da mondi diversi, si sarebbero potute incontrare e avrebbero potuto effettivamente coesistere. Notting Hill \u00e8 un \"melting pot\" e un posto perfetto per girare un film\". La scelta di girare direttamente nelle strade del quartiere comport\u00f2 dei problemi; sia Kenworthy che Michell erano preoccupati del fatto che lasciare girare due attori cos\u00ec popolari come Grant e la Roberts in mezzo alle strade affollate avrebbe potuto attirare centinaia di curiosi e compromettere le riprese. Decisero comunque di filmare diverse scene a Notting Hill, ritenendo la cosa irrinunciabile per la buona riuscita del film. Alla fine, anche grazie alla bravura della troupe e all'operato delle forze di sicurezza, non si verific\u00f2 alcun problema.\nLa responsabile delle location, Sue Quinn, ha descritto il suo come un \"compito arduo\"; per garantire la massima collaborazione da parte dei residenti e degli imprenditori del quartiere, Quinn e il resto del suo team dovettero scrivere a centinaia di persone della zona, promettendo di donare del denaro al proprio ente di beneficenza preferito, in cambio della loro disponibilit\u00e0 e della loro pazienza; alla fine le organizzazioni che ricevettero dei finanziamenti furono circa duecento. Questa collaborazione permise alla troupe di girare le scene in numerosi luoghi della West London: \"Volevamo catturare il vero sapore di Notting Hill, il che significava girare nelle zone pi\u00f9 densamente popolate, in particolare Portobello Road, dove era situata la libreria di William\", disse Quinn. Per quanto riguarda la fotografia, Michael Coulter riusc\u00ec a rappresentare nel modo pi\u00f9 elegante possibile ogni inquadratura, rendendo quanto pi\u00f9 originali e plausibili gli eventi e i personaggi del film e cogliendo il carattere multietnico e caotico della capitale inglese e, in particolare, del quartiere di Notting Hill.\nLe riprese ebbero inizio il 20 aprile 1998 presso gli Ealing Studios, spostandosi poi nella capitale inglese, a Kensington e Chelsea e in particolare a Notting Hill; qui la troupe rest\u00f2 per sei settimane, filmando all'Hotel Ritz, dove le riprese nelle aree pubbliche dovevano avvenire di notte, all'Hotel Savoy, che fece da sfondo alla conferenza stampa di Anna Scott, al ristorante Nobu del Metropolitan Hotel e al giardino zen dell'Hempel Hotel, dove sono state girate le scene del ricevimento di nozze. Un'altra location scelta per le riprese fu la Kenwood House di Hampstead Heath, nel quartiere di Hampstead, nella North London. Altre scene vennero girate a Golborne Road e al Cinema Coronet.\nIl negozio di libri di William si trova al numero 142 di Portobello Road ed \u00e8 in realt\u00e0 un negozio di oggetti antichi, oggi chiamato proprio \"Notting Hill\"; l'originale \"The Travel Bookshop\" si trova al 13 di Blenheim Crescent, mentre al 91 di Lansdowne Road si trova la casa di Max e Bella. L'abitazione del protagonista, situata al 280 di Westbourne Park Road, era in quel momento di propriet\u00e0 di Curtis; dietro la porta blu c'\u00e8 una grande casa, non l'appartamento che si vede nel film, ricreato invece negli Shepperton Studios. Il portone venne venduto, tramite la casa d'aste Christie's, per 20.000 \u00a3, tutte donate in beneficenza. Il giardino privato in cui William e Anna entrano, scavalcando un cancello, \u00e8 il Rosmead Gardens, situato a Rosmead Road.\nUna delle sequenze finali della commedia, la premi\u00e8re di un film di Anna Scott, present\u00f2 alcune difficolt\u00e0; l'idea di Michell era di filmare presso il Cinema Empire a Leicester Square ma questo non fu inizialmente possibile; la polizia aveva avuto dei problemi con i fan durante l'anteprima londinese di \"Titanic\" e temeva che si sarebbero potuti ripetere anche durante le riprese di \"Notting Hill\". La produzione ricevette comunque il permesso di filmare e termin\u00f2 la scena in 24 ore. Infine la troupe si ritrov\u00f2 negli Shepperton Studios, dove vennero girate la maggior parte delle scene degli interni, tra cui quelle nella casa di Will, nel negozio di libri di viaggi e nel ristorante di Tony. Le riprese della commedia terminarono ufficialmente il 1\u00ba luglio 1998. \nQuando Curtis vide per la prima volta il girato del film, lo trov\u00f2 fin troppo simile a \"Quattro matrimoni e un funerale\", il suo precedente film; in fase di montaggio elimin\u00f2 varie scene, per dare a \"Notting Hill\" una propria struttura e originalit\u00e0. Il film \u00e8 privo di effetti speciali, a eccezione della sequenza in cui William passeggia lungo Portobello Road mentre attorno a lui si nota il passaggio delle stagioni, simulando cos\u00ec il trascorrere del tempo. Per la sua realizzazione vennero ingaggiate due societ\u00e0 specializzate in effetti meteorologici, la Effects Associates per la pioggia e la Snow Business International per la neve. La scena venne girata in un solo giorno e vennero utilizzate quattro differenti sequenze; in post produzione poi la Framestore unific\u00f2 le pellicole al computer. Per evidenziare l'avanzare del tempo, quando venne ripreso Will vennero inseriti nel contesto alcuni elementi; si vede una donna inizialmente incinta e poi con un neonato, lo sviluppo di una storia d'amore di Honey e alcune caratteristiche di ogni stagione, come frutta e fiori estivi, un albero di Natale e foglie morte spazzate dal vento.\nColonna sonora.\nL'album ufficiale della colonna sonora del film, \"\", venne pubblicato dalla Island Records il 18 maggio 1999 negli Stati Uniti e i giorni successivi nel resto del mondo; l'edizione in vinile usc\u00ec invece il 10 maggio 2019. Il disco comprende tredici canzoni, per una durata totale di 52:22, con il formato compact disc che raggiunse la Top 10 nella classifica di vendite di molti mercati europei e non. Trevor Jones, con l'aiuto tra gli altri della London Symphony Orchestra e da Clem Clempson, registr\u00f2 presso gli Abbey Road Studios di Londra le musiche originali della commedia. Per colonna sonora, premiata ai BRIT Awards 2000, vennero poi inseriti numerosi altri brani scritti da vari artisti, come la cover di \"Tous les visages de l'amour\" di Charles Aznavour del 1974, cantata da Elvis Costello e rinominata \"She\". Inizialmente nel film doveva essere usata la versione originale del cantautore armeno; per evitare problemi legali, Costello venne poi ingaggiato da Richard Curtis per registrare la reinterpretazione della canzone. Nelle edizioni non-americane del film si possono ascoltare entrambe le versioni: quella di Aznavour a inizio commedia, quella del cantante britannico alla fine.\nUlteriori cover sono state scelte per la colonna sonora di \"Notting Hill\", come \"How Can You Mend a Broken Heart\" dei Bee Gees, qui reinterpretata da Al Green, e \"I Do (Cherish You)\", cantata originariamente dall'artista country Mark Wills e riarrangiata dai 98 Degrees. Anche il brano della scena in cui Will passeggia lungo Portobello Road mentre cambiano le stagioni, \"Ain't No Sunshine\" di Bill Withers, \u00e8 una cover, qui interpretata da Van Morrison, cos\u00ec come \"When You Say Nothing at All\", cantata da Ronan Keating su un brano musicale del 1988 di Keith Whitley; la canzone dell'ex-Boyzone raggiunse la prima posizione in vari stati, tra cui nel Regno Unito. La colonna sonora del film presenta inoltre una versione remixata di \"You've Got a Way\" di Shania Twain, \"In Our Lifetime\" dei Texas, \"From the Heart\" degli Another Level, scritta da Diane Warren, e \"Gimme Some Lovin\"' degli Spencer Davis Group.\nSebbene compaia nelle tracce dell'album originale della colonna sonora, \"Born to Cry\" dei Pulp, scritto da Jarvis Cocker e da Richard Hawley, non \u00e8 presente nella versione finale della commedia. Nel film vi \u00e8 poi anche un brano che non compare in \"\", \"Blue Moon\" di Richard Rodgers e Lorenz Hart. Nell'edizione americana della commedia sono presenti anche altre canzoni, assenti nella versione britannica ed europea, come \"No Matter What\" dei Boyzone (che \u00e8 il brano conclusivo del film in questa edizione, sostituendo \"She\"), \"Turn Your Lights Down Low\" di Bob Marley, cantata da Lauryn Hill, ed \"Everything About You\" di Steve Poltz, al posto di \"In Our Lifetime\" e di \"Born to Cry\"; quest'ultima \u00e8 invece presente nella versione giapponese della colonna sonora, insieme ai brani dell'edizione statunitense e a \"Filth and Dreams\" degli Swing Out Sister.\nPromozione.\nLo slogan ufficiale di \"Notting Hill\" \u00e8 \"Can the most famous film star in the world fall for just an ordinary guy?\" (in italiano \"Pu\u00f2 la pi\u00f9 famosa attrice del mondo innamorarsi di un ragazzo qualunque?\"), sottolineando la storia d'amore tra i due protagonisti e le sue peculiarit\u00e0. Hugh Grant e Julia Roberts compaiono anche nel manifesto ufficiale della pellicola; nell'immagine, in cui lo slogan \u00e8 visibile in alto a destra, appare una locandina cinematografica con un primo piano di Anna Scott, che sovrasta la scritta \"Notting Hill\" di colore blu e sottolineata in rosso, affissa su un caratteristico muro inglese, con William che vi passeggia davanti. Il poster del film ricorda inoltre le esperienze cinematografiche di Richard Curtis in film come \"Mr. Bean - L'ultima catastrofe\" e \"Quattro matrimoni e un funerale\".\nIl trailer ufficiale di \"Notting Hill\", distribuito nelle sale cinematografiche poche settimane prima dell'uscita della pellicola, dura 2:48 e si basa sulla versione estesa di \"Notting Hill\"; nelle sequenze infatti si possono notare scene non presenti nell'edizione ufficiale del film, come ad esempio il momento in cui William confida ai suoi genitori la sua storia con Anna Scott, scena che comunque compare nei contributi speciali all'interno del DVD del lungometraggio. Esiste anche una versione ridotta del trailer del film, che dura 2:09. Il breve filmato concentra la sua attenzione sulle differenze sociali ed economiche tra William e Anna. Sono mostrate anche alcune sequenze in cui sono presenti gli amici di Will, con le loro espressioni e le loro reazioni alla conoscenza dell'attrice statunitense. Il trailer pone anche l'attenzione sui luoghi in cui si svolge la vicenda e sull'amore che nasce tra i due protagonisti, mostrando alcune scene significative della loro storia. Tra le canzoni riprodotte nel trailer vi \u00e8 \"Save Tonight\" degli Eagle-Eye Cherry.\nLa premiere di \"Notting Hill\" si tenne al cinema Odeon di Leicester Square a Londra il 27 aprile 1999 e vide la partecipazione di gran parte del cast del film, tra cui Julia Roberts, Hugh Grant, Emma Chambers e Rhys Ifans, oltre allo sceneggiatore Richard Curtis, al regista Roger Michell e vari artisti musicali che hanno fatto parte della colonna sonora della pellicola, tra cui Elvis Costello, Ronan Keating e Shania Twain. Numerosi altri personaggi dello spettacolo, tra cui Elton John, Colin Firth, Hugh Laurie, Nick Moran, Charles Spencer, Mel Smith, Alan Parker, Bob Geldof, Davina McCall, Lenny Henry e Elizabeth Hurley, compagna di Grant all'epoca, presero parte alla serata, il cui incasso venne interamente devoluto a Comic Relief. La premiere statunitense della commedia si tenne invece il 13 maggio dello stesso anno presso il Ziegfeld Theatre di New York.\nDistribuzione.\nTra il maggio e il settembre del 1999, il film venne distribuito in gran parte degli stati; in particolare, il Regno Unito fu la prima nazione in cui usc\u00ec \"Notting Hill\", vedendo il suo debutto nei cinema britannici il 21 maggio, mentre negli Stati Uniti e in Italia la commedia venne distribuita rispettivamente il 28 maggio e il 22 ottobre. In alcune nazioni come Romania e Kuwait la pellicola arriv\u00f2 nelle sale solo nel 2000. Nel periodo di massima copertura, la commedia era presente in 2786 sale cinematografiche statunitensi, con una distribuzione iniziale di 2747 rulli.\nDate di uscita.\nLe date di uscita internazionali del film a partire dal 1999 sono state:\nDivieti.\nNonostante fossero assenti scene di violenza o di profanit\u00e0, il film fu oggetto di alcuni divieti in molti paesi del mondo, a causa di numerosi riferimenti al sesso (incluse la masturbazione, l'orgasmo e la prostituzione), di alcune scene di nudo o semi-nudo e di alcune volgarit\u00e0; negli stati in lingua tedesca la pellicola venne vietata ai minori di 6-7 anni, mentre nei paesi anglofoni, come Stati Uniti d'America, Canada e Regno Unito, e nel Sud America il divieto riguard\u00f2 i ragazzi con et\u00e0 compresa tra i 13 e i 15 anni. In Asia e in Australia venne consigliata la visione di \"Notting Hill\" al solo pubblico adulto, mentre in gran parte dei paesi europei, tra cui Francia, Italia, Spagna e Svizzera, il film non ebbe alcun divieto e fu consentito l'accesso in sala a chiunque.\nEdizioni home video.\nIl film venne distribuito, nel corso degli anni, attraverso numerosi supporti cinematografici dalla Universal Pictures Home Entertainment, sussidiaria degli Universal Studios; la versione in Video Home System del film usc\u00ec il 9 novembre 1999 negli Stati Uniti, mentre l'edizione in italiano venne pubblicata il 2 febbraio 2000. Vi fu un'unica edizione per quanto riguarda le videocassette VHS, comprendente esclusivamente il film a colori e in italiano. Il formato DVD della commedia invece venne distribuito il 15 novembre dello stesso anno in un solo disco, contenente il film a colori, il trailer cinematografico, alcune note sul quartiere di Notting Hill e sulle altre \"location\", diverse interviste e informazioni sugli attori, sulla troupe, sul casting e sulla produzione, oltre che alcune scene tagliate. Il formato video del lungometraggio in DVD \u00e8 2,35:1 anamorfico (Widescreen), mentre l'audio, che nell'edizione italiana, uscita lo stesso giorno di quella in VHS, presenta lingua e sottotitoli in inglese e in spagnolo, \u00e8 Dolby Digital 5.1.\nLa versione in HD DVD del lungometraggio \u00e8 uscita in tutto il mondo il 28 agosto 2007; composta da un solo disco contenente il film a colori e gli stessi contenuti speciali disponibili nel DVD, con anche gli stessi dati tecnici audiovisivi, vide l'edizione americana con inclusa la lingua inglese e francese, mentre quella in italiano vi era nuovamente la lingua inglese e quella spagnola. Il Blu-Ray Disc del film \u00e8 uscito negli Stati Uniti d'America il 15 ottobre 2013 e la versione in italiano il 17 novembre 2010. Per quest'ultima lingua vi \u00e8 un'unica edizione, con un solo disco contenente il film a colori e gli stessi contenuti speciali presenti nella versione in DVD, includendo per\u00f2 anche una copia digitale del film; anche le lingue disponibili sono le stesse di quel formato, vale a dire italiano, inglese e spagnolo. Il formato Blu-Ray presenta quindi una risoluzione a 1080p in rapporto 2.35:1 anamorfico (Widescreen), con una componente audio DTS-HD Master Audio 5.1 e Dolby Digital 2.0. Non \u00e8 invece mai stata pubblicata la commedia in Ultra HD.\nAccoglienza.\nIncassi.\nCon un budget di circa 42 milioni di dollari, \"Notting Hill\" ne ha guadagnati \u00a0$ nel mercato statunitense e circa \u00a0$ nel resto del mondo, per un incasso complessivo di quasi \u00a0$. Riusc\u00ec a vendere pi\u00f9 di 22 milioni di biglietti negli Stati Uniti, circa 7,5 milioni nel Regno Unito e quasi 2,5 milioni in Italia. Nonostante la concorrenza di \"\", campione di incassi della stagione, e de \"La mummia\", la commedia ottenne 27,7 milioni di dollari durante il suo primo weekend di uscita negli Stati Uniti d'America, con 21,8 milioni di dollari guadagnati nei primi tre giorni, battendo il record assoluto per la \"miglior apertura per una commedia romantica\", primato che apparteneva a \"Il matrimonio del mio migliore amico\"; durante la prima settimana, grazie anche alla concomitanza del Memorial Day, il lungometraggio incass\u00f2 $. La pellicola guadagn\u00f2 altri 15 milioni di dollari la settimana successiva, riducendo poi gli incassi nei giorni successivi. Un mese dopo la sua uscita, \"Notting Hill\" perse il suo record per la \"migliore apertura di una commedia romantica\" a vantaggio di \"Se scappi, ti sposo\", interpretato da Richard Gere e dalla stessa Roberts, che guadagn\u00f2 oltre 35 milioni di dollari in tre giorni.\nFu il 7\u00ba film in termini di ricavi assoluti dell'anno, preceduto da \"\", che raggiunse i 985 milioni di guadagni, \"Il sesto senso\", \"Toy Story 2 - Woody e Buzz alla riscossa\", \"Matrix\", il \"Tarzan\" e \"La mummia\"; occup\u00f2 invece la 16\u00aa posizione considerando solo gli Stati Uniti d'America. Pochi mesi dopo la sua uscita, il lungometraggio divenne il film britannico con maggiori incassi nella storia del cinema, superando proprio \"Quattro matrimoni e un funerale\", fermo a circa 250 milioni di dollari, e il maggior successo cinematografico nel Regno Unito del 1999; ad ottobre 2019 era inoltre il 348\u00ba film che ha incassato maggiormente al mondo in assoluto. Rimase nella Top 10 delle pellicole pi\u00f9 viste oltremanica per oltre quattordici settimane dall'uscita iniziale, mentre usc\u00ec dai dieci film pi\u00f9 visti negli Stati Uniti dopo il settimo weekend di programmazione, restando in classifica diciannove settimane.\nCritica.\nCritica internazionale.\nIl film ebbe generalmente giudizi positivi da parte della critica cinematografica; il punteggio complessivo delle trentaquattro recensioni aggregate da Metacritic \u00e8 infatti generalmente buono e pari a 68 su 100. Oltre utenti di Internet Movie Database hanno espresso un giudizio mediamente positivo sulla pellicola, con una media voti pari a 7,1 su 10. La commedia segna poi un 83% di valutazioni positive su Rotten Tomatoes. \nL'articolo che ha elogiato maggiormente il lungometraggio fu quello di Jami Bernard del \"Daily News\" di New York, che lod\u00f2 \"Notting Hill\" definendolo una \"commedia romantica che indulge fantasie e tranquille insicurezze e che ripara i cuori con precisione chirurgica\" e assegnandogli il punteggio massimo. Anche il critico del \"San Francisco Chronicle\" Bob Graham attribu\u00ec cinque stelle su cinque al film, apprezzando il tema della dicotomia tra personaggio pubblico e privato e l'analisi dei problemi delle celebrit\u00e0. Nel suo giudizio John J. Puccio not\u00f2 che \"la storia \u00e8 una fiaba e lo scrittore Richard Curtis conosce molto bene cosa il pubblico ama delle fiabe\". Anche Desson Thomson del \"Washington Post\" diede a \"Notting Hill\" una valutazione molto positiva, sottolineando soprattutto la sinergia tra i due protagonisti, la genuinit\u00e0 degli attori e la performance di Rhys Ifans nel ruolo di Spike. Peter Bradshaw di \"The Guardian\" elogi\u00f2 Julia Roberts, a suo dire nella sua migliore performance in carriera, oltre ad apprezzare la trama della pellicola. David Edelstein di \"Slate\" sottoline\u00f2 invece l'intelligente intreccio di satira e fantasia proposto da Curtis.\nAnche Kenneth Turan giudic\u00f2 positivamente il lungometraggio, definendolo \"una commedia romantica costantemente divertente e con un cast azzeccato\". Il critico del \"Chicago Tribune\" Mark Caro scrisse: \"\u00c8 divertente, simpatica, per lo pi\u00f9 intelligente, e vanta un simpatico cast di personaggi guidati da due star\". A Rod Dreher piacque pi\u00f9 la componente comica del film piuttosto che quella romantica e, nonostante alcune perplessit\u00e0 sul finale della storia, defin\u00ec la pellicola \"incantevole\". Roger Ebert del \"Chicago Sun-Times\" ammir\u00f2 invece la brillantezza del film, l'umorismo dei dialoghi e la capacit\u00e0 di Roberts e Grant di farsi apprezzare. Tra i critici che hanno maggiormente apprezzato la pellicola vi fu Lisa Schwarzbaum di \"Entertainment Weekly\", che defin\u00ec \"Notting Hill\" \"allegra ed esilarante\". Paul Clinton della CNN sottoline\u00f2 il fatto che anche gli attori secondari del film fossero star della televisione britannica, oltre ad apprezzare la \"commovente e divertente storia d'amore\". Il recensore dell'\"Associated Press\" Christy Lemire afferm\u00f2: \"Notting Hill \u00e8 una commedia romantica innocua e positiva, con molte solide risate\".\nTra i recensori pi\u00f9 critici con \"Notting Hill\" vi fu Dennis Lim di \"The Village Voice\", che lo defin\u00ec \"molto simile a \"Quattro matrimoni e un funerale\", solo peggiore\", mettendo in evidenza la bizzarra unione fra la brillantezza delle commedie di Hollywood e l'eccessivo gusto inglese per la stranezza. Derek Elley di \"Variety\" giudic\u00f2 il film goffo, troppo lungo e lontano dalla qualit\u00e0 di \"Quattro matrimoni e un funerale\", ritenendolo comunque brillante, coinvolgente e con un fascino autentico e concedendogli comunque un giudizio positivo. Il critico del \"New York Times\" Janet Maslin sottoline\u00f2 il fascino e la brillantezza della pellicola, criticando per\u00f2 i due protagonisti, che a suo dire sembravano poco innamorati e reali. Wesley Morris del \"The San Francisco Examiner\" rimprover\u00f2 a Hugh Grant un'eccessiva afflizione nel personaggio, apprezzando invece il personaggio di Anna Scott e l'interpretazione di Julia Roberts. James Berardinelli di \"ReelThoughts\" critic\u00f2 invece un'eccessiva mitezza nel romanticismo del film. Stephanie Zacharek di \"Salon.com\" espresse giudizio negativo per quanto riguarda i personaggi secondari, giudicandoli fastidiosi, contestando poi un'eccessiva superficialit\u00e0 della commedia. Dennis Schwartz valut\u00f2 negativamente il lungometraggio, affermando che \"il film \u00e8 una pura e assoluta sciocchezza\", contestandone in particolare la sceneggiatura e la caratterizzazione dei personaggi. Alcuni critici poi rimproverarono a \"Notting Hill\" il fatto di aver dato una \"visione dolcemente irrealistica della vita di Londra e dell'eccentricit\u00e0 britannica.\"\nCritica italiana.\nAnche la critica in lingua italiana ha generalmente gradito la pellicola di Michell e di Curtis. Fabrizio Caleffi di MYmovies sottoline\u00f2 l'autoironia della Roberts e i personaggi di contorno, che \"sono efficaci, curatissimi e contribuiscono a un successo annunciato\". Il giudizio, nonostante la pellicola sia considerata prevedibile, \u00e8 positivo, conferendo cos\u00ec a \"Notting Hill\" un punteggio di 3 su 5. \"Il Morandini\" invece critica il film, definendolo una \"prolissa e sfilacciata commedia sentimentale dal ritmo blando\", evidenziando tuttavia l'interpretazione di Rhys Ifans nel ruolo di Spike; il punteggio assegnato alla commedia \u00e8 di 2 su 5. Il critico de \"L'Unit\u00e0\" Michele Anselmi apprezz\u00f2 il film, definendolo \"smaltato, ruffiano, a tratti spiritoso\", criticando per\u00f2 la lunghezza della pellicola, paragonando poi il personaggio di Hugh Grant a un giovane James Stewart.\nMariuccia Ciotta de \"il manifesto\" giudic\u00f2 positivamente \"Notting Hill\", considerandolo una sorta di seguito di \"Quattro matrimoni e un funerale\". Irene Bignardi de \"La Repubblica\" lo paragon\u00f2 a \"Vacanze romane\" e a \"Pretty Woman\", sottolineando \"il gioco dei contrasti e delle coincidenze tra America e Inghilterra, con una versione aggiornata e in rosa dei temi di Henry James\". Opinioni generalmente positive furono redatte anche da Paola Cristalli del \"Quotidiano Nazionale\", anche se la consider\u00f2 \"una commedia che deve arrampicarsi sugli specchi per trovare quella pulsazione naturale che dovrebbe appartenerle per diritto di genere.\" Alcune critiche arrivarono invece da Emanuela Martini di \"FilmTv\", affermando che al film \"non gli riesce altrettanto bene la miscela di bizzarria e happy ending, di cinismo britannico e glamour hollywoodiano\", giudicando negativamente soprattutto la seconda parte, eccessivamente diluita e caratterizzata da un \"lieto fine improbabile\". Anche Maurizio Cabona de \"Il Giornale\" sottolinea la somiglianza con \"Vacanze romane\", oltre che la simpatia dei protagonisti. Stefano Lusardi di \"Ciak\" esalta la sequenza in cui Grant intervista il cast di \"Helix\", criticando per\u00f2 il fatto che Curtis ceda fin troppo spesso ai luoghi comuni rispetto a \"Quattro matrimoni e un funerale\". Lietta Tornabuoni de \"La Stampa\" giudic\u00f2 il film discontinuo nell'umorismo, evidenziando anch'essa il personaggio di Spike.\nRiconoscimenti.\n\"Notting Hill\" ottenne vari riconoscimenti ufficiali, sia per quanto riguarda alcuni premi cinematografici conquistati, per lo pi\u00f9 relativi al cinema britannico, sia per il buon numero di candidature per cui la commedia \u00e8 stata proposta. Il film ricevette tre candidature ai Golden Globe 2000; fu in lizza come \"miglior film commedia o musicale\", titolo vinto da \"Toy Story 2 - Woody e Buzz alla riscossa\", per il \"miglior attore in un film commedia o musicale\", con Hugh Grant battuto da Jim Carrey con \"Man on the Moon\", e per la \"migliore attrice in un film commedia o musicale\", vedendo Julia Roberts superata dalla performance di Janet McTeer in \"In cerca d'amore\". Conquist\u00f2 l'\"Orange Film of the Year\", il premio del pubblico per il film pi\u00f9 popolare, ai British Academy Film Awards del 2000, ottenendo nella stessa edizione anche due candidature, per il \"miglior film britannico\", con il Premio Alexander Korda che venne assegnato a \"East Is East\", e per il \"miglior attore non protagonista\", per cui l'interpretazione di Rhys Ifans venne superata da quella di Jude Law ne \"Il talento di Mr. Ripley\". Il film conquist\u00f2 il titolo di \"miglior film commedia\" ai British Comedy Awards 1999. Vinse poi tre premi agli Empire Awards 2000, nelle categorie \"miglior film britannico\", \"miglior regista britannico\" (Roger Michell) e \"miglior attore britannico\" (Hugh Grant); nello stesso anno, la colonna sonora di \"Notting Hill\" venne premiata ai Brit Awards, battendo tra gli altri \"\" e \"Fight Club\".\nTra le candidature pi\u00f9 prestigiose attribuite alla commedia vi furono le tre candidature alla 4\u00aa edizione dei Satellite Awards, per il \"miglior film commedia o musicale\", vinto da \"Essere John Malkovich\", per la miglior attrice in un film commedia o musicale, con Julia Roberts superata nuovamente da Janet McTeer, e per il Miglior attore non protagonista in un film commedia o musicale, che vide William H. Macy con \"Happy, Texas\" vincitore a discapito di Rhys Ifans. Un'ulteriore riconoscimento alla pellicola fu la candidatura agli European Film Awards del 1999 per il miglior film, premio vinto da \"Tutto su mia madre\" di Pedro Almod\u00f3var. Gli attori del lungometraggio conquistarono inoltre quattro candidature ai Blockbuster Entertainment Awards 2000, nelle categorie \"Miglior attore in un film commedia/romantico\" con Hugh Grant, \"Miglior attrice in un film commedia/romantico\" con Julia Roberts, \"Miglior attore non protagonista in un film commedia/romantico\" con Rhys Ifans e \"Miglior attrice non protagonista in un film commedia/romantico\" con Emma Chambers. Grant vinse poi, alla pari con Keanu Reeves per \"Matrix\", il premio per il \"miglior attore protagonista\" agli Csapnival\u00f3 Awards. \"Notting Hill\" vinse anche il Goldene Leinwand per aver venduto almeno 3 milioni di biglietti in 18 mesi in Germania.\nScene eliminate.\nDegli oltre 210 minuti del girato totale di \"Notting Hill\", circa 90 vennero eliminati in fase di montaggio. Fu scartata una scena che vedeva protagonisti i genitori di William riguardante la rivelazione della sua relazione con Anna, una scena in cui Bernie cerca una nuova fidanzata per William e una versione pi\u00f9 lunga della sequenza in cui William aiuta Anna a ripassare le battute di un suo film, rimossa per un eccessivo uso di termini volgari. \u00c8 stata rimossa anche una piccola scena in cui Spike si finge un ristoratore e serve ai due della pizza al prosciutto, un'ulteriore sequenza riguardante il gallese che risponde al telefono e una terza scena con protagonista il pittore durante la cerimonia di nozze. Vi \u00e8 poi un finale alternativo che si svolge nel ristorante di Tony, in cui Bernie chiede a William come \u00e8 la vita nella \"corsia di sorpasso\" e questi gli risponde: \"\u00e8 un po' complicata, ma ne vale la pena\"."}
{"id": "774886", "revid": "943256", "url": "https://it.wikipedia.org/wiki?curid=774886", "title": "C.C.C.P.", "text": ""}
{"id": "774888", "revid": "984922", "url": "https://it.wikipedia.org/wiki?curid=774888", "title": "Cantone di Alfortville-Sud", "text": "Il Cantone di Alfortville-Sud era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Alfortville."}
{"id": "774892", "revid": "81195", "url": "https://it.wikipedia.org/wiki?curid=774892", "title": "Anomero", "text": ""}
{"id": "774897", "revid": "104458", "url": "https://it.wikipedia.org/wiki?curid=774897", "title": "Haeckel", "text": ""}
{"id": "774904", "revid": "110157", "url": "https://it.wikipedia.org/wiki?curid=774904", "title": "Cantone di Boissy-Saint-L\u00e9ger", "text": "Il Cantone di Boissy-Saint-L\u00e9ger era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "774905", "revid": "104458", "url": "https://it.wikipedia.org/wiki?curid=774905", "title": "Silvan Zurbriggen", "text": "Biografia.\nStagioni 1997-2005.\nZurbriggen, sciatore polivalente attivo in gare FIS dal novembre del 1996, esord\u00ec in Coppa Europa il 19 dicembre 2000 a Sankt Moritz, piazzandosi 50\u00ba in discesa libera; nella stessa specialit\u00e0 ai Mondiali juniores del 2001, disputati a Verbier, vinse la medaglia d'argento. Il 16 gennaio 2002 ottenne il suo primo podio in Coppa Europa vincendo lo slalom speciale di Mellau ed esord\u00ec in Coppa del Mondo il 20 gennaio successivo nella slalom speciale di Kitzb\u00fchel, senza classificarsi.\nAi Mondiali di Sankt Moritz 2003 vinse la medaglia d'argento nello slalom speciale e si piazz\u00f2 5\u00ba nella combinata. Nella stagione 2004-2005 conquist\u00f2 il primo podio in Coppa del Mondo, il 13 dicembre nello slalom speciale di Sestriere (2\u00ba), e partecip\u00f2 ai Mondiali di Bormio/Santa Caterina Valfurva, classificandosi 7\u00ba nello slalom speciale e 5\u00ba nella combinata.\nStagioni 2006-2011.\nEsord\u00ec ai Giochi olimpici invernali a , dove fu 15\u00ba nello slalom speciale e non complet\u00f2 la combinata; l'anno dopo ai Mondiali di \u00c5re si piazz\u00f2 14\u00ba nel supergigante, 8\u00ba nella supercombinata e non termin\u00f2 lo slalom speciale. Il 25 gennaio 2009 vinse la sua prima gara di Coppa del Mondo, la storica combinata dell'Hahnenkamm di Kitzb\u00fchel, e ai Mondiali di quella stagione, ospitati da Val-d'Is\u00e8re, chiuse 4\u00ba nella supercombinata e usc\u00ec nella seconda manche dello slalom speciale.\nAi XXI Giochi olimpici invernali di , sua ultima presenza olimpica, conquist\u00f2 la medaglia di bronzo nella supercombinata e si classific\u00f2 12\u00ba nello slalom speciale. Il 18 dicembre dello stesso anno colse sulla Saslong della Val Gardena in discesa libera la sua seconda e ultima vittoria in Coppa del Mondo, mentre ai successivi Mondiali di Garmisch-Partenkirchen si piazz\u00f2 12\u00ba nella discesa libera, 13\u00ba nel supergigante e non complet\u00f2 slalom speciale e supercombinata.\nStagioni 2012-2015.\nSal\u00ec per l'ultima volta sul podio in Coppa del Mondo il 22 gennaio 2012 a Kitzb\u00fchel classificandosi 3\u00ba in supercombinata; l'anno dopo ai Mondiali di Schladming fu 6\u00ba nella discesa libera, 7\u00ba nella supercombinata e non complet\u00f2 il supergigante. Nella stagione 2013-2014 in Coppa Europa vinse la classifica di discesa libera e si piazz\u00f2 3\u00ba in quella generale, dopo aver vinto la sua ultima gara nel circuito il 15 marzo a Soldeu in discesa libera.\nAi Mondiali di Vail/Beaver Creek 2015, suo congedo iridato, fu 15\u00ba nella combinata; si ritir\u00f2 l'8 marzo seguente in occasione del supergigante di Coppa del Mondo disputato a Lillehammer Kvitfjell, che chiuse al 38\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nKB = combinata\nCoppa Europa.\nCoppa Europa - vittorie.\nLegenda:\nDH = discesa libera\nSL = slalom speciale"}
{"id": "774907", "revid": "984922", "url": "https://it.wikipedia.org/wiki?curid=774907", "title": "Cantone di Bonneuil-sur-Marne", "text": "Il Cantone di Bonneuil-sur-Marne era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Bonneuil-sur-Marne."}
{"id": "774908", "revid": "709565", "url": "https://it.wikipedia.org/wiki?curid=774908", "title": "Galactik Football", "text": "Galactik Football \u00e8 una serie televisiva animata francese prodotta da Gaumont Animation e France 2 dal 2006 al 2011. In Italia \u00e8 stata trasmessa sulla rete televisiva Disney XD (prima Jetix) e, in replica, sul canale K2.\nLa serie \u00e8 composta da tre stagioni, per un totale di 78 episodi.\nTrama.\nIl Galactik Football \u00e8 il gioco del calcio, solo che ambientato nello spazio, a cui partecipano atleti provenienti da ogni angolo della galassia di Zaelion. Ciascuno dei pianeti che compone questa galassia \u00e8 pervaso da un'energia particolare, denominata \"il Flusso\"; tale energia, che si manifesta in modi differenti a seconda del pianeta, \u00e8 estremamente potente e permette di compiere gesta straordinarie, a tal punto che il suo utilizzo \u00e8 strettamente sorvegliato e regolato da un'organizzazione indipendente che si chiama \"Centro di Controllo del Flusso\" che ne consente l'uso esclusivamente nell'ambito sportivo del Galactik Football, rendendolo, secondo il cartone, lo sport pi\u00f9 spettacolare e, per questo, pi\u00f9 seguito della galassia.\nIl piccolo pianeta Akillian \u00e8 molto conosciuto, per aver dato i natali al famoso campione Aarch, giudicato fra i maggiori interpreti nel suo sport. Aarch \u00e8 mancato da casa per ben 15 anni, successivamente ad una misteriosa catastrofe naturale abbattutasi su Akillian durante uno scontro fra la squadra locale dello stesso Aarch e i rivali storici degli Shadows. Tale disastro ha provocato una glaciazione dell'intero pianeta, un tempo florido e verdeggiante, ed ha estinto completamente il Flusso (chiamato \"Respiro di Akillian\" o solo \"il Respiro\") del pianeta rendendo gli atleti locali incapaci di competere a grandi livelli contro avversari che, invece, potevano ancora contare su questa particolare energia. Nonostante questo Aarch non rinuncia ai suoi sogni di gloria e si trasferisce su altri pianeti, entrando a far parte di altre squadre, per continuare a giocare al Galactik Football. Questo comportamento viene visto come un tradimento dal resto della popolazione di Akillian, compresi i suoi amici e compagni di squadra, sia perch\u00e9 Aarch antepone la carriera personale alla situazione critica della propria patria, sia perch\u00e9 entra a far parte proprio della squadra rivale degli Shadows. Quando Aarch ritorna sul suo pianeta natale, in compagnia dello scienziato Clamp, fermamente intenzionato a fondare una squadra per potere partecipare e vincere la Galactik Football Cup, non viene quindi accolto bene da coloro che ancora serbano rancore per lui ma queste difficolt\u00e0 non lo fanno desistere dai suoi propositi e decide di organizzare un provino per scegliere i migliori giocatori del pianeta e allestire una squadra con la speranza di poter risvegliare l'assopito \"Respiro\".\nSul pianeta Akillian i ragazzi vanno pazzi per il Galactik Football e quando vengono a conoscenza del ritorno di Aarch e del provino da lui organizzato per scegliere i giocatori di una futura squadra partecipano numerosissimi alle selezioni. Al centro del racconto sono le vicende di D'Jok, Tia, Micro-Ice, Thran, Mei, Ahito, Sinedd e Rocket, nipote di Aarch, che si intrecciano fino a che gli otto non superano le selezioni e si ritrovano a giocare insieme nella nuova squadra che prender\u00e0 il nome di Snow Kids e sar\u00e0 capitanata da Rocket. Gli allenamenti e gli incontri contro le altre squadre faranno risvegliare, poco alla volta, il \"Respiro\", consentendo ai giocatori di poter contare nuovamente sul Flusso, ma il carattere di alcuni di essi, in particolar modo di Sinedd porteranno quest'ultimo ad abbandonare la squadra ed entrare a far parte della formazione degli Shadows, che contender\u00e0 proprio agli Snow Kids la Galactik Football Cup.\nPersonaggi.\nI personaggi principali della serie sono i membri della squadra degli Snow Kids:\nDoppiaggio.\nIl doppiaggio italiano delle prime due stagioni \u00e8 stato svolto presso il CD Cine Dubbing, mentre la terza \u00e8 stata affidata ad un altro studio.\nEpisodi.\nIn Italia la prima e la seconda stagione sono state trasmesse rispettivamente nel 2006 e nel 2008 su Jetix. La terza stagione invece \u00e8 andata in onda tra il 2010 e il 2011 su Disney XD. Tutte e tre sono state trasmesse in chiaro su K2 a partire dal 24 maggio 2010.\nEdizioni home video.\nIn Italia sono disponibili solo i DVD della prima stagione, distribuiti da \"Gazzetta dello Sport\".\nProduzione.\nLa serie \"Galactik Football\" \u00e8 stata gestita inizialmente da Alphanim e France 2, successivamente solo da Alphanim. \"Galactik Football\" \u00e8 associata a Jetix Europe fino alla seconda stagione, dalla terza stagione la serie \u00e8 associata a Disney XD, visto che dalla terza stagione Jetix \u00e8 stata acquistata dalla Disney.\nA partire dalla terza stagione incomincia ad essere impiegato il come formato video, inoltre ci sono alcuni cambiamenti nelle partite: infatti il suono \u00e8 diverso e ci sono pi\u00f9 movimenti 3D; i cambiamenti hanno a che fare con il cambio degli studi di produzione.\nTecniche di animazione.\nLe puntate hanno due modalit\u00e0 di animazione: per i dialoghi fra i personaggi e l'evolversi della trama c'\u00e8 un'animazione 2D tradizionale mentre per le partite si usa il 3D."}
{"id": "774910", "revid": "767487", "url": "https://it.wikipedia.org/wiki?curid=774910", "title": "Cantone di Charenton-le-Pont", "text": "Il Cantone di Charenton-le-Pont \u00e8 una divisione amministrativa degli arrondissement di Cr\u00e9teil e di Nogent-sur-Marne.\nA seguito della riforma complessiva dei cantoni del 2014 \u00e8 passato da 2 a 4 comuni.\nComposizione.\nPrima della riforma del 2014 comprendeva i comuni di:\nDal 2015 comprende parte del comune di Nogent-sur-Marne e i comuni di:"}
{"id": "774911", "revid": "2206120", "url": "https://it.wikipedia.org/wiki?curid=774911", "title": "Valeria Montaldi", "text": "Biografia.\nValeria Montaldi nasce a Milano, dove si laurea in Storia della Critica d'Arte. Dopo una ventina d'anni di giornalismo dedicato a luoghi e personaggi dell'arte e del costume milanese, nel 2001 esordisce nella narrativa pubblicando il suo primo romanzo, \"Il mercante di lana\" (Piemme).\nI suoi romanzi sono ambientati nel Medioevo e si snodano fra i castelli della Valle d'Aosta, i vicoli di Milano, i boschi del contado lombardo, le strade di Parigi e i canali di Venezia.\nNegli ultimi suoi due romanzi, rispettivamente \"La Randagia\" (2016) e \"Il pane del diavolo\" (2018), l'azione si svolge in epoche diverse, la contemporanea e la remota. Storie \"noir\" che si intrecciano in uno stesso enigma, un gioco di specchi fra personaggi del passato e del presente.\nI romanzi di Valeria Montaldi sono pubblicati in Francia, Spagna, Portogallo, Germania, Grecia, Serbia, Ungheria, Brasile.\nValeria Montaldi vive e lavora a Milano."}
{"id": "774916", "revid": "110157", "url": "https://it.wikipedia.org/wiki?curid=774916", "title": "Cantone di Choisy-le-Roi", "text": "Il Cantone di Choisy-le-Roi \u00e8 una divisione amministrativa dell'Arrondissement di Cr\u00e9teil.\nA seguito della riforma complessiva dei cantoni del 2014 \u00e8 passato da 1 a 2 comuni.\nComposizione.\nPrima della riforma del 2014 comprendeva il solo comune di Choisy-le-Roi; dal 2015 comprende Choisy-le-Roi e parte del comune di Villeneuve-Saint-Georges."}
{"id": "774918", "revid": "1632387", "url": "https://it.wikipedia.org/wiki?curid=774918", "title": "Lepaca Kliffoth", "text": "Lepaca Kliffoth \u00e8 il quarto album in studio del gruppo musicale svedese symphonic metal Therion. Pubblicato nel 1995 dalla Megarock Records e, successivamente, ristampato dalla Nuclear Blast Records pi\u00f9 volte. \u00c8 il disco in cui le orchestrazioni iniziano a prendere il sopravvento sulle sonorit\u00e0 propriamente metal."}
{"id": "774919", "revid": "1718925", "url": "https://it.wikipedia.org/wiki?curid=774919", "title": "Virginie Ledoyen", "text": "Biografia.\nNasce a Parigi il 15 novembre del 1976, figlia di Bernard Fern\u00e1ndez, un commerciante francese di origini spagnole, e di Olga, una ristoratrice francese. Sin dall'et\u00e0 di due anni fa la modella e in seguito prende il nome d'arte di \"Ledoyen\" dalla nonna materna, che era un'attrice teatrale. Debutta al cinema all'et\u00e0 di nove anni nel film \"L'iniziazione\"; il successo arriva con \"La Fille seule\" (1995), per il quale \u00e8 nominata al Premio C\u00e9sar. Nel 2000 \u00e8 nel cast di \"The Beach\" di Danny Boyle, accanto a Leonardo DiCaprio. Il 29 settembre 2001 ha dato alla luce la sua prima figlia, Lila.\nDue anni pi\u00f9 tardi, Fran\u00e7ois Ozon la inserisce nel suo catalogo di grandi attrici francesi di \"8 donne e un mistero\", per il quale vince l'Orso d'argento come miglior attrice al Festival di Berlino. Tra il 2006 e il 2008 ha girato molti film, tra i quali sarebbe giusto citare \"Solo un bacio per favore\" (\"Un baiser, s'il vous plait\") di Emmanuel Mouret (in uscita nel dicembre 2007) e la commedia aeroportuale \"Je vais te manquer\" (2008). Nel 2013 \u00e8 stata nominata membro della giuria del Festival di Venezia 2013, presieduta da Bernardo Bertolucci."}
{"id": "774926", "revid": "984922", "url": "https://it.wikipedia.org/wiki?curid=774926", "title": "Cantone di Cr\u00e9teil-Nord", "text": "Il Cantone di Cr\u00e9teil-Nord era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Cr\u00e9teil."}
{"id": "774929", "revid": "984922", "url": "https://it.wikipedia.org/wiki?curid=774929", "title": "Cantone di Cr\u00e9teil-Ovest", "text": "Il Cantone di Cr\u00e9teil-Ovest era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Cr\u00e9teil."}
{"id": "774930", "revid": "984922", "url": "https://it.wikipedia.org/wiki?curid=774930", "title": "Cantone di Cr\u00e9teil-Sud", "text": "Il Cantone di Cr\u00e9teil-Sud era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Cr\u00e9teil."}
{"id": "774931", "revid": "451435", "url": "https://it.wikipedia.org/wiki?curid=774931", "title": "Basilina", "text": "Figlia di Ceonio Giuliano Camenio (\"Caeionius Iulianus Camenius\") o, pi\u00f9 probabilmente, di Giulio Giuliano, fu sorella di Giuliano, \"comes Orientis\"; Basilina fu educata da Mardonio, un eunuco cresciuto nella casa del padre.\nDivenne la seconda moglie di Giulio Costanzo, cui diede Giuliano; Basilina mor\u00ec alcuni mesi dopo il parto.\nCristiana, inizialmente favor\u00ec gli ariani, ma diede in eredit\u00e0 le proprie terre alla chiesa di Efeso. Fu parente del vescovo Eusebio di Nicomedia, precettore del figlio."}
{"id": "774933", "revid": "984922", "url": "https://it.wikipedia.org/wiki?curid=774933", "title": "Cantone di Ivry-sur-Seine-Est", "text": "Il Cantone di Ivry-sur-Seine-Est era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Ivry-sur-Seine."}
{"id": "774934", "revid": "984922", "url": "https://it.wikipedia.org/wiki?curid=774934", "title": "Cantone di Ivry-sur-Seine-Ovest", "text": "Il Cantone di Ivry-sur-Seine-Ovest era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Ivry-sur-Seine."}
{"id": "774935", "revid": "984922", "url": "https://it.wikipedia.org/wiki?curid=774935", "title": "Cantone di Maisons-Alfort-Nord", "text": "Il Cantone di Maisons-Alfort-Nord era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Maisons-Alfort."}
{"id": "774936", "revid": "984922", "url": "https://it.wikipedia.org/wiki?curid=774936", "title": "Cantone di Maisons-Alfort-Sud", "text": "Il Cantone di Maisons-Alfort-Sud era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Maisons-Alfort."}
{"id": "774941", "revid": "984922", "url": "https://it.wikipedia.org/wiki?curid=774941", "title": "Cantone di Orly", "text": "Il Cantone di Orly \u00e8 una divisione amministrativa dell'Arrondissement di Cr\u00e9teil.\nA seguito della riforma complessiva dei cantoni del 2014 \u00e8 passato da 1 a 3 comuni.\nComposizione.\nPrima della riforma del 2014 comprendeva il solo comune di Orly. Dal 2015 comprende i comuni di:"}
{"id": "774942", "revid": "666668", "url": "https://it.wikipedia.org/wiki?curid=774942", "title": "Distretto di Opotiki", "text": " \nIl distretto di Opotiki \u00e8 un'autorit\u00e0 territoriale della Nuova Zelanda che si trova entro i confini della regione della Baia dell'Abbondanza, nell'Isola del Nord. La sede del Consiglio distrettuale si trova nella citt\u00e0 di Opotiki.\nL'economia dell'area \u00e8 basata sull'agricoltura (soprattutto kiwi) e sull'allevamento delle pecore e la lavorazione del latte e della lana; ci\u00f2 \u00e8 dovuto anche al fatto che il territorio su cui si sviluppa il Distretto \u00e8 prevalentemente montuoso e poco fertile.\nPopolazione.\nIl Distretto \u00e8 prevalentemente rurale, con una popolazione totale di poco al di sotto dei 10.000 abitanti. La principale citt\u00e0 \u00e8 Opotiki, con 4.000 abitanti. La maggior parte degli abitanti del Distretto di Opotiki (il 54%), caso non comune in Nuova Zelanda, \u00e8 di etnia M\u0101ori, mentre il 40% \u00e8 di origine europea."}
{"id": "774944", "revid": "287204", "url": "https://it.wikipedia.org/wiki?curid=774944", "title": "Stelle principali della costellazione del Cancro", "text": "Segue un prospetto delle stelle principali della costellazione del Cancro, elencate per magnitudine decrescente."}
{"id": "774945", "revid": "984922", "url": "https://it.wikipedia.org/wiki?curid=774945", "title": "Cantone di Saint-Maur-des-Foss\u00e9s-Centre", "text": "Il Cantone di Saint-Maur-des-Foss\u00e9s-Centre era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Saint-Maur-des-Foss\u00e9s."}
{"id": "774946", "revid": "984922", "url": "https://it.wikipedia.org/wiki?curid=774946", "title": "Cantone di Saint-Maur-des-Foss\u00e9s-Ovest", "text": "Il Cantone di Saint-Maur-des-Foss\u00e9s-Ovest era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Saint-Maur-des-Foss\u00e9s."}
{"id": "774948", "revid": "984922", "url": "https://it.wikipedia.org/wiki?curid=774948", "title": "Cantone di Saint-Maur-La Varenne", "text": "Il Cantone di Saint-Maur-La Varenne era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Saint-Maur-des-Foss\u00e9s."}
{"id": "774950", "revid": "767487", "url": "https://it.wikipedia.org/wiki?curid=774950", "title": "Theli", "text": "Theli \u00e8 il quinto album in studio del gruppo musicale svedese Therion, pubblicato il 9 agosto 1996 dalla Nuclear Blast.\nSuccessivamente ristampato dalla stessa etichetta tedesca, \u00e8 il disco che lanci\u00f2 definitivamente la carriera della band.\nTracce.\nEdizione giapponese.\nL'edizione giapponese contiene tre tracce bonus:"}
{"id": "774951", "revid": "110157", "url": "https://it.wikipedia.org/wiki?curid=774951", "title": "Cantone di Sucy-en-Brie", "text": "Il Cantone di Sucy-en-Brie era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Sucy-en-Brie."}
{"id": "774952", "revid": "320578", "url": "https://it.wikipedia.org/wiki?curid=774952", "title": "Gabir ibn Hayyan", "text": ""}
{"id": "774970", "revid": "767487", "url": "https://it.wikipedia.org/wiki?curid=774970", "title": "Cantone di Valenton", "text": "Il Cantone di Valenton era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il comune di Valenton e la parte nord-est del comune di Villeneuve-Saint-Georges."}
{"id": "774972", "revid": "110157", "url": "https://it.wikipedia.org/wiki?curid=774972", "title": "Cantone di Villecresnes", "text": "Il Cantone di Villecresnes era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "774974", "revid": "767487", "url": "https://it.wikipedia.org/wiki?curid=774974", "title": "Cantone di Villeneuve-le-Roi", "text": "Il Cantone di Villeneuve-le-Roi era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "774977", "revid": "984922", "url": "https://it.wikipedia.org/wiki?curid=774977", "title": "Cantone di Villeneuve-Saint-Georges", "text": "Il Cantone di Villeneuve-Saint-Georges \u00e8 una divisione amministrativa dell'Arrondissement di Cr\u00e9teil.\nA seguito della riforma complessiva dei cantoni del 2014 \u00e8 passato da 1 a 3 comuni.\nComposizione.\nPrima della riforma del 2014 comprendeva solo la parte sud-ovest del comune di Villeneuve-Saint-Georges.\nDal 2015 comprende parte del comune di Villeneuve-Saint-Georges e i comuni di:"}
{"id": "774979", "revid": "108241451", "url": "https://it.wikipedia.org/wiki?curid=774979", "title": "Codominanza", "text": "La codominanza \u00e8 un particolare fenomeno genetico che si riscontra quando due o pi\u00f9 alleli ad uno stesso locus genico, si manifestano entrambi in modo completo a livello fenotipico negli individui eterozigoti. L'eterozigote manifesta il fenotipo di entrambi gli omozigoti.\nDescrizione.\nLa codominanza si manifesta negli individui diploidi o poliploidi. Un individuo diploide (come l'uomo) \u00e8 dotato di un doppio assetto cromosomico. Su ogni coppia di autosomi omologhi, sono localizzati due alleli (uno per ogni cromosoma) di uno stesso gene. Gli alleli possono essere uguali e dominanti (omozigote dominante), uguali e recessivi (omozigote recessivo) o diversi (eterozigote). Nell'eterozigote un allele (dominante) pu\u00f2 prevalere sull'altro (recessivo) ed il fenotipo \u00e8 determinato solo da un allele (quello dominante). In alcuni casi la dominanza pu\u00f2 non essere completa (dominanza incompleta) e a livello fenotipico si manifesta una miscela dei caratteri coinvolti. In altri casi si pu\u00f2 manifestare la codominanza: entrambi gli alleli si manifestano nel fenotipo.\nEsempi di ereditariet\u00e0 codominante.\nSistema AB0 dei gruppi sanguigni.\nIl sistema AB0 \u00e8 un esempio sia di ereditariet\u00e0 codominante sia di sistema di alleli multipli. Infatti \u00e8 costituito da 3 alleli (IA, IB e I0), la cui combinazione determina 4 fenotipi (gruppi sanguigni): tipo A (IAIA o IAI0), B (IBIB o IBI0), 0 (I0I0) ed AB (IAIB), gli IA e IB sono dominanti su I0 e codominanti fra loro. Ciascuno degli alleli A e B codifica per differenti enzimi, che aggiungono zuccheri diversi ai lipidi sulla superficie degli eritrociti. Questi zuccheri agiscono come marker di riconoscimento per il Sistema immunitario e sono detti antigeni di superficie. In particolare, l'allele A \u00e8 responsabile dell'aggiunta dell'N-acetilgalattosamina, mentre l'allele B del galattosio. Gli individui A avranno l'antigene A, i B l'antigene B, gli 0 nessun antigene e gli AB entrambi. In caso di trasfusioni, antigeni non presenti nell'individuo verranno riconosciuti come estranei e attaccati da anticorpi specifici (tenendo presente che generalmente un individuo non produce anticorpi contro se stesso). Cos\u00ec un individuo A, che possiede l'antigene A, svilupper\u00e0 una reazione immunitaria se verr\u00e0 trasfuso con sangue di tipo B. I globuli rossi verranno agglutinati portando ad insufficienza nell'azione di alcuni organi ed anche la morte. Gli individui AB esprimono entrambi gli antigeni (codominanza) e quindi non sviluppano anticorpi, per questo sono detti accettori universali. Gli individui 0 non esprimono alcun antigene e quindi sono detti donatori universali.\nAnemia falciforme.\nL'anemia falciforme \u00e8 una malattia autosomica recessiva caratterizzata da malformazione dei globuli rossi, che assumono forma simile a falce, causando una carenza nel trasporto di ossigeno.\nLa malattia \u00e8 causata da una mutazione del gene, presente sul cromosoma 11, che codifica per la subunit\u00e0 \u03b2 dell'emoglobina. L'emoglobina \u00e8 responsabile del trasporto dell'ossigeno nel circolo ematico ed \u00e8 il principale componente dei globuli rossi. \nCi sono due principali alleli HbA e HbS e i tre possibili genotipi hanno fenotipi diversi.\nHbA/HbA: fenotipo normale\nHbA/HbS: non c'\u00e8 anemia\nHbS/HbS: anemia grave\nL'allele HbA \u00e8 dominante. Nell'eterozigote, un singolo allele HbA \u00e8 aplosufficiente, cio\u00e8 produce una quantit\u00e0 di emoglobina funzionante sufficiente a impedire l'anemia. Gli alleli HbA e HbS codificano due diverse forme di emoglobina che differiscono per un singolo amminoacido: una valina sostituisce l'acido glutammico, impedendo il legame dell'ossigeno. Inoltre, essendo idrofobica, la valina favorisce l'interazione delle parti idrofobiche delle molecole di emoglobina in lunghi polimeri che deformano la membrana cellulare dell'eritrocita.\nNell'eterozigote sono sintetizzate entrambe le forme, quindi a livello molecolare c'\u00e8 codominanza. A livello fenotipico, invece, si ha dominanza incompleta, infatti numerosi eritrociti hanno una leggera forma a falce, intermedia tra il fenotipo normale e quello che causa l'anemia grave.\nL'emoglobina A e l'emoglobina S possono essere separate per elettroforesi: l'emoglobina S si muove pi\u00f9 lentamente nel campo elettrico rispetto all'emoglobina A, a causa della perdita di carica conseguente alla sostituzione amminoacidica dell'acido glutammico (carico positivamente) con la valina (non carica).\nQuesta patologia porta per\u00f2 anche a dei vantaggi: l'eterozigote resiste meglio all'infezione da parte del Plasmodio della malaria, introdotto dalla zanzara Anopheles. Infatti la forma irregolare caratteristica degli eritrociti di individui eterozigoti ostacola la riproduzione del parassita. Eventi simili rientrano, in genetica delle popolazioni, nel fenomeno noto come vantaggio dell'eterozigote.\nGeni MHC.\nIl complesso maggiore di istocompatibilit\u00e0 MHC (\"Major Histocompatibility Complex\"), detto nell'uomo HLA (Human Leucocyte Antigen), \u00e8 un gruppo di geni polimorfici, localizzato sul braccio corto del cromosoma 6 (nel topo sul cromosoma 17) e si estende per oltre 3500 kb, occupando quindi un grosso segmento del DNA. Le frequenze di ricombinazione si aggirano intorno al 4%.\nNell'uomo, certi alleli HLA pur essendo collocati in loci cromosomici diversi vengono ereditati insieme con una frequenza superiore a quella casuale; questo fenomeno viene detto \u201clinkage disequilibrium\u201d.\nEsistono 3 classi di prodotti dei geni MHC:\nI geni MHC sono espressi in modo codominante: ogni individuo esprime entrambi gli alleli ereditati dai genitori consentendo di avere un maggior numero e una maggior variabilit\u00e0 di prodotti dei geni MHC. Questo comporta un vantaggio dal punto di vista del sistema immunitario, in quanto conferisce una maggior resistenza ad infezioni virali e batteriche.\nAllo stesso tempo, per\u00f2, il sistema HLA \u00e8 alla base del rigetto nel trapianto. Infatti se le cellule del tessuto trapiantato non hanno i medesimi antigeni HLA del ricevente (ovvero il tessuto non \u00e8 HLA-compatibile), il tessuto viene riconosciuto come estraneo e va incontro a rigetto. \u00c8 sotto questo aspetto che i vantaggi che il Sistema immunitario trae dal polimorfismo del Sistema HLA e dalla sua ereditariet\u00e0 codominante, rappresentano uno svantaggio quando si necessita di un trapianto, in quanto causano un aumento della istoincompatibilit\u00e0."}
{"id": "774981", "revid": "984922", "url": "https://it.wikipedia.org/wiki?curid=774981", "title": "Cantone di Vitry-sur-Seine-Est", "text": "Il Cantone di Vitry-sur-Seine-Est era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Vitry-sur-Seine."}
{"id": "774982", "revid": "984922", "url": "https://it.wikipedia.org/wiki?curid=774982", "title": "Cantone di Vitry-sur-Seine-Nord", "text": "Il Cantone di Vitry-sur-Seine-Nord era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Vitry-sur-Seine."}
{"id": "774983", "revid": "984922", "url": "https://it.wikipedia.org/wiki?curid=774983", "title": "Cantone di Vitry-sur-Seine-Ovest", "text": "Il Cantone di Vitry-sur-Seine-Ovest era una divisione amministrativa dell'Arrondissement di Cr\u00e9teil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Vitry-sur-Seine."}
{"id": "774985", "revid": "1632387", "url": "https://it.wikipedia.org/wiki?curid=774985", "title": "R.I.P. (Coroner)", "text": "R.I.P. \u00e8 il primo album del gruppo thrash metal svizzero Coroner, pubblicato nel 1987 dalla Noise."}
{"id": "774986", "revid": "104458", "url": "https://it.wikipedia.org/wiki?curid=774986", "title": "Didier D\u00e9fago", "text": "Biografia.\nStagioni 1995-2001.\nSciatore polivalente originario della stazione sciistica di Morgins, fratello di Daniel, a sua volta sciatore alpino, e attivo in gare FIS dal dicembre del 1994, D\u00e9fago esord\u00ec in Coppa Europa l'8 gennaio 1996, classificandosi 29\u00ba nello slalom gigante disputato a Les Arcs. Un mese dopo ai Mondiali juniores di quell'anno si aggiudic\u00f2 tre medaglie di tre metalli diversi: oro nel supergigante, argento nella combinata e bronzo nello slalom gigante. La medaglia d'oro gli diede il diritto di partecipare alle finali di Coppa del Mondo di quell'anno, esordendo cos\u00ec nel circuito il 7 marzo 1996 sulle nevi di Lillehammer Kvitfjell e conquistando subito i suoi primi punti con il 15\u00ba posto nel supergigante.\nIl 1\u00ba dicembre 1998 ad Aspen ottenne in supergigante la sua unica vittoria, nonch\u00e9 unico podio, in Nor-Am Cup. Il 13 gennaio 2000 a Sankt Anton am Arlberg sal\u00ec per la prima volta sul podio in Coppa Europa, piazzandosi 2\u00ba in discesa libera, e pochi giorni pi\u00f9 tardi si piazz\u00f2 per la prima volta tra i primi dieci in una gara di Coppa del Mondo, il 21 gennaio nel supergigante di Kitzb\u00fchel (7\u00ba). L'anno successivo ottenne il suo secondo e ultimo podio in Coppa Europa, nello slalom gigante di Saas-Fee del 13 gennaio (3\u00ba), e fu convocato per i suoi primi Mondiali: a Sankt Anton 2001 si piazz\u00f2 11\u00ba nel supergigante.\nStagioni 2002-2008.\nAi XIX Giochi olimpici invernali di , suo esordio olimpico, si classific\u00f2 21\u00b0 nella discesa libera, 6\u00b0 nel supergigante, 14\u00b0 nello slalom gigante e non concluse la combinata; nella stessa stagione, il 3 marzo, conquist\u00f2 il suo primo podio in Coppa del Mondo, arrivando 2\u00ba nel supergigante di Kvitfjell, la stessa localit\u00e0 della sua prima gara nel massimo circuito. Ottenne la prima vittoria in Coppa del Mondo il 21 dicembre 2002 sulla Saslong della Val Gardena nella medesima specialit\u00e0, mentre ai successivi Mondiali di Sankt Moritz si piazz\u00f2 21\u00ba nel supergigante, 22\u00ba nello slalom gigante e 7\u00ba nella combinata.\nDue anni dopo ai Mondiali di Bormio/Santa Caterina Valfurva ottenne il 6\u00ba posto nella discesa libera, il 7\u00ba nel supergigante, il 12\u00ba nello slalom gigante e il 15\u00ba nella combinata, mentre in Coppa del Mondo fu 6\u00ba nella classifica generale, suo miglior piazzamento in carriera, anche grazie a tre podi. Ai XX Giochi olimpici invernali di fu 26\u00b0 nella discesa libera, 16\u00b0 nel supergigante, 14\u00b0 nello slalom gigante e non concluse la combinata, mentre nella successiva rassegna iridata di \u00c5re 2007 si classific\u00f2 10\u00ba nella discesa libera, 17\u00ba nel supergigante, 13\u00ba nello slalom gigante e 4\u00ba nella supercombinata.\nStagioni 2009-2011.\nNella stagione 2008-2009 vinse, a pochi giorni di distanza, due delle discese libere pi\u00f9 prestigiose del Circo bianco: il 17 gennaio quella di Wengen, disputata sulla pista Lauberhorn, e il 24 gennaio quella di Kitzb\u00fchel, sulla Streif. A fine stagione biss\u00f2 il suo miglior piazzamento nella classifica generale (6\u00ba) e fu 3\u00ba sia nella Coppa del Mondo di discesa libera, sia in quella di supergigante.\nChiamato per i XXI Giochi olimpici invernali di , il 15 febbraio D\u00e9fago si laure\u00f2 campione olimpico nella discesa libera, battendo di pochi centesimi Aksel Lund Svindal e Bode Miller e riportando in questo modo il titolo in Svizzera ventidue anni dopo Pirmin Zurbriggen. Nella rassegna olimpica canadese inoltre fu 15\u00b0 nel supergigante, mentre non termin\u00f2 la supercombinata. Nel settembre del 2010 si infortun\u00f2 in allenamento ai legamenti del ginocchio sinistro, fatto che lo costrinse a saltare la stagione 2010-2011.\nStagioni 2012-2015.\nTorn\u00f2 alla vittoria in Coppa del Mondo il 29 dicembre 2011 nell'impegnativa discesa libera della Stelvio di Bormio; nella stagione successiva prese parte ai Mondiali di Schladming, dove fu 8\u00ba nella discesa libera, 26\u00ba nel supergigante e non concluse la seconda manche dello slalom gigante. L'anno dopo vinse la sua ultima gara in Coppa del Mondo, il supergigante della Streifalm di Kitzb\u00fchel del 26 gennaio, e preso parte ai XXII Giochi olimpici invernali di , sua ultima presenza olimpica, dove si piazz\u00f2 14\u00b0 nella discesa libera e non port\u00f2 a termine il supergigante e lo slalom gigante.\nAi Mondiali di Vail/Beaver Creek 2015, sua ultima presenza iridata, fu 11\u00ba nella discesa libera e 7\u00ba nel supergigante; durante le finali della Coppa del Mondo 2015, a M\u00e9ribel, sal\u00ec per l'ultima volta sul podio nel circuito, nella discesa libera del 18 marzo, e il giorno successivo si conged\u00f2 dalle competizioni con il 12\u00ba posto ottenuto nel supergigante.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nNor-Am Cup.\nNor-Am Cup - vittorie.\nLegenda:\nSG = supergigante"}
{"id": "774988", "revid": "216739", "url": "https://it.wikipedia.org/wiki?curid=774988", "title": "Reddito pro-capite", "text": ""}
{"id": "774990", "revid": "599013", "url": "https://it.wikipedia.org/wiki?curid=774990", "title": "LaDainian Tomlinson", "text": " Nel 2017 \u00e8 stato introdotto nella Pro Football Hall of Fame.\nFu scelto nel corso del primo giro (5\u00ba assoluto) del Draft NFL 2001 dai San Diego Chargers con cui rimase per nove stagioni prima di trasferirsi ai New York Jets come free agent, con cui disput\u00f2 le ultime due stagioni della carriera. Al college gioc\u00f2 a football alla Texas Christian University (TCU).\nTomlinson, spesso chiamato con le sue iniziali, L.T., fu selezionato per 5 Pro Bowl ed inserito sei volte nella formazione ideale della stagione All-Pro. Guid\u00f2 due volte la lega in yard corse, nel 2006 e nel 2007, ed \u00e8 al quinto posto di tutti i tempi per yard corse in carriera. Durante la stagione 2006, LT stabil\u00ec diversi primati individuali, compreso il maggior numero di touchdown segnati nella stagione regolare (31), che gli valsero il premio di miglior giocatore della lega e di giocatore offensivo dell'anno.\nInizi.\nLaDainian Tomlinson nacque da Loreane Chappelle e Oliver Tomlinson a Rosebud in Texas. Suo fratello e suo padre morirono quando era ancora bambino, facendo per\u00f2 in tempo a instillargli la passione per il football.\nFrequenta la University High School di Waco dove, oltre al football, gioca a basket e baseball. Qui inizia la sua carriera come linebacker, per passare rapidamente al ruolo di running back. Nella sua stagione da senior collezion\u00f2 2.554 yard e 39 touchdown, ricevendo il premio come Miglior giocatore del Distretto 25-4A e il Super Centex Offensive Player of the Year.\nDurante la sua giovinezza Tomlinson era tifoso dei Dallas Cowboys e dei Miami Hurricanes e specialmente di Walter Payton, Jim Brown ed Emmitt Smith (con cui riusc\u00ec ad allenarsi in un summer camp). In un'intervista concessa alla ESPN Tomlinson rivel\u00f2 che il suo stile di gioco era stato profondamente influenzato da questi tre giocatori.\nCarriera universitaria.\nBench\u00e9 richiesto da numerosi college, agli inizi della sua carriera Tomlinson non fu mai considerato uno dei migliori running back emergenti. Questo fu dovuto in parte al fatto che Tomlinson alla High School non gioc\u00f2 mai come running back fino alla sua ultima stagione e quindi molti college avevano gi\u00e0 optato precedentemente per altre soluzioni.\nTomlinson scelse quindi con la Texas Christian University a Fort Worth in Texas, una piccola scuola appartenente alla Western Athletic Conference (ora Mountain West Conference). Prima dell'arrivo di Tomlinson, la TCU era approdata solo una volta a un \"Bowl game\" nei precedenti 12 anni, e solo due volte nei precedenti 34, venendo retrocessa in una conference minore (la WAC appunto) dopo una lunga permanenza nella Southwest Conference.\nNel 1998, Tomlison aiut\u00f2 la sua squadra, gli Horned Frogs, a vincere il primo \"Bowl Game\" (il Sun Bowl) degli ultimi 41 anni, contro USC. Nel 1999 stabil\u00ec un record NCAA con 406 yard corse in una singola partita contro l'Universit\u00e0 del Texas di El Paso che resistette per quattordici anni, finch\u00e9 non fu superato da Melvin Gordon nel 2014. La sua stagione si concluse con un totale di 1.850 yard corse e 18 touchdown.\nNella stagione 2000, come senior, Tomlinson guid\u00f2 per la seconda volta la classifica NCAA in yard conquistate con 2.158 (di cui 354 su ricezione) e 22 touchdown. Fu premiato con il Doak Walker Award come miglior running back della nazione a livello universitario e giunse in finale dell'Heisman Trophy, dove si classific\u00f2 quarto. La sua carriera universitaria si concluse con un totale di 5.263 yard corse, il miglior sesto risultato di sempre nel ranking NCAA Division I.\nNel 2005 la TCU ritir\u00f2 il suo numero di maglia (il 5) prima del match contro l'Universit\u00e0 del Nevada. Nel dicembre dello stesso anno Tomlinson mantenne la promessa fatta alla madre, ottenendo una laurea in comunicazione.\nCarriera professionistica.\nSan Diego Chargers.\nAl draft NFL 2001, Tomlinson fu selezionato come 5 scelta assoluta dai San Diego Chargers. Debutt\u00f2 nella NFL il 9 settembre del 2001 contro i Washington Redskins indossando la maglia numero 21. A San Diego, Tomlinson divenne immediatamente il running back titolare, ottenendo un rapido successo e correndo oltre 1.200 yard con pi\u00f9 di 50 ricezioni in ognuna delle sue prime sette stagioni da professionista. Durante questo periodo inoltre dimostr\u00f2 la sua efficacia come passatore, avendo all'attivo 8 passaggi completati, di cui 7 in touchdown, con un passer rating di 154,4.\nTomlinson corse 1.236 yard in una squadra debole nella sua stagione da rookie. Nella stagione 2003 divenne il primo giocatore nella storia dell'NFL a correre 1.000 yard e collezionare 100 ricezioni nella medesima stagione.\nRealizz\u00f2 il suo 50\u00ba touchdown nella sua quarta stagione alla sua sessantesima partita e venne convocato al Pro Bowl nelle stagioni 2002, 2004, 2005 e 2006. Tomlinson inoltre eguagli\u00f2 il record detenuto da Lenny Moore di 18 partite consecutive con un touchdown segnato.\nIl 16 ottobre 2005 nella vittoria dei Chargers sugli Oakland Raiders, Tomlinson \u00e8 il settimo giocatore nella storia della NFL a correre, ricevere e lanciare un touchdown nella stessa partita. Nonostante la rottura di una costola nel finale di stagione, gioc\u00f2 per tutta l'annata totalizzando 1.462 yard su corsa, 370 su ricezione e un primato personale di 20 touchdown (18 su corsa e 2 su passaggio). Nello stesso anno si classifica terzo nel premio di Running back dell'anno giungendo terzo dietro Tiki Barber e Shaun Alexander.\nNel 2006, Tomlinson realizz\u00f2 un nuovo record NFL segnando 19 touchdown nell'arco di 6 partite, con il record di franchigia di 4 touchdown nelle partite contro San Francisco 49ers, Cincinnati Bengals e Denver Broncos. Divenne il secondo giocatore a segnare tre touchdown per tre gare consecutive e il primo a segnarne tre per quattro gare consecutivi. Inoltre divenne il secondo giocatore ad disputare tre gare da almeno quattro touchdown in una stagione (Marshall Faulk fu il primo nel 2000). Grazie a queste prestazioni divenne il pi\u00f9 veloce giocatore della storia a segnare 100 touchdown in carriera. Il 19 novembre 2006 segn\u00f2 il numero 102 in 89 partite, battendo il precedente record di 93 partite appartenuto a Jim Brown ed Emmitt Smith. Il 3 dicembre 2006 diviene inoltre il primo running back a correre almeno 1.236 yard in ognuna delle sue prime sei stagioni (primato poi portato a sette). Quattro giorni pi\u00f9 tardi fu premiato come miglior giocatore offensivo della AFC del mese.\nTomlinson segn\u00f2 il suo 29\u00ba touchdown contro i Denver Broncos in soli 13 match (Shaun Alexander aveva ottenuto lo stesso record in 16). Tuttavia i due touchdowns su ricezione non furono conteggiati ai fini della statistica perch\u00e9 nella NFL vengono divisi in categorie differenti. Con il primo touchdown della partita contro i Kansas City Chiefs il 7 dicembre, Tomlinson batt\u00e9 il record di punti messi a segno da un giocatore in una singola stagione, che resisteva da 46 anni. Concluse la stagione con 2.323 yard guadagnate (incluse quelle su ricezione) e 31 touchdown (28 su corsa e 3 su ricezione).\nSan Diego termin\u00f2 col miglior record della lega, 14-2, guidando la NFL con 492 punti segnati. Tomlinson corse 123 yard, ricevette 2 passaggi per 64 yard e segn\u00f2 due touchdown nella sconfitta dei Chargers nei divisional playoff contro i New England Patriots. Dopo la gara, il solitamente pacato Tomlinson incolp\u00e0 l'allenatore dei Patriots Bill Belichick per alcuni giocatori di New England che festeggiarono sul logo a met\u00e0 campo dei Chargers al Qualcomm Stadium imitando in maniera derisoria l'esultanza del giocatore dei Chargers Shawne Merriman. \"Non hanno mostrato classe. Assolutamente nessuna. E forse questo deriva dal loro capo-allenatore\" disse Tomlinson.\nIl 5 gennaio 2007, Tomlinson fu premiato come MVP della NFL per la sua stagione da record, ricevendo 44 voti sui 50 disponibili. L'ex compagno Drew Brees, ricevette 4 voti e Peyton Manning due. Tomlinson fu uno dei novi giocatori dei Chargers convocati per il Pro Bowl, come running back titolare della American Football Conference. L'Associated Press lo premi\u00f2 anche come giocatore offensivo dell'anno e la NBC lo premi\u00f2 come giocatore dell'anno. Successivamente fu premiato anche con il Walter Payton Man of the Year Award, condividendolo con Drew Brees.\nNorv Turner, che era il coordinatore offensivo dei Chargers durante la stagione da rookie di Tomlinson, sostitu\u00ec Marty Schottenheimer come capo-allenatore della squadra nel 2007. \"Norv \u00e8 una scelta perfetta per la nostra squadra. Sapr\u00e0 esattamente cosa fare con la nostra squadra\" Tomlinson comment\u00f2 LaDainian riguardo all'assunzione. Il 2 dicembre 2007, Tomlinson super\u00f2 Walter Payton nella classifica di tutti i tempi dei touchdown segnati su corsa, segnando il suo 111\u00ba contro i Kansas City Chiefs. Il giorno successivo, Tomlinson onor\u00f2 Payton indossando la sua maglia durante una conferenza stampa. Tomlinson guid\u00f2 la lega con 1.474 yard corse nel 2007, diventando il primo giocatore da Edgerrin James nel 2000 a guidare la lega per due anni consecutivi. Sempre nel corso di quella stagione, Tomlinson divenne il quarto pi\u00f9 veloce giocatore di tutti i tempi a correre 10.000 yard in carriera.\nTomlinson corse sole 42 yard su 21 possessi e ricevette 3 passaggi per 19 yard senza segnare alcun touchdown nella vittoria del primo turno di playoff contro i Tennessee Titans il 6 gennaio 2008. La settimana successiva si infortun\u00f2 al legamento mediale collaterale del ginocchio sinistro nella vittoria dei Chargers nei divisional playoff contro gli Indianapolis Colts il 13 gennaio 2008. Tomlinson cerc\u00f2 di giocare malgrado l'infortunio e corse due volte per 5 yard prima di rimanere in panchina per il resto della finale della AFC persa contro i New England Patriots, 21\u201312.\nTomlinson non partecip\u00f2 alla pre-stagione dei Chargers del 2008 a causa dell'infortunio. In maniera simile all'anno precedente ebbe una partenza lenta in campionato, dopo aver subito un infortunio al dito del piede contro i Carolina Panthers nella settimana 2. Tomlinson non super\u00f2 le cento yard corse in una gara fino al turno 4 contro gli Oakland Raiders, mantenendo una media di sole 3,3 yard a portata nelle prime tre gare. Tomlinson a met\u00e0 stagione aveva una media di sole 17 corse a partita, con 4 touchdown corsi e uno su ricezione. Anche se super\u00f2 solamente due volte le cento yard corse in una partita quell'anno, riusc\u00ec comunque a superare quota mille yard stagionali per l'ottava volta consecutiva, portandosi alla pari nella classifica di tutti i tempi con Thurman Thomas al terzo posto e dietro a Curtis Martin, Barry Sanders ed Emmitt Smith per stagioni consecutive da mille yard corse. Termin\u00f2 la stagione con i minimi in carriera per yard corse (1.100) e corse tentate (292) ma con 11 touchdown, dopo averne segnati 3 nell'ultima gara della stagione. Col suo 126\u00ba touchdown su corsa super\u00f2 i 123 di Marcus Allen e col 141\u00ba totale si avvicin\u00f2 ai 141 dello stesso Allen, al terzo posto di tutti i tempi col wide receiver Terrell Owens e dietro Emmitt Smith (175) e Jerry Rice (208). Inoltre divenne il quinto giocatore a raggiungere contemporaneamente le 500 ricezioni e le 10.000 yard corse. Tomlinson si ruppe parzialmente l'inguine nell'ultima gara della stagione contro Denver. Gioc\u00f2 il primo tempo del primo turno di playoff contro i Colts prima di infortunarsi nuovamente all'inguine e perdere la sconfitta nel turno successivo contro i Pittsburgh Steelers.\nDopo intense trattative, Tomlinson e i Chargers giunsero a un accordo il 10 marzo 2009 per ristrutturare il suo contratto triennale e farlo rimanere nelle franchigia. Nella prima gara della stagione, il giocatore si infortun\u00f2 a una caviglia e perse le due gare successive. La linea offensiva sub\u00ec diversi infortuni durante la stagione e la protezione di Tomlinson peggior\u00f2, portando ai minimi in carriera per corse effettuate (223) e yard (730). Segn\u00f2 12 touchdown ma ebbe una media di sole 3,3 yard a possesso. La squadra termin\u00f2 con un record di 13\u20133, vincendo 11 gare consecutive. Nel secondo turno dei playoff furono battuti a sorpresa dai New York Jets.\nIl 22 febbraio 2010, Tomlinson fu svincolato dai Chargers. Lasci\u00f2 la squadra all'ottavo posto tra i corridori di tutti i tempi con 12.490 yard, al secondo posto con 138 touchdown su corsa segnati e terzo con 153 touchdown totali segnati, il pi\u00f9 veloce della storia a raggiungere 150 touchdown segnati (137 gare).\nNew York Jets.\nIl 14 marzo 2010 dopo esser diventato un unrestricted free agent, il giocatore firm\u00f2 un contratto di due anni per un totale di 5,2 milioni di dollari con i Jets. In due stagioni a New York, Tomlinson corse 1.194 yard e segn\u00f2 sette touchdown su corsa, compreso il massimo stagionale della franchigia nel 2010 con 914 yard, oltre a 94 ricezioni per 817 yard e 2 touchdown ricevuti.\nRitiro.\nDopo aver considerato di unirsi ai Denver Broncos di Peyton Manning, storici rivali di San Diego, per puntare a vincere finalmente il Super Bowl, il 17 giugno 2012, Tomlinson annunci\u00f2 che il giorno successivo avrebbe firmato un contratto di un giorno coi San Diego Chargers per ritirarsi come un giocatore della loro squadra.\nIl 22 maggio 2014, Tomlinson fu introdotto nella College Football Hall of Fame. Il 22 novembre 2015 il suo numero 21 fu ritirato dai Chargers."}
{"id": "774992", "revid": "767487", "url": "https://it.wikipedia.org/wiki?curid=774992", "title": "Cantone di Arcueil", "text": "Il Cantone di Arcueil era una divisione amministrativa dell'Arrondissement di L'Ha\u00ff-les-Roses.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il comune di Arcueil e la parte occidentale del comune di Gentilly."}
{"id": "774993", "revid": "110157", "url": "https://it.wikipedia.org/wiki?curid=774993", "title": "Cantone di Cachan", "text": "Il Cantone di Cachan \u00e8 una divisione amministrativa dell'Arrondissement di L'Ha\u00ff-les-Roses.\nA seguito della riforma complessiva dei cantoni del 2014 \u00e8 passato da a comuni.\nComposizione.\nPrima della riforma del 2014 comprendeva il solo comune di Cachan; dal 2015 comprende i comuni di Arcueil e di Cachan."}
{"id": "774995", "revid": "984922", "url": "https://it.wikipedia.org/wiki?curid=774995", "title": "Cantone di Chevilly-Larue", "text": "Il Cantone di Chevilly-Larue era una divisione amministrativa dell'Arrondissement di L'Ha\u00ff-les-Roses.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "774996", "revid": "22475", "url": "https://it.wikipedia.org/wiki?curid=774996", "title": "LART", "text": ""}
{"id": "774997", "revid": "289247", "url": "https://it.wikipedia.org/wiki?curid=774997", "title": "R.I.P. (album)", "text": ""}
{"id": "774999", "revid": "1632387", "url": "https://it.wikipedia.org/wiki?curid=774999", "title": "A'arab Zaraq - Lucid Dreaming", "text": "A'arab Zaraq - Lucid Dreaming \u00e8 considerato il sesto album in studio del gruppo musicale svedese symphonic metal Therion. Pubblicato nel 1997 dalla Nuclear Blast Records per il decimo anniversario dalla fondazione della band. In realt\u00e0, \u00e8 un collage di canzoni rimaste fuori dal precedente disco con cover di band del passato e composizioni eseguite per una colonna sonora."}
{"id": "775001", "revid": "984922", "url": "https://it.wikipedia.org/wiki?curid=775001", "title": "Cantone di Fresnes", "text": "Il Cantone di Fresnes era una divisione amministrativa dell'Arrondissement di L'Ha\u00ff-les-Roses.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Fresnes."}
{"id": "775002", "revid": "984922", "url": "https://it.wikipedia.org/wiki?curid=775002", "title": "Cantone di L'Ha\u00ff-les-Roses", "text": "Il Cantone di L'Ha\u00ff-les-Roses \u00e8 una divisione amministrativa dell'Arrondissement di L'Ha\u00ff-les-Roses.\nA seguito della riforma complessiva dei cantoni del 2014 \u00e8 passato da a comuni.\nComposizione.\nPrima della riforma del 2014 comprendeva il solo comune di L'Ha\u00ff-les-Roses; dal 2015 comprende i comuni di Fresnes e di L'Ha\u00ff-les-Roses."}
{"id": "775004", "revid": "932277", "url": "https://it.wikipedia.org/wiki?curid=775004", "title": "Attintura", "text": "L'attintura (dal latino \"ad-\" e \"tang\u0115re\", \"toccare contro\") \u00e8 una lesione traumatica, che tende a cronicizzare, delle strutture degli arti e degli zoccoli/unghioni di cavalli e bovini.\n\u00c8 una condizione patologica provocata dall'autotraumatismo dell'attingersi appunto, che \u00e8 il colpirsi la parte interna delle zampe del treno anteriore o posteriore con un arto posteriore a causa di un difetto di andatura. Tali interferenze, per loro natura continuate, giungono in breve tempo a produrre contusioni, semplici o escoriate, ferite fino alla formazione di piaghe e delle loro varie complicazioni (\"attintura flemmonosa\", \"attintura cancrenosa\").\nL'attintura nel cavallo saltatore durante la fase di spinta pu\u00f2 portare addirittura a fratture delle ossa sesamoidi.\nPrevenzione.\nAl fine di evitare spiacevoli conseguenze, talvolta irreversibili, si preferisce proteggere le caviglie del cavallo con dei paracolpi di gommapiuma dotati di un guscio di plastica rigida."}
{"id": "775007", "revid": "767487", "url": "https://it.wikipedia.org/wiki?curid=775007", "title": "Cantone di Le Kremlin-Bic\u00eatre", "text": "Il Cantone di Le Kremlin-Bic\u00eatre \u00e8 una divisione amministrativa dell'Arrondissement di L'Ha\u00ff-les-Roses.\n\u00c8 stato modificato nella riforma complessiva dei cantoni del 2014.\nComposizione.\nPrima della riforma del 2014 comprendeva il comune di Le Kremlin-Bic\u00eatre e la parte orientale del comune di Gentilly; dal 2015 comprende completamente sia Le Kremlin-Bic\u00eatre che Gentilly."}
{"id": "775009", "revid": "287204", "url": "https://it.wikipedia.org/wiki?curid=775009", "title": "L'arte e l'altro dall'arte. Saggi di estetica e di critica", "text": "L'arte e l'altro dall'arte \u00e8 una raccolta di saggi di argomento filosofico e artistico scritti da Emilio Garroni fra il 1996 e il 2001."}
{"id": "775011", "revid": "984922", "url": "https://it.wikipedia.org/wiki?curid=775011", "title": "Cantone di Thiais", "text": "Il Cantone di Thiais \u00e8 una divisione amministrativa dell'Arrondissement di L'Ha\u00ff-les-Roses.\nA seguito della riforma complessiva dei cantoni del 2014 \u00e8 passato da a comuni.\nComposizione.\nPrima della riforma del 2014 comprendeva il solo comune di Thiais. Dal 2015 comprende i comuni di:"}
{"id": "775015", "revid": "984922", "url": "https://it.wikipedia.org/wiki?curid=775015", "title": "Cantone di Villejuif-Est", "text": "Il Cantone di Villejuif-Est era una divisione amministrativa dell'Arrondissement di L'Ha\u00ff-les-Roses.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Villejuif."}
{"id": "775016", "revid": "984922", "url": "https://it.wikipedia.org/wiki?curid=775016", "title": "Cantone di Villejuif-Ovest", "text": "Il Cantone di Villejuif-Ovest era una divisione amministrativa dell'Arrondissement di L'Ha\u00ff-les-Roses.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Villejuif."}
{"id": "775021", "revid": "1632387", "url": "https://it.wikipedia.org/wiki?curid=775021", "title": "Vovin", "text": "Vovin \u00e8 il settimo album in studio del gruppo musicale svedese Therion, pubblicato il 4 maggio 1998 dalla Nuclear Blast.\nSono presenti sul disco registrazioni effettuate con un coro vero e proprio e con un'orchestra."}
{"id": "775022", "revid": "716642", "url": "https://it.wikipedia.org/wiki?curid=775022", "title": "Club Athletico Paranaense", "text": "Il Club Athletico Paranaense (fino al 2018 Clube Atl\u00e9tico Paranaense), meglio noto come Athletico Paranaense, \u00e8 una societ\u00e0 calcistica della citt\u00e0 brasiliana di Curitiba, nello Stato di Paran\u00e1. Conosciuto come \"Furac\u00e3o\" (Uragano), il club fu campione brasiliano nel 2001 e vicecampione della Coppa Libertadores 2005.\nDisputa le partite interne nello stadio Stadio Joaquim Am\u00e9rico Guimar\u00e3es, noto come Arena da Baixada, impianto da 43 000 posti inaugurato nel 1999, e si allena presso il centro CAT do Caju.\nStoria.\nIl Club Athletico Paranaense \u00e8 nato dalla fusione di due squadre di Curitiba, l'Internacional e l'Am\u00e9rica, annunciata il 21 marzo del 1924 e ufficializzata 5 giorni dopo, il 26 marzo, con il cambiamento del nome, dei colori e l'insediamento della nuova dirigenza, tenendo come stadio l'antico campo dell'Internacional, l'\u00c1gua Verde. I colori sociali furono presi dalle squadre d'origine: il rosso deriv\u00f2 dall'Am\u00e9rica, il nero dall'Internacional ed il bianco da entrambe. Il disegno della prima divisa era ispirato a quello dell'Internacional.\nLa prima partita della squadra fu il 6 aprile, e la prima partita partecipando ad un torneo, il 20 aprile, con la vittoria di 2 a 0 sull'arci-rivale Coritiba. La partecipazione in vari campionati e una buona squadra, culminata con la conquista del primo campionato Paranaense nel 1925, consolid\u00f2 il nome del club tra i principali dello Stato. Nel 1934, l'Atl\u00e9tico Paranaense acquis\u00ec il terreno dove lo stadio attuale \u00e8 localizzato.\nNel 1949, il club conquist\u00f2 il suo nono campionato Paranaense, sconfiggendo con goleade la maggioranza degli avversari e tenendo una media superiore ai 4 gol, da quel momento il termine Furac\u00e3o (tornado) fu associato all'Atl\u00e9tico Paranaense.\nDopo la facile conquista del campionato Paranaense del 1949, l'Atl\u00e9tico-PR cadde in un periodo buio, all'inizio del 1950, che si protrasse fino al 1982. In totale, in questo periodo, l'Atl\u00e9tico conquist\u00f2 solo 2 campionati Paranaensi (nel 1958 e nel 1970).\nMa il peggio stava arrivando, nel 1967 la situazione finanziaria del club negativa, e un campionato con solo 3 vittorie, 11 pareggi e 14 sconfitte, port\u00f2 alla retrocessione nella seconda divisione del Paranaense. Nel 1968, con l'arrivo di Jofre Cabral e Silva, la squadra riusc\u00ec a ritornare in prima divisione. Egli per\u00f2 mor\u00ec a causa di un infarto durante una partita della squadra. Con il morale basso, l'Atl\u00e9tico non riusc\u00ec a vincere il Paranaense di quell'anno.\nNel 1970, l'Atl\u00e9tico ingaggi\u00f2 Djalma Santos, campione mondiale del 1962 con il Brasile e conquist\u00f2 il titolo del campionato Paranaense nello stesso anno, vincendo il Seleto fuori casa per 4 a 1. Successivamente l'Atl\u00e9tico torn\u00f2 nelle zone grigie della classifica, senza conquistare un titolo fino al 1982, quando la squadra aveva i giocatori Washington e Assis, ancora oggi idolo della torcida atleticana. Da allora, i rosso-nero paranaensi non passarono pi\u00f9 un periodo di \"digiuno\" cos\u00ec lungo.\nNel 1995, dopo la sconfitta per 5 a 1 ad opera dei rivali (Coritiba), una nuova dirigenza fu eletta e lanci\u00f2 il progetto strategico \"Atl\u00e9tico Total\", riportando l'Atl\u00e9tico nella massima serie nel 1996, conquistando l'ottava posizione.\nNel 1997 l'antico stadio Joaquim Am\u00e9rico fu demolito per costruire lo stadio considerato come il pi\u00f9 moderno dell'America Latina. Nel 2004 fu firmato un contratto di collaborazione con l'impresa coreana di cellulari Kyocera, rinominando lo stadio Kyocera Arena.\nNel 2005, dopo 10 anni di contesa giudiziaria, l'Atl\u00e9tico firm\u00f2 un accordo assumendo a titolo definitivo l'uso del terreno vicino allo stadio (che era gi\u00e0 di sua propriet\u00e0 dagli anni 90).\nL'Atl\u00e9tico fu la prima squadra paranaense a partecipare al Torneo Roberto Gomes Pedrosa, l'attuale Campionato Brasiliano. Nel 2001, l'Atletico Paranaense vince il suo primo, e finora unico, Campionato Brasiliano (finale contro il S\u00e3o Caetano, dove vinse per 4 a 2 e per 1 a 0). Nel 2004 fu vicecampione, con il capocannoniere Washington, che segn\u00f2 34 gol, record storico in un'unica edizione del Campionato Brasiliano.\nRecentemente, un episodio inusitato entr\u00f2 a far parte della storia del calcio brasiliano. Classificatosi per la finale della Coppa Libertadores, la squadra non pot\u00e9 giocare la prima partita in casa, perch\u00e9 seppur considerato come il pi\u00f9 moderno dell'America Latina, non possedeva la capienza di 40\u00a0000 spettatori, richiesti dal regolamento. Problema che verr\u00e0 superato dopo i lavori finali per la Kyocera Arena. Cos\u00ec l'Atl\u00e9tico dovette giocare la partita nello stadio Beira-Rio, dell'Internacional di Porto Alegre, dove pareggi\u00f2 per 1 a 1. Nella partita di ritorno, allo stadio Morumbi, l'Atl\u00e9tico perse nei confronti del San Paolo, davanti a 70\u00a0000 tifosi, con il risultato di 4 a 0, perdendo cos\u00ec la Coppa Libertadores.\nL'Atletico ha partecipato a 3 Coppa Libertadores, nel 2000, 2002 e 2005 ed \u00e8 l'unico team paranaense che ha superato la prima fase della competizione. Nel 2005, guidata in finale da Antonio Lopes, arriv\u00f2 seconda. Nella Coppa Sudamericana del 2006, l'Atl\u00e9tico ha fatto un buon risultato, superando il Paran\u00e1 Clube, il River Plate e il Nacional di Montevideo, arrivando alle semifinali, dove \u00e8 stato eliminato dal Pachuca.\nNella stagione 2019 la societ\u00e0 avvia un recupero della propria identit\u00e0 originaria, ripristinando la denominazione \"Club Athletico Paranaense\" e rinnovando il logo sociale. Stagione positiva per il club che vince la Coppa del Brasile in finale contro l'Internacional di Porto Alegre.\nInno.\nNel 1968, la melodia dell'inno ufficiale dell'Atl\u00e9tico \u00e8 stata registrata dalla banda del corpo dei pompieri di Rio de Janeiro.\nIn concorso realizzato per la Radio Record di San Paolo, \u00e8 stato cantato dal gruppo \"Titulare do Ritmo\" ed eletto nell'occasione l'inno di calcio pi\u00f9 bello del Brasile.\nOggi, le parole dell'inno atleticano sono una specie di parola d'ordine dentro la Baixada (nome popolare della Kyocera Arena). Cantato con amore dai tifosi, la melodia continua a dettare il ritmo delle vittorie e delle conquiste atleticane.\nTifoseria.\nUna ricerca da Paran\u00e1 Pesquisas e pubblicata il 21 dicembre 2008 sulla Gazeta do Povo vede l'Atl\u00e9tico Paranaense come la squadra con pi\u00f9 tifosi rispetto alle altre, poich\u00e9 supera il Coritiba sia nello Stato del Paran\u00e1 (9,6% a 7,5%), che nella capitale Curitiba (24,6% x 21,3%). A livello statale, l'Atletico Paranaense \u00e8 superato solo dal Corinthians che ha il 12,5% di simpatizzanti.\nAltro dato chiave \u00e8 che i record di pubblico in tutti gli stadi di Curitiba sono nelle partite in cui c'\u00e8 la tifoseria dell'Atl\u00e9tico. La maggior affluenza di pubblico nella storia dello stadio del Coritiba \u00e8 stato completamente rubro-negro, una partita fra il Atl\u00e9tico-PR e il Flamengo (2 a 0 per l'Atletico), nella semifinale del Campionato Brasiliano del 1983. Il record dello stadio del Paran\u00e1 Clube \u00e8 in una partita del Torneo Robert\u00e3o nel 1968 tra l'indimenticabile Atl\u00e9tico di Djalma Santos e Belini e il mitologico Santos di Pel\u00e9 e compagnia. Il record e tutte le prime venti partite dello stadio dell'Atl\u00e9tico sono, logicamente, partite dell'Atl\u00e9tico. Il record assoluto \u00e8 stato stabilito nella finale dell'anno del titolo di Campionato Brasiliano del 2001, contro il S\u00e3o Caetano. Altro stadio della capitale, l'\u00c9rton Coelho Queiroz, dell'ormai estinto club Pinheiros, ebbe il suo record di pubblico nella finale del Campionato Paranaense del 1988, quando l'Atl\u00e9tico fu campione sulla squadra di casa, e l'80% dei presenti erano della torcida atleticana.\nL'Atl\u00e9tico \u00e8 sempre stato la squadra di massa nello Stato del Paran\u00e1, anche nella fase di \"sofferenza\" degli anni sessanta e settanta trascorsi senza titoli conquistati. Ricordando un processo identico della tifoseria corinthiana, in quell'epoca il numero di tifosi atleticani aumentava invece di diminuire.\nLa tifoseria dell'Atl\u00e9tico \u00e8 considerata la pi\u00f9 numerosa tra quelle delle squadre dello Stato del Paran\u00e1.\nStrutture.\nStadio.\nIl suo stadio \u00e8 lo Stadio Joaquim Am\u00e9rico Guimar\u00e3es, popolarmente conosciuto dai tifosi come \"Arena da Baixada\" ou \"Caldeir\u00e3o\". La versione attuale dello stadio fu ultimata nel 1999, ed \u00e8 considerato da molti lo stadio pi\u00f9 moderno del Brasile e dell'America Latina, l'unico che rispetta integralmente le norme FIFA.\nContiene poco pi\u00f9 di 25\u00a0000 spettatori, tutti seduti in sediolini coperti e con piena visibilit\u00e0 del campo.\nRivalit\u00e0.\nLa storia dell'Atl\u00e9tico \u00e8 marcata da una grande rivalit\u00e0 storica con il Coritiba. La differenza tra le due squadre comincia nei simboli, i tifosi del Coritiba hanno scelto una figura di un nonno germanico ben biondo dimostrando 70 anni che \u00e8 ritratto usando le braghe tipiche tirolesi. La tifoseria dell'Atl\u00e9tico si immagina e si definisce attraverso un tornado.\nLa partita tra i due ha una storia ricchissima che risale nella decade degli anni venti, gi\u00e0 essendo conosciuta con il termine Atletiba gi\u00e0 negli anni '30. \u00c8 una storia con diversi alti e bassi da una parte e dall'altra, ma con uno strano e costante equilibrio. L'Atletico ha avuto una sensibile prevalenza negli ultimi anni, nel frattempo tale fenomeno non alter\u00f2 le statistiche del confronto, ancora favorevoli al Coritiba.\nI numeri del confronto sono i seguenti:\nIl classico \"Atletiba\" continua ad essere un evento di grande importanza nella citt\u00e0 ed \u00e8 uno dei principali classici nazionali.\nRosa 2021.\n (capitano)"}
{"id": "775031", "revid": "22475", "url": "https://it.wikipedia.org/wiki?curid=775031", "title": "Stadio Citt\u00e0 di Arezzo", "text": "Lo stadio \"Citt\u00e0 di Arezzo\" (denominato, fino al 2006, \"Stadio Comunale\") \u00e8 il principale stadio calcistico della citt\u00e0 di Arezzo. Ospita le gare casalinghe dell'S.S. Arezzo.\nStoria.\nInaugurato il 24 settembre 1961, in sostituzione del vecchio stadio cittadino, ha, da allora, sempre ospitato le gare interne dell', cui \u00e8 concesso in uso. L'impianto appartiene al comune di Arezzo e, per tale motivo, si \u00e8 chiamato \"Stadio Comunale\" fino al 18 novembre 2006 quando la giunta comunale della citt\u00e0 toscana ne ha modificato il nome in quello attuale.\nL'originaria forma dell'impianto era ellittica e gli unici settori disponibili erano la tribuna coperta e l'opposta \"Maratona\" . Il 28 febbraio 1965, in occasione della partita Arezzo- 1-1, fu aperta per la prima volta la curva \"Nord\", destinata agli ospiti sostenitori; il 19 settembre 1982, per la gara Arezzo-Foggia 0-0, fu inaugurata la \"Sud\", ospitante i tifosi locali e fino ad allora in gradoni d'erba.\nIl terreno erboso era circondato da una pista di atletica, inaugurata nel 1967. La capienza iniziale dello stadio, prima dell'apertura della curva nord, era di 8.000 posti.\nUna prima sostanziale modifica fu eseguita nel 1992, in occasione della visita di papa Giovanni Paolo II alla Diocesi di Arezzo-Cortona-Sansepolcro (19 e 20 settembre 1992). La tribuna centrale venne rinnovata, permettendo cos\u00ec al Papa la celebrazione di una messa il giorno conclusivo della visita; in generale l'impianto fu reso maggiormente efficiente sul piano delle infrastrutture e della sicurezza, rinnovando la sala stampa, gli spogliatoi e i corridoi di accesso.\nNel 2004, all'indomani della promozione dell'Arezzo in serie B e per il previsto aumento delle presenze alle relative partite, venne completamente ricostruita la curva Sud. In precedenza, tale settore dello stadio possedeva la forma curvilinea della curva nord e poteva ospitare circa 2.000 spettatori. Demolita subito dopo la fine del campionato di Serie C1 2003-04, la curva \u00e8 stata ricostruita in una nuova versione \"all'inglese\" pur priva di una copertura, con forma rettangolare e molto pi\u00f9 alta della precedente. Ribattezzata dagli ultras amaranto \"Curva Lauro Minghelli\" (in onore dello sfortunato ex-capitano aretino, deceduto nel 2004 a causa del Morbo di Gehrig), pu\u00f2 ospitare 5.000 persone, dando allo spettatore un'ottima visibilit\u00e0 del terreno di gioco, soprattutto dai livelli pi\u00f9 alti. La \"Curva Minghelli\" d\u00e0 direttamente sul campo e, per tale motivo, la sua realizzazione ha richiesto la demolizione del tratto della pista di atletica che precedentemente percorreva l'intera ellisse dello stadio. Del resto la pista di atletica non veniva pi\u00f9 utilizzata da anni (le gare di atletica ad Arezzo sono infatti disputate nel nuovo stadio di atletica adiacente al \"Citt\u00e0 di Arezzo\" che va a completare la cittadella dello sport).\nL'edificazione della nuova curva ha portato lo stadio alla capienza di 13.128 posti\nLa commissione Provinciale di vigilanza di Arezzo, nell\u2019estate del 2017, ha omologato lo stadio Citt\u00e0 di Arezzo per una capienza di 7.450 posti, ad oggi (Maggio 2019) cos\u00ec divisi :\nCurva Sud tifosi locali : 3.450 spettatori\nTribuna coperta tifosi locali : 3.200 spettatori\nCurva Nord tifosi ospiti : 800 spettatori\nMaratona tifosi locali : Chiusa per inagibilit\u00e0 dal 2011\nInfrastrutture.\nLo stadio \u00e8 vicino al centro cittadino ed \u00e8 facilmente raggiungibile in auto, a piedi o facendo uso dei mezzi pubblici. \u00c8 circondato da un ampio parcheggio di circa 500 posti auto (inagibile per motivi di prefiltraggio degli spettatori), mentre nelle immediate vicinanze ne sorge un altro, sito in prossimit\u00e0 del locale campo da baseball. Il \"Citt\u00e0 di Arezzo\" sorge in effetti nella principale area sportiva cittadina, nella quale si trova anche la piscina comunale, un campo da rugby e il nuovo stadio di atletica.\nEventi.\nOltre alla citata visita di papa Giovanni Paolo II, lo stadio ha ospitato ininterrottamente la manifestazione musicale di Arezzo Wave dal 1996 al 2006, quando ne \u00e8 stato annunciato lo spostamento a Campi Bisenzio (in provincia di Firenze) e successivamente a Livorno. Dal 2012 la manifestazione \u00e8 poi ritornata nel suo luogo originario.\nA livello calcistico, la nazionale italiana di calcio ha qui giocato due amichevoli: accadde il 18 maggio del 1990, quando gli azzurri di Azeglio Vicini si imposero sul Cannes (squadra che allora militava in Prima Divisione francese) per 3 reti a 0 durante la preparazione ai mondiali di Italia '90 e contro lo stesso Arezzo il 28 novembre del 1993, partita vinta dagli azzurri di Arrigo Sacchi per 9 reti ad 1."}
{"id": "775043", "revid": "400694", "url": "https://it.wikipedia.org/wiki?curid=775043", "title": "Procopio (usurpatore)", "text": "Biografia.\nOrigini e carriera.\nNativo della Cilicia, sua madre era sorella di Basilina, la madre dell'imperatore Giuliano. Nel 358 Procopio fece parte dell'ambasciata condotta da Lucilliano per volere di Costanzo II presso i Sasanidi: in questo periodo \u00e8 \"tribunus\" e \"notarius\".\nPrese parte alla campagna contro i Sasanidi del cugino, nel 363: giunto a Carre, Giuliano affid\u00f2 parte dell'esercito a Procopio e Sebastiano con il compito di guidarli verso l'Armenia, unirsi al re Arsace, e ricongiungersi con Giuliano in Assiria; in tale occasione, l'imperatore concesse al cugino di vestire la veste imperiale, per ragioni sconosciute a tutti.\nGiuliano mor\u00ec prima del suo ritorno, e quando Procopio arriv\u00f2 a Tilsafata, tra Nisibi e Singara, l'esercito aveva gi\u00e0 scelto Gioviano come nuovo \"augusto\". Secondo Zosimo, Procopio si spogli\u00f2 della veste imperiale e gli chiese di congedarsi dall'esercito, per potersi dedicare all'agricoltura e all'amministrazione dei propri beni e si rec\u00f2 quindi con tutta la famiglia (moglie e figli) a Cesarea di Cappadocia, dove aveva una propriet\u00e0; secondo Ammiano Marcellino, Procopio si nascose nelle campagne di Calcedonia per timore di Gioviano, e da questa citt\u00e0 si recava nella vicina Costantinopoli in segreto; altre versioni lo vogliono a supervisionare il trasporto del corpo di Giuliano a Tarso e il conseguente funerale, per poi nascondersi a Cesarea e riemergere a Calcedonia, di fronte alla casa del senatore Strategio, affamato e ignorante degli eventi intercorsi.\nUsurpazione.\nProcopio era considerato da molti il legittimo successore di Giuliano al trono, e la sua propaganda si bas\u00f2 molto sulla sua appartenenza alla dinastia costantiniana. Quando Valente lasci\u00f2 Costantinopoli (inverno 365/366), con l'aiuto dell'eunuco Eugenio, Procopio corruppe due legioni, arm\u00f2 schiavi e volontari e prese la capitale, senza spargimento di sangue, tra la sorpresa degli abitanti, che lo sostennero in odio al \"patricius\" Petronio. Il 28 settembre 365 fu incoronato imperatore dal senato di Costantinopoli. Valente rispose muovendosi verso la Galazia: suo fratello Valentiniano I, impegnato in una campagna contro i Germani, non pot\u00e9 aiutarlo.\nProcopio mise dei propri uomini ai posti di comando; per rafforzarsi ulteriormente, invi\u00f2 un messaggio al re dei Goti, forse Atanarico, ricordandogli l'impegno preso con la famiglia di Costanzo. Avendo come ostaggi la moglie e la figlia di Costanzo II, Faustina e Costanza, riusc\u00ec a convincere alcune truppe di passaggio per Costantinopoli e dirette in Tracia ad unirsi a lui; and\u00f2 invece male il tentativo di vincere alla sua causa le truppe dell'Illiria, portato avanti anche con la distribuzione di monete recanti la sua effigie.\nDopo un felice primo scontro con le truppe di Valente a Mygdos, Procopio vide le proprie forze resistere a quelle di Valente a Nicea, Calcedonia ed Elenopoli (Drepano in Asia Minore), e forzare l'imperatore rivale ad abbandonare la Bitinia, per fuggire ad Ancyra. Da qui Valente coordin\u00f2 le azioni militari che gli permisero di mantenere la propria posizione: nel frattempo Procopio us\u00f2 l'inverno 365/366 per raccogliere denaro e truppe per la prevista campagna di primavera. Nel frattempo, perdeva l'appoggio di un generale di Costanzo, Flavio Arbizione, che, passando dalla parte di Valente, diede a quest'ultimo una ragione da far valere presso i soldati per bilanciare i diritti dinastici di Procopio: alcune truppe abbandonarono Procopio prima dello scontro principale tra gli eserciti dei due rivali. Mossisi incontro, i due eserciti si mancarono, con l'esercito di Procopio arrivato in Frigia e quello di Valente in Lidia: fu questi a tornare indietro e a ingaggiare la decisiva Battaglia di Tiatira. L'esercito di Procopio fu sconfitto, e decisivo fu il tradimento del suo generale Gomoario. Una successiva sconfitta fu causata dal tradimento del generale Agilone.\nSenza pi\u00f9 speranze, Procopio fugg\u00ec accompagnato da due collaboratori, ma fu da loro tradito e consegnato alle truppe di Valente, che lo uccisero il 27 maggio 366. Alcune fonti lo danno decapitato all'istante, con i traditori che lo accompagnavano anche loro uccisi; altre affermano che Valente lo fece legare a degli alberi legati, i quali, rilasciati, lo squartarono."}
{"id": "775045", "revid": "1632387", "url": "https://it.wikipedia.org/wiki?curid=775045", "title": "Crowning of Atlantis", "text": "Crowning of Atlantis \u00e8 considerato l'ottavo album in studio del gruppo musicale svedese symphonic metal Therion, pubblicato nel 1999 dalla Nuclear Blast Records. Come accadde per \"A'arab Zaraq - Lucid Dreaming\", \u00e8 una sorta di compilation contenente: qualche inedito, un remix, una manciata di cover di genere heavy metal e alcuni brani registrati dal vivo."}
{"id": "775046", "revid": "17654", "url": "https://it.wikipedia.org/wiki?curid=775046", "title": "Herbert Von Karajan", "text": ""}
{"id": "775048", "revid": "287495", "url": "https://it.wikipedia.org/wiki?curid=775048", "title": "Local Interconnect Network", "text": "Local Interconnect Network (LIN) \u00e8 un protocollo di comunicazione seriale a bassa velocit\u00e0 su cavo singolo progettato per applicazioni automotive. Sviluppato e promosso dal Consorzio LIN sin dal 1999, permette di interconnettere sensori ed attuatori ad un sistema di controllo centralizzato. In una tipica progettazione pi\u00f9 bus LIN vengono interconnessi mediante un bus CAN. Un singolo bus LIN \u00e8 composto da un master e pi\u00f9 slave (fino a 16) con una velocit\u00e0 di trasferimento massima pari a 20 kbit/s."}
{"id": "775051", "revid": "767487", "url": "https://it.wikipedia.org/wiki?curid=775051", "title": "Cantone di Bry-sur-Marne", "text": "Il Cantone di Bry-sur-Marne era una divisione amministrativa dell'Arrondissement di Nogent-sur-Marne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il comune di Bry-sur-Marne e la parte settentrionale del comune di Champigny-sur-Marne."}
{"id": "775053", "revid": "72396", "url": "https://it.wikipedia.org/wiki?curid=775053", "title": "Proof", "text": ""}
{"id": "775056", "revid": "69794", "url": "https://it.wikipedia.org/wiki?curid=775056", "title": "Golden Globe 1998", "text": "La 55\u00aa edizione della cerimonia di premiazione di Golden Globe si \u00e8 tenuta il 18 gennaio 1998 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "775061", "revid": "123439271", "url": "https://it.wikipedia.org/wiki?curid=775061", "title": "Some Might Say", "text": "Some Might Say \u00e8 un singolo della band inglese Oasis pubblicato nell'aprile 1995 e successivamente inserito nell'album \"(What's the Story) Morning Glory?\". Fu il primo singolo del gruppo ad arrivare alla prima posizione nella classifica di vendita britannica, inaugurando una striscia di 10 anni di singoli di lancio degli album degli Oasis arrivati al primo posto delle chart.\nIl capo della Creation Records Alan McGee voleva inizialmente includere il brano \"Acquiesce\" in \"(What's the Story) Morning Glory?\" e pubblicarlo come primo singolo dell'album al posto di \"Some Might Say\". Noel Gallagher si oppose all'idea, sostenendo che non era disposto a scrivere un altro lato b.\nIl testo originale del brano, scritto su un foglio di block notes, \u00e8 conservato all'Hard Rock Cafe di Parigi.\nIl brano fu prodotto da Owen Morris e Noel Gallagher, che ne \u00e8 anche l'autore. \u00c8 l'ultimo in cui compare alla batteria Tony McCarroll, in seguito allontanato dal gruppo e sostituito da Alan White. McCarroll viene citato nei ringraziamenti, mentre gi\u00e0 due giorni dopo l'uscita del singolo fu White a comparire alla batteria nell'esibizione a \"Top of the Pops\".\nLa canzone fa parte della tracklist dei videogiochi musicali \"Guitar Hero World Tour\" e \"\".\nVideo.\nLa canzone non ha un videoclip vero e proprio, giacch\u00e9 Liam Gallagher, durante la fase di produzione, se ne and\u00f2 dallo stage dopo aver letto lo storyboard, che evidentemente non lo soddisfaceva molto. Fu comunque prodotto ugualmente un video promozionale con spezzoni tratti dai video di \"Cigarettes &amp; Alcohol\" e dalla versione statunitense del video di \"Supersonic\"."}
{"id": "775062", "revid": "984922", "url": "https://it.wikipedia.org/wiki?curid=775062", "title": "Cantone di Champigny-sur-Marne-Centre", "text": "Il Cantone di Champigny-sur-Marne-Centre era una divisione amministrativa dell'Arrondissement di Nogent-sur-Marne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Champigny-sur-Marne."}
{"id": "775064", "revid": "984922", "url": "https://it.wikipedia.org/wiki?curid=775064", "title": "Cantone di Champigny-sur-Marne-Est", "text": "Il Cantone di Champigny-sur-Marne-Est era una divisione amministrativa dell'Arrondissement di Nogent-sur-Marne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Champigny-sur-Marne."}
{"id": "775065", "revid": "984922", "url": "https://it.wikipedia.org/wiki?curid=775065", "title": "Cantone di Champigny-sur-Marne-Ovest", "text": "Il Cantone di Champigny-sur-Marne-Ovest era una divisione amministrativa dell'Arrondissement di Nogent-sur-Marne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Champigny-sur-Marne."}
{"id": "775066", "revid": "767487", "url": "https://it.wikipedia.org/wiki?curid=775066", "title": "Cantone di Chennevi\u00e8res-sur-Marne", "text": "Il Cantone di Chennevi\u00e8res-sur-Marne era una divisione amministrativa dell'Arrondissement di Nogent-sur-Marne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Chennevi\u00e8res-sur-Marne."}
{"id": "775069", "revid": "122517165", "url": "https://it.wikipedia.org/wiki?curid=775069", "title": "Histoire d'O (romanzo)", "text": "Histoire d'O \u00e8 un romanzo erotico dell'autrice francese Dominique Aury, pubblicato nel 1954 sotto lo pseudonimo di \"Pauline R\u00e9age\", con la prefazione di Jean Paulhan, scrittore e critico letterario nonch\u00e9 membro dell'Accademia di Francia.\nLa scrittrice confess\u00f2 solamente nel 1994, 40 anni dopo, di esserne l'autrice e di averlo fatto stampare su insistenza di Paulhan, allora suo amante e grande estimatore del Marchese de Sade, accompagnandola a lettere d'amore a lui indirizzate.\nTrama.\nLa giovane \"O\" ama a tal punto il fidanzato Ren\u00e9 da accettare, come prova del suo amore, di essere portata in un castello a Roissy dove viene data in uso sessuale ad altri uomini e sperimenta pratiche erotiche di ogni tipo. Frustata, sodomizzata e sottoposta a rapporti di sesso orale e a scarificazione, \u00e8 educata a comportarsi come una vera e propria schiava sessuale, ed \"O\" trova la sua felicit\u00e0 proprio in questo progressivo e totale annullamento della sua volont\u00e0 individuale: essa rinuncia alla propria libert\u00e0 lasciando che sia un uomo a detenerla al posto suo, come una sorta di vera e propria propriet\u00e0 personale.\nTuttavia non sar\u00e0 Ren\u00e9 a disporre per sempre di lei come padrone assoluto, ma sir Stephen, l'uomo che esercita una sorta di autorit\u00e0 morale anche su Ren\u00e9, e che aveva imposto a quest'ultimo di rendere la sua donna una schiava perfetta, per poi infine consegnarla a lui definitivamente. \"O\" dovr\u00e0 infine scegliere se accettare di farsi marchiare a fuoco sulle natiche, dopo che le sono gi\u00e0 stati apposti dei piccoli anelli-piercing sulle grandi labbra.\nGli amanti di Roissy.\nDue giovani amanti, Ren\u00e9 e la sua ragazza, il cui nome lungo tutto il corso della storia rimarr\u00e0 sempre e solamente l'iniziale maiuscola \"O\", passeggiano sottobraccio in un parco pubblico di Parigi: all'uscita chiamano un taxi. Lungo la strada il giovane uomo chiede ad \"O\" di togliersi la biancheria intima; messole a nudo cos\u00ec il seno le lega poi le mani dietro la schiena e le appone un collare al collo. Trasportata in un luogo sconosciuto, \"O\" durante tutto il tragitto non pensa ad altro che all'amore immenso che sente per Ren\u00e9: viene fatta scendere, giunti a destinazione, premurosamente dall'amante.\nSi trovano davanti ad un antico castello, ma perfettamente ristrutturato, a sudest della periferia della capitale francese; Ren\u00e9 l'accompagna all'interno, ove trovano ad attenderli un gruppetto di uomini: l'amante sussurra all'orecchio di \"O\" che, se lei lo ama veramente, dovr\u00e0 accettare qualsiasi cosa questi estranei le impongano, dovr\u00e0 sempre e comunque cercare di soddisfare al meglio ogni loro desiderio.\nCiascuno di questi uomini \u00e8 il padrone di tutte le ragazze che vi si trovano (\"O\" non \u00e8 la sola difatti): ora, le schiave non sono tenute soltanto a subire supinamente gli atti sessuali dei padroni, di qualunque tipo questi siano (compreso lo stupro), ma anche e soprattutto a ricevere con frequenza cadenzata pene corporali, spesso molto dure. Ren\u00e9 consegna nelle mani dei membri di questa comunit\u00e0 la sua ragazza.\nLa prima sera \"O\" partecipa al rigoroso e sofisticato rituale d'ingresso che la assoggetta, assieme alle altre schiave, ai padroni: quattro uomini mascherati si trovano di fronte a lei, uno dei quali sa essere il proprio amante. Dopo essere stata legata per i polsi ad una corda che pende dal soffitto comincia a subire una flagellazione con uno scudiscio di cuoio; la fustigazione prosegue fino a quando non strappano ad \"O\" alte grida di dolore. Questo, le spiega uno dei presenti, \u00e8 solo l'inizio delle punizioni quotidiane a cui d'ora in avanti, fino a che si trovi entro le mura del castello, dovr\u00e0 sottomettersi. Quindi viene slegata e, ancora gemente, posseduta con la forza. Lo scopo principale della ripetuta fustigazione giornaliera \u00e8 quello di costringerla a rinunciare poco alla volta al proprio \"Io\", per divenire nient'altro che un muto ed accondiscendente oggetto sessuale nelle mani dei padroni, una schiava perfettamente obbediente. \u00c8 costretta quindi a portare per tutto il giorno un butt plug.\nInizialmente O non riesce a trovare alcun senso in ci\u00f2 che le sta accadendo; non riceve alcun piacere anzi, al contrario, tutto ci\u00f2 la fa soffrire profondamente sia nel corpo che nell'anima. Ma la grande passione e la fiducia assoluta che sente fortissima nei confronti del suo amante, che le ha promesso di rimanerle accanto per tutto il tempo della loro permanenza al castello, le infondono un qual senso di pace gioiosa, anche dopo essere stata frustata fino alle lacrime e quindi subito violentata dai padroni.\nL'alloggio che le \u00e8 stato dato si trova nell'ala rossa del castello; le viene inoltre assegnato come valletto personale un uomo di nome Pierre. Questi ha il compito di incatenare \"O\" al letto la sera, di liberarla alla mattina e di frustarla abbondantemente quando lo reputi necessario; questo in aggiunta alle punizioni quotidiane rituali inferte dai padroni. Oltre a ci\u00f2 \u00e8 autorizzato anche ad avere rapporti sessuali con le ragazze schiave nelle camere incluse nella sezione sotto il proprio controllo, tra cui quindi anche la stessa \"O\".\nAndre e Jeanne, altre due tra le giovani ospiti, l'aiutano ad ambientarsi presentandole la vita che d'ora in poi l'attende; la ragazza inizia cos\u00ec vagamente a capire che tutta la situazione in cui \u00e8 stata gettata non consiste solo in dolore e sofferenza, ma anche nel piacere dato dalla gioia di assecondare gli ordini ricevuti. Qui le donne, le schiave, hanno la pura e semplice soddisfazione di svolgere al meglio il proprio ruolo. Formalmente il luogo non \u00e8 affatto una prigione, \"O\" potrebbe liberamente decidere d'andarsene in qualsiasi momento e nessuno si sognerebbe mai di cercare di trattenerla: ma Ren\u00e9 le ha chiesto di rimanere, di farlo per lui, e lei \u00e8 felice d'acconsentire. Le punizioni poi, nonostante la loro gravit\u00e0, non arrivano mai a nuocere alla salute delle giovani donne: \"O\" rimane cos\u00ec - quasi senza accorgersene - presto affascinata da questo gioco erotico che a lei pare quasi mistico. La sua \u00e8 divenuta cos\u00ec la storia di una ragazza che volontariamente si fa schiava ed oggetto inerme nelle mani di altri uomini; l'umiliazione si tramuter\u00e0 presto in un forte senso d'orgoglio.\nOgni giorno che passa, sempre pi\u00f9 profondamente, la ragazza s'immerge in tal clima da perenne orgia erotica. Ren\u00e9 le spiega che la concede agli altri uomini per sentire il potere che ha su di lei: la sua obbedienza cieca \u00e8 la prova dell'amore che gli porta. Donandola agli altri, sente veramente ch'ella gli appartiene. Ed ecco che pi\u00f9 il tempo passa - le settimane di soggiorno si accumulano - e pi\u00f9 \"O\" prova un'intima esperienza di piacere nell'avere rapporti sessuali con altri uomini alla presenza del suo Ren\u00e9. Si \u00e8 poi talmente abituata alla frusta che se non venisse scudisciata ogni sera non riuscirebbe pi\u00f9 a dormire bene.Ma ad un certo punto \"O\" comincia a spaventarsi nel rendersi conto che non solo il suo amante Ren\u00e9 \u00e8 in grado di farle provare un orgasmo durante l'amore, ma anche dei perfetti sconosciuti che non ha mai veduto in volto prima; questa presa di coscienza \u00e8 un motivo di colpa per \"O\", le pare d'infrangere un tab\u00f9 e di non essergli abbastanza fedele.\nMentre altre delle ragazze presenti non perdono occasione di violare le regole severe usando il loro fascino per sedurre i valletti ed ammorbidire cos\u00ec le punizioni per eventuali infrazioni, \"O\" no; per lei un tal comportamento \u00e8 inaccettabile. Non protesta mai e continua a soddisfare tutti gli ordini. Ad un certo momento il soggiorno termina bruscamente; Ren\u00e9, che s'era allontanato lasciandola sola, ritorna per riprendersela e portarla nuovamente a Parigi. Le viene consegnato inoltre un anello di ferro da portare al dito, che la identifica come una delle schiave di Roissy; segno di sottomissione alla comunit\u00e0 alla quale anche lei appartiene: d'ora in poi dovr\u00e0 concedersi senza esitazione a chiunque dimostri di riconoscere il significato dell'anello.\nSir Stephen.\nTornata nel mondo ordinario, riprende il suo impiego, lavora difatti in un'agenzia pubblicitaria ed \u00e8 una fotografa di successo.\nAccoglienza dell'opera.\nPubblicato in francese dal nuovo editore Jean-Jacques Pauvert, il libro dest\u00f2 grande scandalo. Si \u00e8 molto discusso su chi si celasse dietro lo pseudonimo dell'autrice, e se si trattasse veramente di una donna. Si vociferava infatti che questo romanzo fosse stato scritto a quattro mani da Jean Paulhan e dalla sua amante Anne Descos (la cui prima opera fu un'antologia della poesia religiosa francese). Oltre ad aver probabilmente collaborato alla stesura del romanzo, Paulhan ne ha scritto la prefazione intitolata: \"Le bonheur dans l'esclavage\" (\"La felicit\u00e0 nella schiavit\u00f9\").\nNel febbraio del 1955 il libro vinse il premio letterario francese \"Prix des Deux Magots\", anche se ci\u00f2 non imped\u00ec alle autorit\u00e0 francesi di avanzare delle accuse per oscenit\u00e0 nei confronti dell'editore. Le accuse vennero respinte dai tribunali, ma venne imposto un divieto a pubblicizzare il libro per diversi anni.\nSi ritiene che una fonte di ispirazione del personaggio di O fosse stata la scrittrice francese Janine Aeply, moglie del pittore Jean Fautrier.\nSequel.\nNel 1969 ne fu pubblicato il seguito, intitolato \"Ritorno a Roissy\" (Retour \u00e0 Roissy)."}
{"id": "775070", "revid": "984922", "url": "https://it.wikipedia.org/wiki?curid=775070", "title": "Cantone di Fontenay-sous-Bois-Est", "text": "Il Cantone di Fontenay-sous-Bois-Est era una divisione amministrativa dell'Arrondissement di Nogent-sur-Marne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Fontenay-sous-Bois."}
{"id": "775074", "revid": "104458", "url": "https://it.wikipedia.org/wiki?curid=775074", "title": "Fredrik Nyberg", "text": "Attivo soprattutto in supergigante e slalom gigante, vinse sette gare di Coppa del Mondo in queste specialit\u00e0.\nBiografia.\nStagioni 1987-1995.\nNyberg, originario di \u00c5re, debutt\u00f2 in campo internazionale in occasione dei Mondiali juniores di Hemsedal/S\u00e4len 1987; in Coppa del Mondo ottenne il suo primo piazzamento di rilievo il 22 dicembre 1988 a Sankt Anton am Arlberg (10\u00ba in combinata) e la prima vittoria, nonch\u00e9 primo podio, il 3 marzo 1990 a Veysonnaz in slalom gigante.\nAi XVI Giochi olimpici invernali di , suo esordio olimpico, fu 11\u00ba nel supergigante e 8\u00ba nello slalom gigante; al debutto iridato, Morioka 1993, Nyberg si classific\u00f2 14\u00ba nello slalom gigante. Nella successiva stagione 1993-1994 ottenne due vittorie in Coppa del Mondo, tra le quali quella nel classico slalom gigante della Podkoren di Kranjska Gora, e prese parte ai XVII Giochi olimpici invernali di , dove fu 32\u00ba nella discesa libera, 25\u00ba nel supergigante, 18\u00ba nello slalom gigante e 8\u00ba nella combinata.\nStagioni 1996-2002.\nAi Mondiali della Sierra Nevada 1996 si classific\u00f2 12\u00ba nel supergigante e 7\u00ba nello slalom gigante; l'anno dopo, nella rassegna iridata di Sestriere, fu 33\u00ba nel supergigante, 10\u00ba nello slalom gigante e 12\u00ba nella combinata. Prese poi parte ai XVIII Giochi olimpici invernali di , classificandosi 10\u00ba sia nel supergigante, sia nello slalom gigante.\nAi Mondiali di Vail/Beaver Creek 1999 fu 18\u00ba nella discesa libera, 12\u00ba nel supergigante e 4\u00ba nello slalom gigante; in Coppa del Mondo nella stagione successiva vinse il prestigioso supergigante della Birds of Prey di Beaver Creek e in quella 2001-2002 biss\u00f2 il successo nello slalom gigante di Kranjska Gora, sua ultima vittoria nel circuito. Ai XIX Giochi olimpici invernali di si piazz\u00f2 7\u00ba nella discesa libera, 13\u00ba nello slalom gigante e non complet\u00f2 il supergigante.\nStagioni 2003-2008.\nAi Mondiali di Sankt Moritz 2003 si classific\u00f2 23\u00ba nel supergigante e 12\u00ba nello slalom gigante; due anni dopo, nella rassegna iridata di Bormio/Santa Caterina Valfurva (sua ultima presenza iridata), fu 9\u00ba nello slalom gigante. Prese poi parte ai suoi ultimi Giochi olimpici, , classificandosi 5\u00ba nello slalom gigante.\nSi conged\u00f2 dalla Coppa del Mondo salendo per l'ultima volta sul podio, il 17 marzo 2006 a \u00c5re (3\u00aa in slalom gigante). , decise di ritirarsi dall'attivit\u00e0 agonistica all'et\u00e0 di 37 anni. Nel 2008, tuttavia, prese ancora parte allo slalom gigante dei Campionati svedesi, senza concluderlo; \u00e8 padre di Lisa, a sua volta sciatrice alpina.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante\nCoppa Europa.\nCoppa Europa - vittorie.\nLegenda:\nGS = slalom gigante\nNor-Am Cup.\nNor-Am Cup - vittorie.\nLegenda:\nGS = slalom gigante\nAustralia New Zealand Cup.\nAustralia New Zealand Cup - vittorie.\nLegenda:\nGS = slalom gigante"}
{"id": "775075", "revid": "110157", "url": "https://it.wikipedia.org/wiki?curid=775075", "title": "Cantone di Joinville-le-Pont", "text": "Il Cantone di Joinville-le-Pont era una divisione amministrativa dell'Arrondissement di Nogent-sur-Marne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Joinville-le-Pont."}
{"id": "775081", "revid": "438678", "url": "https://it.wikipedia.org/wiki?curid=775081", "title": "La mia regina", "text": "La mia regina (\"Mrs. Brown\") \u00e8 un film del 1997 diretto da John Madden. Judi Dench ricevette innumerevoli premi e nomination per la sua interpretazione della Regina Vittoria.\n\u00c8 stato presentato nella sezione Un Certain Regard al 50\u00ba Festival di Cannes.\nTrama.\nNel 1860 la regina Vittoria si \u00e8 ritirata da tempo nella residenza di campagna della famiglia reale. Dopo la morte del marito, rifiuta ogni contatto con l'esterno, mentre a Londra il primo ministro Benjamin Disraeli porta avanti la politica nazionale, tenendo abilmente a bada l'opposizione e facendo in modo di conservare il rispetto e la lealt\u00e0 verso la regina. Costei mantiene sotto stretta sorveglianza anche il figlio che, ormai adulto, vorrebbe veder concretizzare le proprie speranze di successione al trono. La vita nella grande casa cambia il giorno in cui arriva John Brown, maturo signore scozzese che era stato il fedele stalliere del marito della regina. Rivedendolo dopo tanti anni, Vittoria sente riaccendersi un'antica passione: il carattere forte, devoto, deciso dell'uomo fa tornare alla luce un'ammirazione che era stata rimossa dalla lontananza. Vittoria affida a John numerosi incarichi, con margini sempre pi\u00f9 ampi di libert\u00e0, che lui utilizza per esercitare una sorta di dominio assoluto sulla servit\u00f9. E tuttavia, grazie a quella presenza, Vittoria ritrova interesse per il mondo esterno, riprende le visite e decide di tornare a Londra. Quando John, ammalato, muore, per Vittoria \u00e8 come perdere un secondo marito..."}
{"id": "775082", "revid": "767487", "url": "https://it.wikipedia.org/wiki?curid=775082", "title": "Cantone di Nogent-sur-Marne", "text": "Il Cantone di Nogent-sur-Marne \u00e8 una divisione amministrativa dell'Arrondissement di Nogent-sur-Marne.\nA seguito della riforma complessiva dei cantoni del 2014 \u00e8 stato ridisegnato.\nComposizione.\nPrima della riforma del 2014 comprendeva il solo comune di Nogent-sur-Marne. Dal 2015 comprende parte di Nogent-sur-Marne e il comune di Perreux-sur-Marne."}
{"id": "775083", "revid": "110157", "url": "https://it.wikipedia.org/wiki?curid=775083", "title": "Cantone di Ormesson-sur-Marne", "text": "Il Cantone di Ormesson-sur-Marne era una divisione amministrativa dell'Arrondissement di Nogent-sur-Marne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "775085", "revid": "121974983", "url": "https://it.wikipedia.org/wiki?curid=775085", "title": "Proof (rapper)", "text": "Biografia.\nProof \u00e8 divenuto famoso per aver fatto parte dei D12, in cui usava anche lo pseudonimo Dirty Harry.\nPrima della nascita della Dirty Dozen, Proof organizzava per l'Hip Hop Shop di Detroit dei tornei di freestyle, oltre a far parte della crew 5 Elements. In quello stesso periodo, inoltre, realizz\u00f2 un EP da solista.\nNel 1994, Proof prese parte al video \"Age Ain't Nothing but a Number\" di Aaliyah.\nInsieme ai D12, formati attualmente da Eminem, Kon Artis, Kuniva, Bizarre e Swift, pubblic\u00f2 due album: \"Devil's Night\", nel 2001, e \"D12 World\", nel 2004. Nel 1999 vinse la Freestyle Competition, evento musicale organizzato dalla rivista \"The Source\". Curiosamente, un anno dopo la pubblicazione della canzone \"Like Toy Soldiers\" in cui simulava la propria morte, Proof mor\u00ec colpito da quattro colpi di pistola a seguito di una rissa scoppiata al CCC Nightclub. A lui sono dedicate due canzoni del rapper Eminem dal titolo \"Difficult\" e \"You're Never Over\", in cui vengono ricordati vari momenti trascorsi insieme dai due rapper."}
{"id": "775086", "revid": "438678", "url": "https://it.wikipedia.org/wiki?curid=775086", "title": "Le ali dell'amore", "text": "Le ali dell'amore (\"The Wings of the Dove\") \u00e8 un film del 1997 diretto da Iain Softley.\nTrama.\nNel 1910, la giovane londinese Kate sta vivendo, di nascosto da sua zia Maude, una appassionata storia d'amore con Merton, giornalista di belle speranze ma squattrinato. Kate \u00e8 stata cresciuta dalla zia dopo la morte della mamma e l'allontanamento del padre, un uomo poco rispettabile che la figlia non pu\u00f2 vedere, pena la perdita dei privilegi. Merton, per\u00f2, non sopporta il peso di una relazione clandestina e Kate, non potendo perdere il proprio sostentamento, decide di non vederlo pi\u00f9.\nNel frattempo giunge a Londra Millie, un'ereditiera americana che fa amicizia con Kate e che, dopo una festa, le confida di trovare Merton interessante. Poich\u00e9 viene a sapere da lord Mark, che Millie \u00e8 gravemente malata, Kate decide di seguirla in un viaggio a Venezia. Da l\u00ec, la ragazza scrive a Merton di raggiungerle. Appena Merton arriva, Kate gli rivela che Millie \u00e8 innamorata di lui e lo informa anche della malattia. Durante il carnevale, Millie si dichiara a Merton, che si dimostra condiscendente su indicazione di Kate, di cui \u00e8 ancora innamorato. Tuttavia, lord Mark rivela la verit\u00e0 a Millie che si aggrava e muore.\nMerton e Kate passano la notte insieme e lui le dice che vuole sposarla senza che ci siano di mezzo i soldi. Kate accetta ma ad una condizione: che lui le dia la parola d'onore che non \u00e8 innamorato di Millie, nemmeno nel ricordo.\nProduzione.\nProdotto dalle societ\u00e0 Miramax Films e Renaissance Dove.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nGrazie agli esterni girati a Venezia nel film si rievoca un'atmosfera romantica a cui si aggiunge una psicologia dettagliata dei personaggi che compaiono all'interno della pellicola, basta uno sguardo per dare intensit\u00e0, mentre le labbra danno importanza alle \u00abparole non dette\u00bb."}
{"id": "775098", "revid": "7967", "url": "https://it.wikipedia.org/wiki?curid=775098", "title": "Stazione di Enna Centrale", "text": ""}
{"id": "775101", "revid": "712828", "url": "https://it.wikipedia.org/wiki?curid=775101", "title": "TIE/sa bomber", "text": ""}
{"id": "775102", "revid": "438678", "url": "https://it.wikipedia.org/wiki?curid=775102", "title": "Selena (film)", "text": "Selena \u00e8 un film di Gregory Nava del 1997. Il film ripercorre la vita della cantante \"chicana\" Selena.\nNel 2021 \u00e8 stato scelto per la conservazione nel National Film Registry della Biblioteca del Congresso degli Stati Uniti in quanto \"culturalmente storico e significativo\".\nTrama.\nIl film ripercorre la vita e la carriera della cantante \"chicana\" Selena, morta a soli 23 anni, nel 1995. Esso ci narra di come il padre abbia scoperto le doti canore di Selena quando aveva 10 anni e da l\u00ec Jennifer Lopez ne interpreta il ruolo, mentre vengono ricostruiti gli indimenticabili concerti della cantante, le liti familiari, il matrimonio con il chitarrista Chris Perez fino alla morte per mano di Yolanda Sald\u00edvar, responsabile del fan club e dei negozi a suo nome.\nAmbientazione.\nLo svolgimento del film ha luogo San Antonio, in Texas, Houston e Corpus Christi, la citt\u00e0 dove Selena \u00e8 morta e dove le \u00e8 stata dedicata una statua in suo onore."}
{"id": "775103", "revid": "984922", "url": "https://it.wikipedia.org/wiki?curid=775103", "title": "Cantone di Le Perreux-sur-Marne", "text": "Il Cantone di Le Perreux-sur-Marne era una divisione amministrativa dell'Arrondissement di Nogent-sur-Marne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Le Perreux-sur-Marne."}
{"id": "775104", "revid": "767487", "url": "https://it.wikipedia.org/wiki?curid=775104", "title": "Cantone di Saint-Mand\u00e9", "text": "Il Cantone di Saint-Mand\u00e9 era una divisione amministrativa dell'Arrondissement di Nogent-sur-Marne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Saint-Mand\u00e9."}
{"id": "775106", "revid": "1718925", "url": "https://it.wikipedia.org/wiki?curid=775106", "title": "Cantone di Villiers-sur-Marne", "text": "Il Cantone di Villiers-sur-Marne \u00e8 una divisione amministrativa dell'Arrondissement di Nogent-sur-Marne.\nA seguito della riforma complessiva dei cantoni del 2014 \u00e8 passato da 2 a 3 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "775111", "revid": "984922", "url": "https://it.wikipedia.org/wiki?curid=775111", "title": "Cantone di Vincennes-Est", "text": "Il Cantone di Vincennes-Est era una divisione amministrativa dell'Arrondissement di Nogent-sur-Marne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Vincennes."}
{"id": "775112", "revid": "1632387", "url": "https://it.wikipedia.org/wiki?curid=775112", "title": "The Dungeons Are Calling", "text": "The Dungeons Are Calling \u00e8 il primo EP del gruppo musicale heavy metal statunitense Savatage, pubblicato nel 1984 dalla Par Records. Successivamente, nel 1985, dalla Combat Records negli Stati Uniti d'America e in Europa dalla Music for Nations. Ristampato nel 1994 e nel 2002 dalla Metal Blade Records con l'aggiunta di diverse bonus track.\nIl disco.\nEssendo stato registrato nelle stesse sessioni di \"Sirens\", le tracce presentano una band ancora legata al power/speed del periodo. Tuttavia, hanno una potenza maggiore di quelle contenute nel debutto."}
{"id": "775113", "revid": "984922", "url": "https://it.wikipedia.org/wiki?curid=775113", "title": "Cantone di Vincennes-Ovest", "text": "Il Cantone di Vincennes-Ovest era una divisione amministrativa dell'Arrondissement di Nogent-sur-Marne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Vincennes."}
{"id": "775114", "revid": "984922", "url": "https://it.wikipedia.org/wiki?curid=775114", "title": "Cantone di Chaill\u00e9-les-Marais", "text": "Il Cantone di Chaill\u00e9-les-Marais era una divisione amministrativa dell'Arrondissement di Fontenay-le-Comte.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "775116", "revid": "228587", "url": "https://it.wikipedia.org/wiki?curid=775116", "title": "Efficienza quantica", "text": "L'efficienza quantica \u00e8 una misura della efficienza di conversione o utilizzazione della luce od altra energia, ed \u00e8 in generale il rapporto tra l'occorrenza di eventi distinti prodotti in un processo sensibilizzato sulle radiazioni elettromagnetiche ed il numero di quanti assorbiti (\u00e8 qualificante la precisazione della intensit\u00e0 della radiazione in funzione della frequenza o lunghezza d'onda).\nNell'effetto fotoelettrico, consistente nella emissione di elettroni da parte di una superficie illuminata, e in quello fotoconduttivo, consistente nella variazione di resistenza elettrica presentata da alcuni conduttori quando illuminati per effetto dell'aumento del numero di elettroni di conduzione, l'efficienza quantica \u00e8 il numero di cariche elettriche rilasciate per ciascun quanto assorbito. Per un tubo fotoelettrico, l'efficienza quantica \u00e8 definita la media del numero di elettroni emessi dal fotocatodo per fotone incidente di una data lunghezza d'onda.\nL'efficienza quantica \u00e8 una variabile dipendente dalla lunghezza d'onda, dall'angolo d'incidenza e dalla polarizzazione della radiazione incidente. \nNelle azioni delle radiazioni generalmente comprese nella gamma dall'infrarosso all'ultravioletto, che si esplicano sulle reazioni chimiche quali i processi di sintesi, di decomposizione, di idrolisi, di ossidazione, ecc., l'efficienza quantica \u00e8 il rapporto tra il numero delle molecole trasformate ed il numero dei quanti di radiazione assorbiti."}
{"id": "775118", "revid": "124822436", "url": "https://it.wikipedia.org/wiki?curid=775118", "title": "Temperatura cinetica", "text": "In fisica la temperatura cinetica \u00e8 un concetto che si adotta quando le condizioni fisiche della materia precludono l'utilizzo della definizione operativa-macroscopica \"classica\" di temperatura ovvero quella grandezza fisica misurata dal termometro. \nCaratteristiche.\nSi applica tale concetto ad esempio in astronomia, quando un determinato gas si trova ad essere cos\u00ec rarefatto, che le probabilit\u00e0 che le particelle di tale gas si urtino tra loro sono minime. Per temperatura cinetica si intende quindi la temperatura alla quale dovrebbero trovarsi le particelle del gas sulla superficie terrestre per muoversi con energia cinetica pari a quella che hanno nelle condizioni in cui invece si trovano, seguendo direttamente la definizione microscopica di temperatura data dalla teoria cinetica dei gas. \nSi parla di temperatura cinetica, per esempio, nella descrizione degli strati pi\u00f9 esterni, e quindi pi\u00f9 rarefatti, dell'atmosfera: la termosfera (90 km - 500 km dal suolo) viene classificata con una temperatura cinetica di circa 1300 K, anche se la temperatura misurata da un normale termometro risulterebbe parecchio inferiore. Stessa cosa accade per la soprastante esosfera.\nUn corpo in queste condizioni, a causa dell'estrema rarefazione dell'aria, subirebbe infatti un modestissimo aumento (o diminuzione, qualora esso sia pi\u00f9 caldo) di temperatura per conduzione (urti molecolari) con il gas atmosferico; esso, invece, si riscalderebbe quasi unicamente per assorbimento delle radiazioni solari. In altri termini: la temperatura cinetica consiste nell'energia \"posseduta\" dai singoli atomi; essi, per\u00f2, sono molto rarefatti spazialmente (in un metro cubo ad una certa altezza sono presenti meno atomi e sono pi\u00f9 distanziati tra loro rispetto ad un metro cubo a livello del suolo). Per questo motivo, pur possedendo ciascuno di essi un'energia equivalente a centinaia di gradi percepibili (a causa dell'irradiazione solare che ricevono) qualora essi si trovassero a livello pressorio del suolo, nello spazio la loro rarefazione non permetterebbe un identico scambio termico con il restante ambiente (ad esempio con la tuta di un astronauta o con un termometro)."}
{"id": "775119", "revid": "198277", "url": "https://it.wikipedia.org/wiki?curid=775119", "title": "Kinky Boots - Decisamente diversi", "text": "Kinky Boots - Decisamente diversi (\"Kinky Boots\") \u00e8 un film del 2005 diretto da Julian Jarrold.\nLa pellicola, con protagonisti Joel Edgerton e Chiwetel Ejiofor, racconta la storia vera del neoproprietario di una tradizionale fabbrica di scarpe, che per salvarla dal fallimento inizia a produrre stivali per \"drag queen\" e transessuali. Per la sua interpretazione, Ejiofor ha ottenuto una candidatura al Golden Globe come miglior attore in un film commedia o musicale.\nTrama.\nNorthampton. Charlie Price eredita dal padre la fabbrica di scarpe di famiglia, ormai ridotta in cattive acque. \u00c8 costretto a licenziare alcuni dipendenti e deve assolutamente diversificare la sua produzione per rimanere a galla: tutto questo prima dell'imminente e forse ultima sfilata a Milano. L'idea vincente gli viene assistendo allo spettacolo di Lola, una \"drag queen\" che si esibisce nella vicina Londra. Decide di avviare una produzione di stivali sexy per questo genere di clientela, da sempre costretta ad acquistare scarpe da donna; ma queste calzature devono essere robuste, tali da sopportare la mole di travestiti e transessuali. Lola diventa la sua designer, e la fabbrica inizia a produrre a pieno ritmo in vista dell'imminente debutto milanese.\nDistribuzione.\nIl film \u00e8 uscito nelle sale del Regno Unito il 7 ottobre 2005, mentre negli Stati Uniti d'America \u00e8 stato presentato al Sundance Film Festival per poi avere una distribuzione limitata solo nell'aprile 2013. In Italia \u00e8 stato presentato al Milano Film Festival e poi distribuito nelle sale dal 23 giugno 2006.\nMusical.\nIl film \u00e8 stato adattato in un musical teatrale. \"Kinky Boots\" ha debuttato a Broadway nell'aprile 2013, successivamente \u00e8 stato portato in scena al Bank of America Theatre di Chicago. Le musiche e i testi sono di Cyndi Lauper, Harvey Fierstein \u00e8 coautore del libretto. Il musical \u00e8 diretto e coreografato da Jerry Mitchell.\nHa vinto sei premi alla 67\u00aa edizione dei Tony Awards, tra cui miglior musical e miglior colonna sonora."}
{"id": "775120", "revid": "1632387", "url": "https://it.wikipedia.org/wiki?curid=775120", "title": "Power of the Night", "text": "Power of the Night \u00e8 il secondo album in studio del gruppo musicale heavy metal statunitense Savatage, pubblicato nel 1985 dalla Atlantic Records.\nIl disco.\nIn questo disco \u00e8 gi\u00e0 presente il marchio di fabbrica della band: quelle stesse sonorit\u00e0 che, dopo il passo falso successivo, verranno fuse a quelle sinfoniche a partire dall'album \"Hall of the Mountain King\"."}
{"id": "775128", "revid": "767487", "url": "https://it.wikipedia.org/wiki?curid=775128", "title": "Luigi Lai", "text": "Biografia.\nLuigi Lai \u00e8 un virtuoso delle launeddas, strumento popolare tricalamo identitario della Sardegna \nQuando Lai era un bambino, nella vicina Villaputzu vivevano alcuni grandi suonatori di launeddas tra cui Antonio Lara ed Efisio Melis, di cui fu allievo; negli anni Sessanta ha inoltre studiato sassofono presso l\u2019Accademia musicale di Zurigo. Dagli anni Ottanta \u00e8 attivo come didatta . Nel 1997, ha scritto (in italiano e inglese) il pionieristico \"Metodo per le launeddas\", con l\u2019intento di trasmettere la cultura tradizionale secondo i canoni della musica colta. Dal 2017, insegna presso il Conservatorio di Cagliari \nRiconosciuto nel mondo, per meriti artistici, nel 1985, Lai \u00e8 stato nominato \"Maestro del Folklore\", nel 1988, \"Cavaliere della Repubblica\". Nel 2014, \u00e8 stato insignito del titolo di \"Ufficiale della Repubblica\" \nHa collaborato con illustri rappresentanti della musica sarda - quali Maria Carta, Tenores di Bitti Remunnu 'e Locu, Tenores di Neoneli, Piero Marras, Totore Chessa - e della musica jazz, come Paolo Fresu, Enrico Rava, Tullio De Piscopo, Enzo Avitabile, Enzo Favata, Gavino Murgia. A partire dagli anni settanta ha collaborato e svolto numerose tourn\u00e9e con Angelo Branduardi , suonando in alcuni album tra cui \"La pulce d'acqua\" e \"Concerto\".\nIntenso \u00e8 stato il suo rapporto con il ricercatore e suonatore di cornamusa scozzese Barnaby Brown, il quale gli ha dedicato un cortometraggio \nLa prima incisione , \"Luigi Lai e le sue launeddas\", \u00e8 del 1963, un 45 giri pubblicato per l\u2019etichetta svizzera \u201cElite Special\u201d. Sue opere discografiche sono i due volumi del cd \"Is Launeddas\" (1985), \"Canne in Armonia\" (1997) e \"S'arreppiccu\" (2003). \nNel 2008, a San Vito (Ca), Lai ha dato vita alla \"Accademia delle Launeddas\", centro multifunzionale, per conferenze, attivit\u00e0 didattiche e di studio e per realizzare performance dal vivo o registrazioni \nAlla sua attivit\u00e0 di musicista si sono interessati diversi etnomusicologi, tra cui Roberto Leydi, Pietro Sassu, Giovanni Dore, Paolo Mercurio. Nel 2018 viene pubblicato un suo libro autobiografico, scritto in collaborazione con Gabriele Congiu.\nDi grande rilievo \u00e8 stata la sua opera di divulgazione, in Italia e nel Mondo, del patrimonio dello strumento, quanto importante \u00e8 stata l'opera di insegnamento a numerosi allievi, anche attraverso l'apertura di varie scuole in diverse parti della Sardegna.\nGli allievi dotati, ed assidui nello studio dello strumento, sono seguiti personalmente dal maestro, che insegna loro seguendo quattro principi fondamentali:\nAlcuni comuni sardi hanno conferito la cittadinanza onoraria a Lai per la sua attivit\u00e0 musicale: Ussaramanna nel 2013, Barumini (dove fece la sua prima esibizione da solista) nel 2016 e Sestu nel 2019."}
{"id": "775135", "revid": "1716484", "url": "https://it.wikipedia.org/wiki?curid=775135", "title": "Conselh de la Lenga Occitana", "text": "Il Consiglio della Lingua Occitana o CLO (in occitano: Conselh de la Lenga Occitana o regionalmente Conseu de la Lenga Occitana) \u00e8 un organismo di codificazione della lingua occitana, fondato nel 1996-1997.\nCompetenza.\nIl \"Conselh de la Lenga Occitana\" gestisce la norma classica della lingua occitana, mentre non interviene nella gestione delle norme concorrenti, come la norma mistraliana (o felibriana), la norma bonaudiana e quella della Scuola del Po. Il CLO si occupa di tutti gli aspetti della norma linguistica, abbracciando l'ortografia e le norme di pronuncia.\nLa sua competenza si estende a tutti i territori dell'Occitania e a tutte le variet\u00e0 della lingua occitana, in quanto la norma classica ha la vocazione di trovare delle soluzioni coordinate e convergenti a livello di lingua, nel rispetto dei dialetti principali. Il CLO ha preconizzato una stabilit\u00e0 e una fedelt\u00e0 alla norma classica cos\u00ec come \u00e8 stata fondata da Louis Alibert nel 1935 e nel giro di pochi anni ha svolto soprattutto un lavoro di chiarificazione e di precisione, risolvendo casi di divergenza nell'interpretazione della norma che erano sorti tra il 1975 e il 1996, nonch\u00e9 ambiguit\u00e0 della norma medesima. Rispetto all'opera alibertina, i punti modificati sono comunque stati marginali e poco numerosi.\nStoria.\nFondazione.\nIl \"Conselh de la Lenga Occitana\" venne fondato nel 1996 (ufficialmente l'anno seguente) e le sue prime riunioni di lavoro ebbero luogo a Tolosa prima e N\u00eemes poi. La fondazione del CLO fu una diretta conseguenza della crisi e del disordine che affliggevano la norma classica da alcuni decenni: in teoria, la norma classica si basava sull'opera di Alibert a partire dalla sua \"Gramatica occitana segon los parlars lengadocians\" del 1935, e in seguito sulla gestione di quest'ultima da parte dell\"Institut d'Estudis Occitans\" (IEO) dal 1945 in poi.\nTuttavia, a partire dal 1975, l'IEO permise lo sviluppo di pratiche antinormative o contraddittorie nel suo seno e nelle sue proprie pubblicazioni, e di conseguenza non fu pi\u00f9 in grado di garantire la diffusione di una norma stabile e univoca. Fu cos\u00ec che da due parti giunse l'iniziativa di fondare il CLO: da un lato da parte del Gidil\u00f2c (\"Grop d'Iniciativa per un Diccionari Informatizat de la Lenga Occitana\") e dall'altro da parte del settore di linguistica dello stesso Istituto di Studi Occitani. I due organismi manifestarono la comune volont\u00e0 di trovare delle soluzioni al disordine normativo.\nIl Consiglio della Lingua Occitana fu composto inizialmente invitando una serie di specialisti di chiara fama, secondo il principio della cooptazione. In seguito, nuovi soci aderirono al CLO ed altri ne uscirono.\nI primi lavori del \"Conselh\" del 1996 (informali, a Tolosa) e del 1997 (fondazione ufficiale del CLO a Tolosa, seguita da un'altra riunione a N\u00eemes) culminarono in una serie di raccomandazioni per risolvere le divergenze ortografiche pi\u00f9 ricorrenti in occitano, nonch\u00e9 in una serie di principi pi\u00f9 specifici per il provenzale, il nizzardo e il vivaro-alpino; i risultati vennero poi sintetizzati in un documento pubblico.\nNegli anni seguenti, dal 1997 al 2002, il Consiglio della Lingua Occitana si riun\u00ec con regolarit\u00e0 ed adott\u00f2 una serie di soluzioni per risolvere ulteriori problemi ricorrenti, non solo in campo ortografico ma anche per la cosiddetta \"norma orale\".\nLe difficolt\u00e0.\nNonostante il brillante inizio, negli anni successivi sorsero alcune tensioni quando il CLO cominci\u00f2 a voler risolvere dei problemi supplementari: alcuni esponenti del mondo scientifico ed anche certi membri del CLO stesso si mostrarono contrari a trovare soluzioni consensuali o ad accettare le decisioni prese a maggioranza.\nIl Gidil\u00f2c, uno dei cofondatori del \"Conselh\", ha continuato a svolgere una collaborazione scientifica regolare con le attivit\u00e0 del CLO.\nL'Istituto di Studi Occitani, l'altro cofondatore del CLO, si era mostrato inizialmente attivo e costruttivo all'interno del Consiglio, e l'assemblea generale dell'IEO del 1998 aveva votato il riconoscimento e l'adozione delle preconizzazioni del CLO. Tuttavia, a causa delle crescenti tensioni, nel 2001 la direzione dell'IEO cambi\u00f2 atteggiamento, proponendo addirittura di staccarsi dal \"Conselh\" per fondare un organismo concorrente che avrebbe avuto il nome di \"Acad\u00e8mia Occitana\". La frattura inizi\u00f2 a ricomporsi l'anno successivo, quando IEO e CLO intavolarono nuove riunioni per giungere un nuovo accordo di collaborazione e mutuo riconoscimento, ma i negoziati non giunsero ad una soluzione condivisa. Dal 2002, queste diverse tensioni hanno rallentato il ritmo di lavoro del CLO, che continua tuttavia ad esistere giuridicamente come associazione.\nIl risorgimento e l'eredit\u00e0 odierna del CLO.\nIn gennaio del 2021, il CLO ricuper\u00f2 la sua libert\u00e0 d'azione e il ritmo delle sue attivit\u00e0 normali. Ormai propone soluzioni concrete per risolvere le vacillazioni persistenti nell\u2019uso della lingua. Ho ha spiegato in un comunicato.\nAl giorno d'oggi le preconizzazioni del CLO sono seguite da una parte del movimento occitanista, che vi vede una soluzione utile per sviluppare l'occitano in maniera pi\u00f9 ordinata, specialmente in pedagogia. Il Consiglio della Lingua Occitana \u00e8 riconosciuto ufficialmente dal \"Conselh Generau\" della Val d'Aran - l'unico territorio in cui l'occitano gode di ufficialit\u00e0 - e quindi dall\"Oficina de Foment e Ensenhament der Aran\u00e9s\" dal 1999, dall\"Associacion Internacionala d'Estudis Occitans (AIEO)\" dal suo congresso di Tolosa del 1997, dal \"Gidil\u00f2c\" (che \u00e8 membro fondatore del CLO) e da una parte degli insegnanti, formatori e organismi culturali. Alcuni libri, cd e dvd precisano che seguono e applicano la norma del CLO.\nAl contrario, un'altra parte del movimento occitanista dimostra sia indifferenza, sia mancanza di informazione, se non ostilit\u00e0, nei confronti della norma classica cos\u00ec come regolata dal CLO."}
{"id": "775136", "revid": "1714743", "url": "https://it.wikipedia.org/wiki?curid=775136", "title": "Raimondo Ponzio I di Tolosa", "text": "Origine.\nFiglio unico del conte d'Albi e di N\u00eemes, conte di Tolosa e duca di Settimania, Raimondo II (\u2020 ca. 924) e della moglie (come risulta sia dal documento n\u00b0 52 della \"Histoire G\u00e9n\u00e9rale de Languedoc, Preuves, Tome V\", in cui \u00e8 citata, come contessa in una donazione alla cattedrale di Narbona, sia nelle \"Europ\u00e4ische Stammtafeln\", vol II, 68 (non consultate)), Guinidilda (\u2020 dopo il 923), figlia del conte di Barcellona, Goffredo il Villoso (ca. 840-897) e di Guinidilda che, secondo la storica Alison Weir era figlia di Baldovino I delle Fiandre, mentre altri dicono fosse figlia di Mir\u00f2 I conte di Rossiglione. Raimondo II era il figlio primogenito del conte d'Albi, conte di Rouergue, conte di Tolosa e conte di Quercy, Oddone I (\u2020 ca. 918) e di Garsenda d'Albi (come risulta dall\"'Histoire des comtes de Toulouse\", dal capitolo n\u00b0 XI del secondo volume delle \"Histoire G\u00e9n\u00e9rale de Languedoc\" e dal \"Cartoulaires de l'abbaye de Beaulieu\", datato agosto 887, in cui il conte Oddone vendette una propriet\u00e0 assieme alla moglie Garsenda ed al fratello Ariberto), la figlia del conte d'Albi, Ermengardo).\nBiografia.\nNel 924 circa, alla morte di suo padre, Raimondo II, avvenuta, secondo l\"'Histoire G\u00e9n\u00e9rale de Languedoc, Preuves, Tome III\", dopo una spedizione contro i Normanni, Raimondo Ponzio eredit\u00f2 i titoli di conte d'Albi e di N\u00eemes, conte di Tolosa e duca di Settimania. In un documento di quel periodo (una lettera del vescovo di Narbona, Agius, che, secondo le \"Notes sur l'Histoire G\u00e9n\u00e9rale de Languedoc, Tome IV\", mor\u00ec tra il 926 ed il 927), il n\u00b0 47 della \"Histoire G\u00e9n\u00e9rale de Languedoc, Preuves, Tome V\", Raimondo Ponzio viene citato come conte, assieme allo zio, Ermengardo. Comunque nel dicembre 924, il visconte di Narbona, Oddone, in una sua donazione cita il conte e marchese (\"Poncii comitis et marchionis\") Raimondo Ponzio (aveva assunto anche il titolo di marchese di Gotia o di Settimania), che controfirma la donazione.\nCome gi\u00e0 faceva suo padre, Raimondo II, sempre secondo la \"Histoire G\u00e9n\u00e9rale de Languedoc, Preuves, Tome III\", Raimondo Ponzio govern\u00f2 le sue contee unitamente allo zio, Ermengardo, anche le contee di Rouergue e di Quercy e, ancora assieme allo zio, continu\u00f2 a sostenere il re dei Franchi occidentali, Carlo il Semplice.\nNel 931, sempre assieme allo zio, Ermengardo, dopo la morte di Carlo il Semplice, si sottomise al nuovo re dei Franchi occidentali, Rodolfo.E, nel 932, secondo i \"Flodoardi Annales\", Raimondo Ponzio e lo zio, Ermengardo, Conte di Rouergue, si recarono in Borgogna a rendere omaggio a Rodolfo, nuovo re dei Franchi occidentali.E proprio in quell'anno, re Rodolfo lo invest\u00ec della contea di Alvernia e del ducato d'Aquitania, tolto a Ebalus il Bastardo, ma richiesto anche da Guglielmo Testa di Stoppa, il figlio di Ebalus. Nel marzo 932, Raimondo Ponzio viene ricordato in una donazione del visconte di Caturcorum.\nNel 936, Raimondo Ponzio, secondo lo storico francese, Christian Settipani, fond\u00f2 il monastero di Chanteuges, il cui atto di fondazione \u00e8 riportato nel documento n\u00b0 66 dell\"'Histoire G\u00e9n\u00e9rale de Languedoc, Preuves, Tome V\", dove viene evidenziata la competizione con Guglielmo Testa di Stoppa, per il ducato d'Aquitania.Nel novembre di quello stesso anno Raimondo Ponzio fece una donazione all'abbazia di Saint-Pons-de-Thomi\u00e8res.\nNel 937, poco dopo la morte del re Rodolfo, gli Ungari compirono delle incursioni nel regno di Francia, che interessarono marginalmente i domini di Raimondo Ponzio, che in quell'anno aveva fatto altre due donazioni, una a gennaio, ed un'altra alcuni mesi dopo.\nNel 940, Raimondo Ponzio viene citato come duca d'Aquitania e conte di Tolosa in una donazione dei vescovi di Narbona e di B\u00e9ziers.\nNel 944 Ugo il Grande, conte di Parigi col re di Francia, Luigi IV, incontrarono Raimondo Ponzio a Nevers e gli confermarono tutti i suoi titoli, dopo che quest'ultimo si era riconosciuto loro vassallo, sia secondo il Richeri Historiarum, liber III, che secondo il cronista Flodoardo.\nNon si conosce la data esatta della morte di Raimondo Ponzio, che, in un documento del 969, viene citato come gi\u00e0 deceduto, dopo che aveva lasciato i titoli di conte di Tolosa e duca di Settimania al figlio Raimondo, mentre il ducato d'Aquitania e la contea d'Alvernia erano andati a Guglielmo Testa di Stoppa.\nMatrimonio e discendenza.\nAveva sposato Garsenda, figlia del duca Garcia II di Guascogna e di Amuna figlia del conte Guglielmo I di Bordeaux. Raimondo Ponzio e Garsenda ebbero due figli:"}
{"id": "775138", "revid": "438678", "url": "https://it.wikipedia.org/wiki?curid=775138", "title": "Vero come la finzione", "text": "Vero come la finzione (\"Stranger than Fiction\") \u00e8 un film diretto da Marc Forster nel 2006.\nTrama.\nHarold Crick \u00e8 un ispettore del servizio fiscale americano. Ha una vita regolare, scandita dal timer del suo orologio digitale. Un giorno, mentre si reca al lavoro, sente una voce di una donna, che sembra narrare la vita di Harold esattamente come farebbe un narratore onnisciente. Harold crede sia uno scherzo, ma quando la voce, continuando a seguire e a commentare la vita e le situazioni di Harold, arriva a predirne la morte con una frase sibillina, \"se solo avesse saputo che...\", disperato, si rivolge ad una psicologa, che oltre a consigliargli psicofarmaci, lo indirizza da un professore esperto di letteratura, Jules Hilbert.\nDa qualche parte nella stessa citt\u00e0 intanto, la scrittrice Kay Eiffel viene affiancata da Penny Escher, una segretaria inviata dalla sua casa editrice al fine di spronarla a terminare un libro. Il punto a cui Kay non riesce a trovare soluzione \u00e8 come far morire un suo personaggio, un ispettore delle tasse chiamato Harold Crick.\nNel frattempo, la vita di Harold va avanti, e durante un'ispezione conosce Ana Pascal, e se ne innamora. Dapprima la donna detesta Harold, poi piano piano lo ricambia. Il professore Hilbert intanto cerca di capire in quale intreccio Harold si trovi, in quale tipo di letteratura, se in una commedia o in una tragedia. Il professore intanto fa riflettere Harold sul fatto che lui viva o meno la sua vita, ed Harold inizia a viverla, iniziando a smetterla con la sua mania di contare tutto, ma \"lasciandosi un po' andare\".\nQuando Harold riconosce la voce in televisione, mentre viene trasmessa una vecchia intervista alla scrittrice Kay Eiffel, Hilbert lo mette in guardia, spiegandogli che \u00e8 un'autrice che uccide i suoi personaggi. Harold allora corre da lei per convincerla a non ucciderlo, e quando la rintraccia, scopre che aveva appena finito di scrivere la parte sulla sua morte. Ancora incredula, Kay lascia il suo manoscritto ad Hilbert, il quale lo trova un capolavoro che senza la morte di Harold sarebbe incompleto. Anche Harold legge il romanzo, e lo riconsegna a Kay, ringraziandola per la bellissima morte che gli regaler\u00e0.\nIl giorno dopo Harold si reca al lavoro, e quando un ragazzino finisce in mezzo alla strada, Harold si butta per salvarlo, riuscendoci, ma finendo investito lui stesso.\nHarold si risveglia all'ospedale, con molteplici ferite e fratture, ma vivo. Al suo fianco c'\u00e8 Ana, mentre da qualche parte della citt\u00e0 Hilbert rimprovera Kay per aver cambiato la fine del romanzo. La donna gli spiega allora che un uomo che sa di morire e lo accetta, \u00e8 proprio \"il tipo d'uomo che si vorrebbe tenere in vita\"."}
{"id": "775141", "revid": "1632387", "url": "https://it.wikipedia.org/wiki?curid=775141", "title": "Fight for the Rock", "text": "Fight for the Rock \u00e8 il terzo album in studio del gruppo musicale heavy metal statunitense Savatage, pubblicato nel 1986 dalla Atlantic Records.\nIl disco.\nIn occasione di questo album, il gruppo si avvicina a sonorit\u00e0 hair/pop metal, e pertanto \u00e8 considerato uno degli album peggiori della band dai loro sostenitori. Venne paragonato ad uno stile simile a quello dei Van Halen o di altre band di questo filone americano. Come in molti altri casi in cui altre heavy metal band di stampo tradizionale avevano ottenuto un certo successo, anche in questo l'etichetta impose al gruppo di orientarsi su strade pi\u00f9 commerciali per incrementare ulteriormente le vendite. Nel disco venne inoltre riproposta dal power ballad \"Out on the Streets\", tratta dal debutto, con l'aggiunta di cori di facile presa e la cover dei Badfinger \"Day After Day\". Il disco, come da previsioni, non ottenne un particolare successo, cos\u00ec il gruppo torner\u00e0 a dedicarsi allo stile di sempre, tralasciando le influenze del pop metal. Da menzionare anche l'entrata del bassista Johnny Lee Middleton, che raggiunse la band proprio in occasione di questo album."}
{"id": "775145", "revid": "1410376", "url": "https://it.wikipedia.org/wiki?curid=775145", "title": "Giorgio Vido", "text": "Biografia.\nFu eletto alla Camera dei deputati per la Liga Veneta-Lega Nord nella XII Legislatura.\nSi dimise dalla Lega Nord nel gennaio 1995, aderendo alla Lega Italiana Federalista, fondata da esponenti leghisti che intendevano restare nella coalizione di centrodestra. Nel giugno 1994 aveva presentato alla Camera una proposta di legge costituzionale per uno \"Statuto Speciale\" per il Veneto.\nNel 1996 si fece promotore di un'analoga proposta di legge di iniziativa popolare. Nel 2000 contribu\u00ec alla fondazione del \"Fronte Marco Polo\" con Fabio Padovan, partito di cui fu eletto presidente.\nDopo le elezioni regionali del 2000, in cui il Fronte ottenne l'1,2% dei voti ,fu promotore dell'unificazione in un unico partito, denominato Liga Fronte Veneto, del \"Fronte Marco Polo\" con i \"Veneti d'Europa\" (lista in cui si erano presentati la Liga Veneta Repubblica di Fabrizio Comencini e il movimento Veneto Futuro di Giuseppe Ceccato). Il nuovo partito, di cui fu segretario dal 2001 al 2003, si present\u00f2 alle elezioni politiche italiane del 2001, raccogliendo il 2,4% in Veneto al Senato e mancando di poco l'elezione di un senatore.\nDal 2005 Giorgio Vido \u00e8 responsabile dell'ufficio stampa e comunicazioni della Liga Fronte Veneto (poi rinominata Liga Veneta Repubblica) di cui \u00e8 segretario Fabrizio Comencini."}
{"id": "775146", "revid": "93685", "url": "https://it.wikipedia.org/wiki?curid=775146", "title": "Metodo ipotetico-deduttivo", "text": ""}
{"id": "775147", "revid": "1381093", "url": "https://it.wikipedia.org/wiki?curid=775147", "title": "In the Nightside Eclipse", "text": "In the Nightside Eclipse \u00e8 il primo album in studio del gruppo musicale norvegese Emperor, pubblicato il 21 febbraio 1994 dalla Candlelight Records.\n\u00c8 stato inserito in 4\u00aa posizione nella lista \"Migliori album Black Metal secondo Decibel\".\nDescrizione.\nL'album contiene due delle loro canzoni pi\u00f9 conosciute, \"I Am the Black Wizards\" e \"Inno a Satana\", ed \u00e8 considerato uno dei lavori meglio riusciti del genere black metal. \u00c8 stato registrato nel luglio 1993 al Grieghallen ed \u00e8 stato pubblicato l'anno seguente.\nL'edizione rimasterizzata del 1999 contiene due cover (dei Bathory e Mercyful Fate); inoltre l\"'Intro\" viene incorporata nella traccia numero due \"Into the Infinity of Thoughts\", che diventa cos\u00ec la traccia numero uno con una durata totale di 9 minuti e 4 secondi.\nLa versione del 2004 contiene materiale multimediale di un live show a Oslo per la canzone \"Towards the Pantheon\", pi\u00f9 altre registrazioni live del 1997.\nStile musicale, composizione e tematiche.\n\"In the Nightside Eclipse\" viene spesso indicato come una delle influenze pionieristiche del genere symphonic black metal. Anche se tutti gli elementi chiave del black metal sono presenti, l'uso delle tastiere per realizzare sezioni sinfoniche sono una particolarit\u00e0 dell'album e donano un caratteristico sound d'atmosfera all'opera.\nLa maggior parte del materiale che costituisce l'album fu scritto e registrato prima che la band entrasse in studio, tuttavia le sezioni sinfoniche furono composte direttamente in sala d'incisione, dato che all'epoca, il gruppo non aveva nemmeno un tastierista fisso in formazione. Alcuni dei testi sulla versione finale dell'album furono parzialmente scritti da Mortiis prima che uscisse dalla band. Samoth ha suggerito che il frequente uso della parola \"emperor\" nei testi fosse una sorta di metafora, \"per la nostra propria entit\u00e0, il Signore oscuro, il Diavolo, il possente e il mitico\". Samoth ha citato il potere della natura in Norvegia come una delle maggiori ispirazioni per la musica degli Emperor e per questo album in particolare. Inoltre, i testi esprimono una fascinazione per l'epoca dei vichinghi, Tolkien, Dracula, e per \"qualsiasi cosa correlata con la Transilvania, i Carpazi, le foreste oscure dell'Europa orientale, e il folklore\". Ihsahn, tuttavia, spieg\u00f2 di non aver mai letto libri di Tolkien, sebbene possa aver \"inconsciamente\" fatto ricorso a termini mutuati dal linguaggio fantasy.\nRegistrazione e produzione.\nL'album \u00e8 stato co-prodotto da Pytten, che aveva prodotto \"De Mysteriis Dom Sathanas\" dei Mayhem e l'album di debutto di Burzum, come anche Immortal ed Enslaved. Per quanto l'album sia stato registrato nel luglio 1993, il missaggio dei brani non fu approntato fino all'anno successivo a causa degli arresti di Faust e Samoth. Alla fine, solo Ihsahn e Samoth furono presenti al missaggio dell'album, anche se ricevettero suggerimenti ed indicazioni dagli altri via lettera. Ihsahn era ammalato durante la registrazione del disco, e Tchort ricorda che letteralmente \"sputava sangue\" durante le sessioni in studio.\nCopertina.\nL'immagine di copertina \u00e8 stata disegnata da Necrolord (all'anagrafe Kristian W\u00e5hlin), e raffigura un'orda di orchi in viaggio verso Minas Morgul. La parte sotto al logo della band si basa su una sezione di un'incisione opera di Gustave Dor\u00e9. La stessa sezione fu utilizzata anche come copertina dell'EP \"Emperor\".\nAccoglienza.\nNella sua recensione, Steve Huey del sito web AllMusic assegn\u00f2 al disco cinque stelle su cinque, scrivendo: \"\"In the Nightside Eclipse\" dimostra ragionevolmente che ci sono vere ambizioni e sostanza nel mondo del black metal. [...] [l'album] in qualche modo \u00e8 riuscito a catturare l'essenza del genere mentre riscriveva completamente le regole dello stesso\", aggiungendo poi: \"il primo [album] che fonde black metal con elementi progressive e sinfonici, preparando il terreno per una serie di future sperimentazioni nel genere, [...] Come tale, possiede certamente l'eredit\u00e0 pi\u00f9 longeva di qualsiasi altra cosa prodotta dalla sanguinosa prima ondata norvegese, e si classifica come uno dei pi\u00f9 importanti album heavy metal degli anni novanta\". Nel 2005, l'album \u00e8 stato inserito alla posizione numero 292 nel libro \"The 500 Greatest Rock &amp; Metal Albums of All Time\" della rivista \"Rock Hard\". Kyle Ward di Sputnikmusic diede all'album 5 stelle su 5 scrivendo: \"\"In the Nightside Eclipse\" \u00e8 un capolavoro grazie al bilanciamento compositivo. Questo permette agli elementi sinfonici di essere prepotenti senza rubare lo spettacolo - un attributo la cui mancanza ha dimostrato di essere la caduta di innumerevoli altre band symphonic black metal. Questo \u00e8 ancora, al suo interno, un disco duro, oscenamente pesante, e bisogna solo posizionarsi nel vortice di tracce come \"I Am the Black Wizards\" per capire che qui c'\u00e8 molto di pi\u00f9 che sinfonie all'opera\".\nL'album \u00e8 ampiamente considerato una delle uscite pi\u00f9 importanti nella storia del black metal, particolarmente riguardo alla seconda ondata di inizio anni novanta, ed \u00e8 stato frequentemente descritto come un classico dai critici musicali. L'album \u00e8 stato d'ispirazione per molti gruppi di metal estremo, e molti lo considerano il primo vero album di symphonic black metal. Kyle Ward di SputnikMusic accredita gli Emperor di aver \"[portato] il genere in una direzione adesso vista come una naturale estensione della sfera di influenza del black metal\". Si tratta dell'unico album degli Emperor a vedere Tchort al basso, che in seguito sarebbe entrato a far parte di Carpathian Forest, Blood Red Throne, ed altri gruppi. Nel 2005, la rivista \"Decibel\" ha inserito l'album nella propria Hall of Fame, scrivendo che \"sin dalla sua pubblicazione del 1995, \"In the Nightside Eclipse\" stabil\u00ec gli Emperor come i regnanti supremi di uno stile pi\u00f9 complesso, atmosferico, chiamato \"symphonic black metal\". Definirono inoltre il disco \"uno degli album storicamente pi\u00f9 affascinanti e influenti dal punto di vista sonoro negli annali del metal estremo\". Inoltre, nell'autunno del 2010 \"In the Nightside Eclipse\" venne inserito in 4\u00aa posizione nella lista dei \"Migliori album Black Metal secondo Decibel\". Nel 2009, \"Loudwire\" lo nomin\u00f2 il 18\u00ba miglior album di debutto di sempre. Nel 2009, IGN incluse \"In the Nightside Eclipse\" nella lista \"10 Great Black Metal Albums\" da loro redatta; secondo IGN: \"Gli Emperor ispirarono l'ondata di gruppi black metal apertamente tecnici che avrebbero governato l'underground nei primi anni 2000. Dimmu Borgir e Cradle of Filth devono molto a questo album\". Nel luglio 2014, \"In the Nightside Eclipse\" \u00e8 stato inserito al terzo posto nella lista di \"Guitar World\" \"Superunknown: 50 Iconic Albums That Defined 1994\". Matt Heafy dei Trivium scrisse che gli \"Emperor avevano creato un suono unico nella loro combinazione di classicismo e convenzioni moderne del metal, che non erano mai state eseguite con tale precisione\"."}
{"id": "775148", "revid": "438678", "url": "https://it.wikipedia.org/wiki?curid=775148", "title": "Miss Potter", "text": "Miss Potter \u00e8 un film del 2006 diretto da Chris Noonan.\nPellicola biografica basata sulla vita dell'artista Beatrix Potter, presenta anche piccole animazioni collegate ai personaggi nati dalla fantasia della stessa.\nTrama.\nLondra, 1902. Beatrix Potter \u00e8 una donna nubile di buona famiglia, determinata e anticonformista che aspira a diventare autrice di libri per bambini. Per questo, insieme alla sua accompagnatrice Miss Wiggin, visita la casa editrice \"Frederick Warne &amp; Co.\" per convincere i proprietari a pubblicare \"Il racconto di Peter Coniglio\"; Harold e Fruing Warne accettano pur pensando che sia destinato al fallimento, e solo perch\u00e9 hanno promesso la direzione di un progetto al fratello minore Norman.\nAl primo incontro tra Norman e Beatrix, il primo ammette che si tratta della sua prima esperienza editoriale, ma di aver adorato il suo libro, ed entrambi sono determinati nel dimostrare ai fratelli di Norman di poter raggiungere un risultato soddisfacente; Norman porta Beatrix alla tipografia e iniziano a vendere le copie del libro. Norman presenta a Beatrix il resto della sua famiglia, composta dalla madre costretta su una sedia a rotelle e dalla sorella Millie; con quest'ultima in particolare, felicemente nubile come lei, stringe subito amicizia. Helen, la madre di Beatrix, non gradisce che la figlia non pensi al matrimonio e che frequenti un uomo che per vivere ha bisogno di lavorare, ma Beatrix non le d\u00e0 ascolto e, anzi, progetta di pubblicare altri libri, che riscuotono molto successo e le cui copie vengono esposte in molte vetrine; il padre di Beatrix, Rupert, con la quale ha sempre avuto un ottimo rapporto, acquista una copia di \"La storia di due topini cattivi\" grazie al passaparola di alcuni amici al Reform Club, e si complimenta con la figlia per gli ottimi risultati che sta ottenendo.\nIncoraggiata da questo successo e dal sostegno di suo padre, Beatrix invita Norman e Millie alla festa di Natale della sua famiglia; Norman, rimasto solo con Beatrix e approfittando di un sonnellino di Mrs Wiggin per il troppo brandy, balla con lei e le fa una proposta di matrimonio, ma Helen li interrompe prima che Beatrix possa rispondere. Dopo che Beatrix racconta di fronte agli ospiti una storia che sta scrivendo appositamente per Norman, \"La festa di Natale dei conigli\", si confida a Millie riguardo alla proposta di Norman, e lei la incoraggia a dire di s\u00ec. Mentre gli ospiti se ne vanno, Beatrix sussurra a Norman di aver accettato la sua proposta. Qualche tempo dopo, Beatrix litiga con i genitori perch\u00e9 non sono convinti che sposarsi con Norman sia una buona idea; in particolare, sua madre le dice che nessun Potter pu\u00f2 sposarsi con dei commercianti, ma Beatrix le ricorda che i suoi nonni lo erano entrambi, e quando la minaccia di toglierle l'eredit\u00e0 le ricorda anche che quando suo fratello Bertram fugg\u00ec con la figlia di un vinaio non venne diseredato; Beatrix afferma comunque che, essendo una scrittrice, ha il suo introito. Il signor Potter tenta di ragionare con sua figlia, ma lei gli dice che vuole essere amata e non semplicemente sposare qualcuno perch\u00e9 pu\u00f2 provvedere a lei. Beatrix, informatasi sui guadagni derivanti dalle royalty, apprende che le vendite dei libri l'hanno resa abbastanza ricca da acquistare diverse tenute e una casa in citt\u00e0, se lo desidera. Quando torna a casa, i suoi genitori fanno una proposta: se Beatrix mantiene segreto il suo fidanzamento con Norman fino alla fine delle vacanze estive con loro nella Regione dei Laghi, potranno sposarsi senza problemi.\nNorman e Beatrix si salutano alla stazione ferroviaria e si scambiano molte lettere durante la separazione. Nel frattempo, Beatrix rincontra dopo molti anni William Heelis, figlio del custode della fattoria, il quale da ragazzo si era trasferito a Manchester per studiare legge e migliorare la sua istruzione; fu proprio lui a incoraggiarla a prendere sul serio la scrittura. Insieme visitano \"Hill Top Farm\", una splendida fattoria in vendita che Beatrix vorrebbe acquistare per renderla una perfetta casa di campagna. Ad un certo punto Beatrix riceve una lettera da Millie, che le rivela che Norman \u00e8 malato; Beatrix torna a Londra, scoprendo purtroppo che Norman \u00e8 morto da poco, cosa che la fa sprofondare nella tristezza, che supera solo grazie alle parole di conforto di Millie.\nCon l'aiuto di William Heelis, Beatrix acquista \"Hill Top Farm\" e vi si trasferisce per riprendere a dipingere, assumendo il contadino Mr. Cannon per gestire la fattoria come fosse un'azienda agricola e trovando sollievo nella natura, ricevendo le visite del fratello Bertram, dei loro genitori e di Millie. Sempre grazie a William, Beatrix supera alle aste gli speculatori e acquista molti poderi locali per preservare la natura.\nColonna sonora.\nLa colonna sonora, composta da Nigel Westlake, \u00e8 stata pubblicata l'8 gennaio 2007; la durata complessiva \u00e8 di 42:27. Le musiche aggiuntive sono di Rachel Portman.\nDistribuzione.\nDopo un'anteprima londinese e statunitense (rispettivamente il 3 e il 10 dicembre 2006), il film \u00e8 stato distribuito negli Stati Uniti d'America prima in forma limitata il 29 dicembre 2006, e poi nel Regno Unito dal 5 gennaio 2007. In Italia \u00e8 uscito il 2 febbraio 2007, distribuito da Eagle Pictures e doppiato presso la societ\u00e0 CDC Sefit Group, con l'adattamento dei dialoghi e la direzione del doppiaggio di Alessandro Rossi.\nAccoglienza.\nIl film \u00e8 stato accolto positivamente dalla critica. Sul sito Rotten Tomatoes ha un indice di approvazione professionale del 67% basato su 129 recensioni, con un voto ponderato di 6,22/10 e un giudizio generale che recita \u00ab\"Un incantevole film biografico che mantiene la sua dolcezza anche nei momenti pi\u00f9 tristi\"\u00bb; su Metacritic ha un punteggio di 57 su 100, basato su 29 recensioni."}
{"id": "775154", "revid": "373458", "url": "https://it.wikipedia.org/wiki?curid=775154", "title": "Samuel von Pufendorf", "text": "Biografia.\nFiglio di un pastore protestante, nel 1650 inizi\u00f2 gli studi di teologia a Lipsia, nel 1656 a si trasfer\u00ec a Jena, attratto dalla filosofia.\nNel 1658, su interessamento del fratello, diplomatico, divenne precettore dell'ambasciatore svedese in Danimarca. L\u00ec venne per\u00f2 imprigionato a causa della guerra in corso tra danesi e svedesi, e, durante la sua reclusione, scrisse gli \"Elementorum Jurisprudenti\u00e6 Universalis Libri Duo\" in cui, attratto dalla filosofia politica, espose alcune sue riflessioni circa le tesi di Ugo Grozio e Thomas Hobbes. Venne convinto da alcuni suoi estimatori a pubblicare il lavoro nel 1660. L'anno successivo, sulla scia del clamore suscitato dall'opera, fu invitato a tenere la prima cattedra di \"diritto naturale e delle genti\" a Heidelberg. Per la prima volta questa divenne una disciplina autonoma rispetto alla filosofia morale e alla teologia naturale.\nCon lo pseudonimo di \"Severino di Monzambano\" pubblic\u00f2 nel 1667 il \"De Statu Imperii Germanici Liber Unus\", in cui sostenne che:\nA causa del clamore suscitato anche da quest'opera, ritenne opportuno accettare la cattedra di diritto naturale all'Universit\u00e0 di Lund. A questa, come ad altre opere del giurista sassone, risponder\u00e0 polemicamente Gottfried Wilhelm von Leibniz (che definir\u00e0 il Pufendorf come un \u00abuomo poco giurista e per nulla filosofo\u00bb), tra i maggiori critici di Pufendorf, in diversi scritti e opuscoli, in particolare nel \"De Jure Suprematus ac Legationis Principum Germani\u00e6\" (1677; sotto lo pseudonimo di Cesarino F\u00fcrstenerio), e nel \"In Severinum de Monzabano\" (1668 - 1672). \nIn questi anni prese forma il suo capolavoro \"De Jure Natur\u00e6 et Gentium Libri Octo\", dove discute e rielabora le tematiche giusnaturalistiche. L'anno dopo scrisse il compendio \"De Officio Hominis et Civis juxta Legem Naturalem Libri Duo\"; quest'opera avr\u00e0 successo nell'intera Europa per tutto il secolo seguente, e fu utilizzata come manuale nelle facolt\u00e0 di diritto delle universit\u00e0.\nCostretto a lasciare la citt\u00e0 di Lund nel 1676 a causa delle lunghe discussioni teologico-giuridiche che attaccavano i suoi scritti, a Stoccolma ricopr\u00ec la carica di storiografo del re, Segretario di Stato e Consigliere Segreto, il che gli permise di mettere in pratica le sue nozioni giuridiche in politica estera.\nGrazie a queste posizioni viaggi\u00f2 moltissimo attraverso l'Europa e scrisse nel 1687 il \"De Habitu Religionis Cristian\u00e6 ad Vitam Civilem\", in cui sostenne che la religione cristiana, se intesa nel modo corretto, fosse la religione pi\u00f9 adatta a rafforzare l'attivit\u00e0 dello Stato.\nNel 1694 mor\u00ec a Berlino.\nTeorie rilevanti del suo pensiero sono:"}
{"id": "775157", "revid": "124123", "url": "https://it.wikipedia.org/wiki?curid=775157", "title": "Baldassare Donato", "text": "Egli fu maestro di cappella della prestigiosa Basilica di San Marco a Venezia alla fine del XVI secolo e una figura di primo piano nello sviluppo della musica profana italiana ed in ispecie della villanella.\nBiografia.\nSulla prima parte della sua vita non esistono notizie certe; non si sa dove sia nato. La prima notizia sul suo nome la si trova nei libri della Basilica di San Marco nel 1550, dove lo si trova come cantore e quindi nel 1562 come istruttore di canto dei ragazzi del coro. Quando Gioseffo Zarlino prese il posto di maestro di cappella da Cipriano de Rore nel 1565, Donato venne retrocesso a semplice cantore; il conflitto fra i due sembra sia stato motivato da attriti nella cappella di san Marco e culmin\u00f2 in una lite pubblica nel 1569 nel corso dei festeggiamenti per la festivit\u00e0 di san Marco, suscitando scandalo fra la gente. Nel 1577 Donato assunse un alto incarico nella scuola della Chiesa di san Rocco, un'altra importante chiesa di Venezia con una notevole tradizione musicale e con una cappella musicale molto importante. In ogni caso non rest\u00f2 molto in quel posto dimettendosi nel 1580. Nel 1588 divenne assistente al maestro di cappella di san Marco, mentre Zarlino era ancora in vita (nulla si sa sul motivo della riconciliazione), e nel 1590 assunse l'incarico di maestro di cappella tolto al suo ex antagonista mentre era ancora in vita.\nMusica e influenze.\nDonato rappresent\u00f2 una corrente innovativa nel seno della scuola veneziana, che rappresentava gi\u00e0 una corrente di progresso rispetto alle altre scuole italiane ed in particolare della scuola romana.\nLa corrente progressista era composta oltre che da Donato, da Giovanni Croce, Andrea e Giovanni Gabrieli; la componente conservatrice faceva invece capo a Zarlino, Cipriano de Rore e Claudio Merulo, che tendevano a seguire gli insegnamenti della scuola franco fiamminga che furono i pi\u00f9 diffusi nella musica europea fino a dopo la met\u00e0 del secolo.\nLa musica sacra di Donato \u00e8 la parte pi\u00f9 conservatrice della sua produzione, normalmente legata all'uso della polifonia nello stile di Palestrina ma aggiungendo parte dei grandi effetti policorali dei Gabrieli. A dispetto del suo evidente disprezzo per il conservatorismo di Zarlino, egli assorb\u00ec parte del suo stile e dei suoi insegnamenti come si pu\u00f2 osservare nell'uso del contrappunto e delle dissonanze, almeno quando, deliberatamente, componeva nello stile della scuola franco fiamminga.\nProbabilmente, la sua maggiore importanza nella storia della musica risiede nello sviluppo della villanella ed una forma leggera di madrigale nella musica profana. \nAlcune di queste opere erano state composte per la danza ed erano di tipo popolare. Essi erano simili alle chanson francesi ed avevano delle melodie orecchiabili basate su dei ritmi incrociati e non sulla polifonia ed il cromatismo propri del madrigale della met\u00e0 del secolo. \nDonato scrisse anche dei madrigali pi\u00f9 tradizionali oltre che a salmi, mottetti e musiche cerimoniali."}
{"id": "775163", "revid": "416175", "url": "https://it.wikipedia.org/wiki?curid=775163", "title": "I maghi di Caprona", "text": "I maghi di Caprona (\"The Magicians of Caprona\") \u00e8 un romanzo fantasy del 1980 di Diana Wynne Jones, terzo libro della serie di Chrestomanci.\nIl romanzo \u00e8 ambientato in una versione immaginaria nella citt\u00e0 italiana di Caprona, dove la magia \u00e8 all'ordine del giorno. A Caprona vivono le due pi\u00f9 grandi famiglie di maghi d'Italia, la famiglia Montana e la famiglia Petrocchi, da sempre in competizione: le due famiglie non si parlano, non si guardano, e si considerano superiori l'una sull'altra. \nIl libro ci porta a casa Montana, dove troviamo il piccolo Tonino Montana, l'unico della famiglia lento ad apprendere gli incantesimi; in compenso Tonino ha una grande passione per la lettura e la capacit\u00e0 di parlare coi gatti, abilit\u00e0 molto rara e apprezzata. Tonino vive circondato da un'infinit\u00e0 di fratelli, sorelle, cugini, zie... e dai gatti, in particolare Benvenuto, che ha una particolare predilezione per lui. \nTonino, col fratello Paolo, capisce che la situazione di Caprona \u00e8 assai grave: Pisa, Firenze e Siena si sono alleate contro Caprona, nella speranza di conquistarla. L'unico modo per salvare la citt\u00e0 \u00e8 quello di trovare le parole originarie dell'Angelo di Caprona, l'inno magico della citt\u00e0 che, modificato pi\u00f9 volte nel corso dei secoli, ha perso molto del suo potere. Tonino sogna di riuscire lui stesso a salvare Caprona, e i suoi sogni sembrano realizzarsi quando riceve uno strano libro che narra la storia di un ragazzo normale, privo di poteri magici, che riesce a salvare la sua citt\u00e0 trovando una pergamena in un vicolo. Con la speranza di trovare le parole perdute, Tonino si avventura per Caprona, finch\u00e9 viene rapito, trasformato in una bambola da teatrino e rinchiuso in una scatola insieme a Angelica Petrocchi. \nI due riusciranno insieme a superare diffidenze e pregiudizi, a scoprire gli intrighi di una duchessa malvagia, a svelare l'innocenza di un conte ingenuo e a salvare Caprona da una sconfitta sicura, trovando le parole dell'angelo con l'aiuto di Rosa Montana e Marco Petrocchi, giovani sposi segreti, dei gatti Benvenuto e Vittoria, capogatto di casa Petrocchi e del grande incantatore Chrestomanci.\nMa Caprona non \u00e8 salva se le due famiglie non lavorano unite; il libro si conclude con un invito a pranzo dei Petrocchi verso i Montana, invito accolto con piacere; \u00e8 presente anche Crestomanci, che propone di portare con s\u00e9 Tonino e Angelica in Inghilterra, per formali alle arti magiche, dichiarando che senza di loro Caprona non sarebbe stata pi\u00f9 la stessa, o non ci sarebbe stata pi\u00f9."}
{"id": "775167", "revid": "124688953", "url": "https://it.wikipedia.org/wiki?curid=775167", "title": "Alla fiera dell'est", "text": "Alla fiera dell'est \u00e8 il terzo album in studio di Angelo Branduardi, contenente la celebre canzone omonima. Nel 1976 questo album \u00e8 stato insignito del \"premio della critica discografica italiana\".\nI brani sono tutti di Branduardi e i testi insieme alla moglie Luisa Zappa; gli arrangiamenti sono a cura di Maurizio Fabrizio.\nDi questo album esistono una versione in francese (testi di \u00c9tienne Roda-Gil), in spagnolo ed una in inglese (testi di Peter Sinfield).\nLe canzoni.\nCanzone che d\u00e0 il titolo all'album; il brano \u00e8 un adattamento di un canto pasquale ebraico dal titolo \"Chad Gadya\", ed \u00e8 stata utilizzata nella cover cantata dall'israeliano Shlomi Shabat, in uno spot per la compagnia telefonica Pelephone. Ha una curiosa somiglianza con la filastrocca inglese \"The House That Jack Built\", pubblicata nel 1797.\nNel 1999 gli Ethnics Beats realizzarono un'omonima versione Italodance.\nLa canzone \u00e8 ispirata da un proverbio orientale citato nel \"Milione\" di Marco Polo.\n\"La serie dei numeri\" \u00e8 una ripresa d'un canto bretone, \"Ar Ranno\u00f9\" (\"Le serie\"'), contenuto nella raccolta \"Barzhaz Breizh\".\nLa canzone verr\u00e0 ripresa nel libro di Walter Gatti \"Cosa sar\u00e0. La ricerca nella musica italiana\".\nIl testo della canzone \u00e8 tratto da Franco Fortini, \"Foglio di via\", Einaudi, Torino 1946 - precisamente da \"Consigli al morto (Da antichi canti funebri rumeni).\" Nella prima edizione \u00e8 il secondo testo (senza indicazione di titolo); invece nella edizione del 1967 assume il titolo \"La sera si fa sera\" e dopo l'aggiunta di \"E tu pregali\" viene a costituire la terza parte della sezione. Il testo originale di Fortini viene leggermente modificato da Branduardi. La melodia riprende quella del brano tradizionale \"Henry Martin\", gi\u00e0 inciso, tra gli altri, da Joan Baez. Branduardi riutilizzer\u00e0 la stessa melodia per la canzone \"Il lupo di Gubbio\" nell'album \"L'infinitamente piccolo\".\n\u00c8 stato il brano di apertura dei live fino al 1980\nIl testo della canzone si basa su un lied medievale tedesco intitolato \"Unter der Linden\", scritto da Walther von der Vogelweide.\nLa melodia di questo brano verr\u00e0 ripresa dallo stesso autore nel brano \"Bienvenue\", contenuto nell'album \"La menace\", versione francese di \"Domenica e luned\u00ec\".\nTracce.\nTesti di Angelo Branduardi (con la partecipazione di Luisa Zappa), musica di Angelo Branduardi.\nVersione francese (\"A la foire de l'est\", 1978).\nSide 1.\nTesti di Angelo Branduardi (con la partecipazione di Luisa Zappa), musica di Angelo Branduardi, adattamento testi in francese di \u00c9tienne Roda-Gil.\nVersione inglese (\"Highdown Fair\", 1978).\nSide 1.\nTesti di Angelo Branduardi (con la partecipazione di Luisa Zappa), musica di Angelo Branduardi, adattamento testi in inglese di Peter Sinfield.\nFormazione.\nNote aggiuntive:"}
{"id": "775170", "revid": "124155515", "url": "https://it.wikipedia.org/wiki?curid=775170", "title": "Pietro Reggiani", "text": "Biografia.\nLaureato in legge, ha frequentato i corsi di sceneggiatura della Rai e diretto pubblicit\u00e0 e interviste. Nel 1997 scrive e dirige il cortometraggio \"Asino chi legge\", vincitore del premio della Critica al Torino film festival e finalista ai David di Donatello (e per il quale Antonio Ciano ha vinto il Nastro d'argento come miglior produttore).\nNel 2001, Reggiani gira per Studio Universal il cortometraggio docu-fiction \"Paolo Nulla - Un uomo invisibile\".\nFra il 1998 e il 2005 gira il pluripremiato \"L'estate di mio fratello\", per il quale in assenza di una distribuzione ufficiale \u00e8 stata adottata una formula innovativa di autodistribuzione mediante preacquisto dei biglietti da parte di spettatori volenterosi.\nFilmografia.\nRegista.\n-sodoma la scissione - Genny Fenny"}
{"id": "775171", "revid": "6411574", "url": "https://it.wikipedia.org/wiki?curid=775171", "title": "Circuito di Jerez", "text": ""}
{"id": "775182", "revid": "767487", "url": "https://it.wikipedia.org/wiki?curid=775182", "title": "Nomad - The Warrior", "text": "Nomad - The Warrior (\"Nomad\") \u00e8 un film del 2005 ambientato nel XVIII secolo, che narra la storia del condottiero e capo delle trib\u00f9 kazake Ablai Khan, diretto da Sergej Vladimirovi\u010d Bodrov e Ivan Passer.\nIl film \u00e8 stato candidato nel 2007 al Golden Globe per la migliore colonna sonora originale.\nTrama.\n\u00c8 il XVIII secolo e le trib\u00f9 kazake sono minacciate dagli Zungari. Il figlio del Sultano, Mansur, viene tratto in salvo da Oraz che riesce a tenerlo al sicuro e lontano dai traditori del palazzo. Oraz si fa carico di addestrare il giovane e, dopo dieci anni di pace, Mansur, lotta contro Sharish, il rivale zungaro e ne esce vincitore. Il Sultano lo riconosce come figlio e acquista popolarit\u00e0 e successo, ma tradito e catturato, viene condotto nel campo nemico. Gli verr\u00e0 risparmiata la vita e sar\u00e0 liberato a patto di superare una prova di abilit\u00e0. Superata la sfida, per\u00f2 non viene liberato, deve lottare contro un guerriero sconosciuto che uccide, ma scopre che sotto la maglia di ferro si cela tutt'altro che un nemico: Erali, suo amico e compagno d'armi. Scampato ancora alla morte riesce a fuggire, e tornato alla sua trib\u00f9 manda emissari per riunire le forze. Dopo una battaglia di cento giorni i Kazaki finalmente uniti, sconfiggono gli Zungari e cos\u00ec conquistano la loro indipendenza. Alla fine Mansur viene riconosciuto come capo di tutte le trib\u00f9 kazake e nominato come diretto discendente di Gengis Khan, con il nome di Ablai Khan."}
{"id": "775185", "revid": "125141593", "url": "https://it.wikipedia.org/wiki?curid=775185", "title": "Paradosso di Bertrand", "text": "Il paradosso di Bertrand \u00e8 un problema riguardante l'approccio classico alla teoria della probabilit\u00e0, formulato inizialmente da Joseph Bertrand nel suo lavoro \"Calcolo delle probabilit\u00e0\" del 1889, che mostra come il concetto di probabilit\u00e0 non sia ben definito se non \u00e8 chiaro il meccanismo in cui le variabili casuali sono generate. Bertrand propose tre approcci alla soluzione del problema basati su ragionamenti che intuitivamente sembrano tutti essere validi, ma che portano a risultati incoerenti.\nFormulazione.\nDato un triangolo equilatero inscritto in una circonferenza e una corda del cerchio scelta casualmente, il problema consiste nel determinare la probabilit\u00e0 che la corda sia pi\u00f9 lunga di un lato del triangolo. Bertrand propose tre diversi approcci:\nSoluzione classica.\nLa soluzione del problema, quindi, dipende dal metodo mediante il quale scegliamo \"casualmente\" una corda. Risulta che una volta specificato il metodo di selezione casuale, il problema ha una soluzione ben definita. Ma non esiste un unico metodo di selezione, di conseguenza non pu\u00f2 esserci un'unica soluzione. Le tre soluzioni presentate da Bertrand corrispondono a differenti metodi di selezione, e in assenza di ulteriori informazioni non c'\u00e8 ragione di preferirne uno rispetto agli altri.\nI metodi di selezione possono venire visualizzati come segue. Oltre che dal diametro, una corda \u00e8 univocamente identificata dal suo punto medio. Ognuno dei tre metodi di selezione presentati sopra porta a una diversa distribuzione dei punti medi. I metodi 1 e 2 portano a due diverse distribuzioni non uniformi, mentre il metodo tre porta a una distribuzione uniforme. Altre distribuzioni possono essere facilmente immaginate, molte delle quali porteranno a una diversa proporzione delle corde pi\u00f9 lunghe del lato del triangolo inscritto sul totale.\nSoluzione di senso comune.\nNella sua pubblicazione del 1973 \"The Well-Posed Problem\" , E. T. Jaynes si chiese se davvero non fosse possibile dire cosa significa \"casualmente\". Egli scrisse che sappiamo di pi\u00f9 riguardo a questo \"casualmente\" di quanto possa sembrare in un primo momento.\nSe analizziamo un esperimento casuale per via teorica, possiamo provare a comprenderlo pensando a come eseguiremmo veramente quell'esperimento. In questo caso, potremmo provare a tirare dei piccoli filamenti di paglia su una moneta che giace abbastanza distante da noi da poter dire che il modo in cui la paglia cade sulla moneta \u00e8 sufficientemente \"casuale\". A questo punto, \u00e8 di senso comune affermare che la soluzione \u00e8 la stessa a prescindere dal fatto che prendiamo una moneta grande o piccola, e a prescindere dal fatto che la moneta sia collocata un pochino pi\u00f9 a destra o un pochino pi\u00f9 a sinistra.\nSe ammettiamo questa informazione addizionale di senso comune, allora vi \u00e8 un'unica soluzione al problema, ed \u00e8 quella basata sul secondo metodo di selezione visto sopra: il metodo del \"raggio casuale\".\nPi\u00f9 precisamente, l'argomentazione si sviluppa in questo modo: se abbiamo scelto delle corde casuali in un cerchio di raggio formula_1, e a questo punto consideriamo un cerchio concentrico al primo, di raggio formula_2, allora alcune delle corde del cerchio pi\u00f9 grande taglieranno anche il cerchio pi\u00f9 piccolo. Se la scelta delle corde segue quello che si intende con il senso comune per \"casualmente\", allora ci aspetteremmo che l'insieme di corde scelte casualmente dia la stessa probabilit\u00e0 sia nel cerchio grande, sia in quello piccolo. La soluzione cio\u00e8 dovrebbe essere \"ad invarianza di scala\".\nSimilmente, se muoviamo il centro del cerchio piccolo, spostandolo dal centro del cerchio grande, allora dovremmo avere nuovamente la stessa probabilit\u00e0. La soluzione, cio\u00e8, dovrebbe essere anche \"invariante per traslazione\".\nPi\u00f9 in dettaglio, Jaynes precisa inoltre che la soluzione dovrebbe essere \"invariante per rotazione\".\nEgli prov\u00f2 che c'\u00e8 una sola distribuzione dei punti medi delle corde che \u00e8 invariante per scala ed invariante per traslazione. Essa pu\u00f2 essere derivata direttamente dall'equazione integrale per l'invarianza per traslazione. Questa distribuzione \u00e8 quella descritta nel \"metodo 2\", sopra.\nCos\u00ec, pur essendo tutti e tre i metodi perfettamente corretti ed accettabili, il secondo \u00e8 l'unico che soddisfa i requisiti cui corrisponde, nel senso comune, la frase \"scegliere una corda casualmente\".\nSviluppi recenti.\nIn un lavoro pubblicato nel 2014\nDiederik Aerts e Massimiliano Sassoli de' Bianchi considerano una strategia mista per affrontare il paradosso di Bertrand. Secondo questi autori, il problema deve essere prima disambiguato, specificando in modo chiaro la natura dell'entit\u00e0 soggetta alla randomizzazione. Infatti, solo quando questo viene fatto il problema pu\u00f2 essere considerato come ben posto e il principio di indifferenza di Laplace utilizzato per risolverlo. A tal fine, e dal momento che il problema non specifica come selezionare la corda, il principio va applicato non al livello delle diverse scelte possibili di una corda, ma al livello pi\u00f9 profondo dei diversi modi possibili di scegliere una corda. Ci\u00f2 richiede il calcolo di una (meta) media su tutti i modi possibili di selezionare una corda, che gli autori denominano media universale. Per calcolarla, usano un metodo di discretizzazione che si ispira a quello usato per definire le probabilit\u00e0 in un processo di Wiener."}
{"id": "775186", "revid": "131962", "url": "https://it.wikipedia.org/wiki?curid=775186", "title": "Chiesa di Santa Maria della Sanit\u00e0 (Napoli)", "text": ""}
{"id": "775190", "revid": "125956807", "url": "https://it.wikipedia.org/wiki?curid=775190", "title": "Monster House", "text": "Monster House \u00e8 un film d\u2019animazione del 2006 diretto da Gil Kenan. Si tratta del secondo film, dopo \"Polar Express\" del 2004, girato interamente con la tecnica della performance capture, che permette di utilizzare ogni singolo movimento espressivo degli attori nelle animazioni dei personaggi. Inoltre, \u00e8 stato il secondo film dopo \"Chicken Little - Amici per le penne\" ad utilizzare la tecnica della proiezione RealD Cinema.\nTrama.\nMancano pochi giorni ad Halloween. Il dodicenne DJ vive in un tipico isolato di villette, con la sola eccezione della casa del signor Nebbercracker, che si trova proprio di fronte a casa sua. Nebbercracker \u00e8 un inquietante anziano solitario e scorbutico che confisca tutti gli oggetti che si trovano a finire sul suo giardino e scaccia in modo aggressivo coloro che si avvicinano a casa sua.\nI genitori del ragazzino lo affidano alla Babysitter Zee in quanto lasciano la citt\u00e0 durante il fine settimana. DJ e il suo amico \"Timballo\" si mettono a giocare a basket e il pallone finisce sul prato di Nebbercracker. Proprio mentre i due stanno per recuperarlo, il vecchio esce di casa gridando ma a un certo punto si butta al suolo, apparentemente colpito da infarto. Tuttavia, anche dopo la scomparsa di Nebbercracker continuano ad accadere strani eventi: quella stessa notte, DJ riceve una telefonata (che si scopre provenire proprio dalla casa disabitata) e il fidanzato della babysitter Punk, in seguito a un litigio, sparisce (che si scopre essere stato mangiato dalla casa). Per scoprire cosa stia succedendo, DJ e Timballo si recano di notte nel cortile della casa e questa improvvisamente si anima e tenta di mangiare i ragazzi. Terrorizzati, i due scappano in casa di DJ e restano svegli tutta la notte a controllare la casa per vedere se si verifichino altri fenomeni.\nLa mattina seguente i due riescono a salvare Jenny (una ragazzina che vende dolcetti porta a porta dalla casa); i tre ragazzini chiedono aiuto a Freak, un appassionato di videogiochi e del sovrannaturale e si convincono sempre pi\u00f9 che l'abitazione sia posseduta dall'anima del defunto Nebbercracker. I tre ragazzi studiano un piano per \"sconfiggerla\", e cercano di introdurre un pupazzo nella casa, imbottito di medicinali, ma il piano fallisce a causa dell'intervento degli agenti Landers e Lister, i quali vengono poi attaccati e ingoiati dalla casa, che ingoia anche i bambini che per\u00f2 riescono a salvarsi. Durante un giro della casa, intanto addormentatasi, i bambini trovano i resti della moglie di Nebbercracker nel seminterrato, chiusi in una gabbia e ricoperti di cemento; nel tentativo di scoprire di pi\u00f9, DJ distrugge la copertura di cemento e risveglia la casa, che inizia ad attaccarli con tutte le sue parti (tubature, scale ecc.). Riescono comunque a salvarsi stimolando l'ugola della casa poco prima di venire inghiottiti e facendosi cos\u00ec vomitare all'esterno.\nUna volta fuori, da un'autoambulanza esce il signor Nebbercracker, di ritorno dal suo soggiorno in ospedale; capendo che non era lui a possedere la casa, DJ convince l'uomo a raccontare tutta la storia: 45 anni prima Nebbercracker si era innamorato di Constance, una donna che interpretava la parte di una gigantessa all'interno di un circo e lui l'aveva portata via con s\u00e9 trainando con la sua auto la gabbia in cui era rinchiusa. Mentre lui stava costruendo le fondamenta di quella che sarebbe divenuta la loro casa, la donna veniva continuamente bersagliata dai ragazzini per via delle sue grosse dimensioni e un giorno, a causa di un incidente, cadde all'interno di quella che sarebbe divenuta la cantina, finendo sommersa dal cemento; da quel giorno il suo fantasma si impossess\u00f2 della casa trasformandola in una casa stregata. Si scopre cos\u00ec che il comportamento antisociale di Nebbercracker aveva il solo scopo di proteggere i ragazzini dall'odio che la casa prova verso di essi, in particolare durante il periodo di Halloween, perch\u00e9 \u00e8 proprio quello il periodo in cui la moglie \u00e8 morta.\nProprio in quel momento, la casa, non pi\u00f9 frenata dalla presenza di Nebbercracker al suo interno, scatena tutta la sua ira, divenendo una specie di mostro che si sradica dalle sue fondamenta e inizia a muoversi per il quartiere. Disperato, Nebbercracker le parla dolcemente per calmarla e distrarla mentre, per \"aggiustare le cose\", tira fuori della dinamite, ma Constance lo identifica come traditore e lo attacca. Poco prima di mangiarlo vivo, i ragazzi la attirano verso un vasto cantiere, dove DJ riesce ad distruggerla con l'aiuto di Jenny e Timballo, facendola esplodere con la dinamite di Nebbercracker.\nCon lo spirito di Costance e il vecchio Nebbercracker finalmente liberi dalla maledizione della casa, tutti gli oggetti sequestrati da Nebbercracker tornano ai proprietari. Viene fuori che Landers e Lister sono sopravvissuti, cos\u00ec come anche Punk, il quale per\u00f2 scopre che Zee frequenta ormai da tempo Freak. Alla fine, DJ, Timballo e Jenny possono finalmente festeggiare Halloween insieme."}
{"id": "775193", "revid": "251174", "url": "https://it.wikipedia.org/wiki?curid=775193", "title": "Desktop virtuale", "text": "Il desktop virtuale \u00e8 uno strumento presente nelle interfacce grafiche di alcuni sistemi operativi con il quale, analogamente alle finestre che dividono le applicazioni in aree nello stesso schermo, si pu\u00f2 simulare la presenza di pi\u00f9 desktop indipendenti che permettono di suddividere le applicazioni a discrezione dell'utente, spargendole fra i vari desktop in modo pi\u00f9 ordinato, in modo da avere teoricamente sempre una schermata pi\u00f9 o meno libera a disposizione.\nImplementazione nei sistemi operativi.\nMicrosoft Windows ha introdotto questa funzionalit\u00e0 solo con Windows 10, mentre nelle \"release\" precedenti si doveva fare affidamento su applicazioni di terze parti. macOS implementa \"Spaces\" che \u00e8 comparso su Mac OS X Leopard.\nSui pi\u00f9 usati ambienti grafici dei sistemi unix liberi, quali Linux o i BSD questa caratteristica \u00e8 presente ormai da tanto tempo, con qualche variazione fra un ambiente e l'altro. Attualmente col progresso hardware da un lato e software dall'altro esistono varie implementazioni che simulano fisicamente la presenza dei desktop come facce di un cubo che viene ruotato passando da uno all'altro, o con effetti di vario tipo.\nVirtualizzazione del desktop.\nLa virtualizzazione del desktop, o Virtual Desktop Infrastructure (VDI), \u00e8 un tipo di tecnologia che consente di realizzare ambienti desktop che i singoli utenti di una rete aziendale possono visualizzare sul proprio client (un computer o un tablet), senza che le risorse a cui essi fanno riferimento (file, immagini, programmi, driver, preferenze) siano fisicamente presenti sul client stesso.\nIl motivo per cui si ricorre alla VDI \u00e8 di semplificare la gestione del parco macchine di un'azienda, dal momento che tutti gli aggiornamenti del software possono essere compiuti in modo centralizzato e non presso le singole postazioni."}
{"id": "775196", "revid": "767487", "url": "https://it.wikipedia.org/wiki?curid=775196", "title": "Cantone di La Ch\u00e2taigneraie", "text": "Il Cantone di La Ch\u00e2taigneraie \u00e8 una divisione amministrativa dell'Arrondissement di Fontenay-le-Comte.\nA seguito della riforma complessiva dei cantoni del 2014 \u00e8 passato da 20 a 40 comuni.\nComposizione.\nPrima della riforma del 2014 comprendeva i comuni di:\nDal 2015 i comuni sono passati a 40, ridottisi a 39 dal 1\u00ba gennaio 2016 per effetto della fusione dei comuni di Mouilleron-en-Pareds e Saint-Germain-l'Aiguiller a formare il nuovo comune di Mouilleron-Saint-Germain."}
{"id": "775197", "revid": "827882", "url": "https://it.wikipedia.org/wiki?curid=775197", "title": "Clandestine (album)", "text": "Clandestine \u00e8 il secondo album della band death metal Entombed, pubblicato nel 1991 dalla Earache Records."}
{"id": "775200", "revid": "110157", "url": "https://it.wikipedia.org/wiki?curid=775200", "title": "Cantone di Fontenay-le-Comte", "text": "Il Cantone di Fontenay-le-Comte \u00e8 una divisione amministrativa dell'Arrondissement di Fontenay-le-Comte.\nA seguito della riforma complessiva dei cantoni del 2014 \u00e8 passato da 11 a 32 comuni.\nComposizione.\nPrima della riforma del 2014 comprendeva i comuni di:\nDal 2015 \u00e8 passato a 32 comuni, diventati poi 31 per effetto della fusione dei di comuni di Doix e Fontaines per formare il nuovo comune di Doix-l\u00e8s-Fontaines.:"}
{"id": "775201", "revid": "339392", "url": "https://it.wikipedia.org/wiki?curid=775201", "title": "Nave da guerra", "text": ""}
{"id": "775203", "revid": "73997", "url": "https://it.wikipedia.org/wiki?curid=775203", "title": "Ratt &amp; Roll 8191", "text": ""}
{"id": "775205", "revid": "287204", "url": "https://it.wikipedia.org/wiki?curid=775205", "title": "Verisakeet", "text": ""}
{"id": "775206", "revid": "984922", "url": "https://it.wikipedia.org/wiki?curid=775206", "title": "Cantone di L'Hermenault", "text": "Il Cantone di L'Hermenault era una divisione amministrativa dell'Arrondissement di Fontenay-le-Comte.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "775207", "revid": "5296", "url": "https://it.wikipedia.org/wiki?curid=775207", "title": "Wicked Science", "text": ""}
{"id": "775211", "revid": "399", "url": "https://it.wikipedia.org/wiki?curid=775211", "title": "Cuminum cyminum", "text": "Il cumino (\"Cuminum cyminum\" L.) \u00e8 una pianta erbacea annuale appartenente alla famiglia delle \"apiaceae\" (o \"umbelliferae\"), originaria del bacino del Mediterraneo, diffusasi in seguito anche nel continente americano.\nDescrizione.\nIl cumino ha un fusto sottile e ramificato alto 20-.\nLe foglie sono lunghe 5\u201310\u00a0cm, disposte a pettine. I fiori sono piccoli, bianchi o rosa, e disposti a ombrella. Il frutto \u00e8 un achenio laterale ovoidale-fusiforme, lungo 4\u20135\u00a0mm, contenente un singolo seme. I semi del cumino sono simili a quelli del finocchio e dell'anice verde, ma sono pi\u00f9 piccoli e di colore scuro. Non va confuso con il carvi, che presenta frutti simili ma con un aroma completamente differente.\nEtimologia.\nLa parola \"cumino\" deriva dall'arabo \"\u0643\u0645\u0648\u0646\" \"Kam\u016bn\". La spezia \u00e8 originaria della Siria, dove il cumino cresce in terreni caldi e aridi. I semi di cumino sono stati rinvenuti in alcuni antichi siti archeologici siriani. La conoscenza del cumino, probabilmente, attravers\u00f2 Turchia e Grecia, ancora prima della dominazione araba in Spagna nel quindicesimo secolo. Come tante altre parole di derivazione araba, per\u00f2, la parola \"cumino\" fu acquisita nell'Europa Occidentale attraverso la via spagnola, piuttosto che quella greca. Qualcuno suggerisce che la parola derivi dal latino \"cuminum\" e dal greco \u03ba\u03cd\u03bc\u03b9\u03bd\u03bf\u03bd. Il termine greco stesso deriva dall'arabo. Forme di questa parola sono state ritrovate in diversi antichi linguaggi semitici, incluso \"kam\u016bnu\" in Accadico. Si pensa che la fonte iniziale sia la parola sumerica \"gamun\".\nLa paretimologia collega la parola con la citt\u00e0 Persiana di Kerman dove, secondo la leggenda, veniva prodotta la maggior parte del cumino nell'antica Persia. Per i persiani, l'espressione \"portare cumino a Kerman\", ha lo stesso significato che per i Greci aveva \"Portare vasi a Samo\" (fare cosa inutile, visto che Samo era un importantissimo centro di produzione ceramica). Kerman, chiamata nel luogo anche \"Kermun\", si sarebbe trasformata in \"Kumun\" e quindi \"Cumin\" nei linguaggi europei.\nNell'India del nord e in Nepal, il cumino \u00e8 conosciuto come \"jeera\" (Devanagari \u091c\u0940\u0930\u093e) o \"jira\", mentre in Pakistan \u00e8 conosciuto come \"zeera\" (Urdu \u0632\u064a\u0631\u0647); nell'India del sud \u00e8 chiamato \"Jeerige\" (\u0c9c\u0cc0\u0cb0\u0cbf\u0c97\u0cc6 in \u0c95\u0ca8\u0ccd\u0ca8\u0ca1 (Kannada)) o \"jeeragam\" o \"seeragam\" (Tamil (\u0b9c\u0bc0\u0bb0\u0b95\u0bae\u0bcd/\u0b9a\u0bc0\u0bb0\u0b95\u0bae\u0bcd)) o \"jilakarra\" (Telugu); nello Sri Lanka \u00e8 conosciuto come \"duru\", con la variet\u00e0 bianca che prende il nome di \"suduru\" e quella pi\u00f9 grande, \"maduru\"; in Iran e Asia Centrale, il cumino \u00e8 conosciuto come \"zireh\"; in Turchia, il cumino \u00e8 chiamato \"kimyon\"; nella Cina nord occidentale, il cumino \u00e8 conosciuto come \"ziran\" (\u5b5c\u7136). In lingua araba, \u00e8 conosciuto come \"kam\u016bn\" (\u0643\u0645\u0648\u0646).\nIl cumino \u00e8 chiamato \"kemun\" in etiope, ed \u00e8 uno degli ingredienti nella spezia berber\u00e9.\nStoria.\nIl cumino \u00e8 stato usato fin dall'antichit\u00e0. I semi, ritrovati nel sito siriano di Tell ed-Der, sono stati fatti risalire al secondo millennio a.C. Sono stati riferiti anche diversi ritrovamenti, relativi all'et\u00e0 del Nuovo Regno dell'Antico Egitto.\nOriginariamente coltivato nell'Iran e nelle regioni mediterranee, il cumino \u00e8 menzionato nella Bibbia, sia nell'Antico Testamento (Isaia 28:27) che nel Nuovo Testamento (Matteo 23:23). Era conosciuto anche nell'antica Grecia e nell'antica Roma. I greci tenevano il cumino a tavola, in un suo contenitore (pi\u00f9 o meno come si usa con il pepe oggi), e questa usanza \u00e8 mantenuta a oggi in Marocco. L'uso del cumino divenne sempre meno frequente, in Europa (con l'eccezione di Spagna e Malta) a partire dal Medioevo. Fu introdotto nel continente americano da parte dei coloni spagnoli.\nLa spezia.\nIl cumino ha un caratteristico sapore amaro e un odore forte e dolciastro grazie all'alto contenuto in oli. Si associa prevalentemente alla cucina indiana, pu\u00f2 essere presente nel curry e con altre cucine esotiche (nordafricana, messicana) sebbene l'uso sia molto esteso in Spagna, specialmente nella cucina del sud-est della penisola iberica e nei territori germanofoni.\nColtivazione e utilizzo.\nI semi di cumino sono usati come spezia per il loro aroma particolare, specialmente nella cucina nordafricana, del medio oriente, nella cucina dello Xinjiang, in quella indiana, cubana e nella cucina messicana del nord.\nIl particolare profumo e l'aroma forte e caldo del cumino sono dovuti al suo contenuto di olii essenziali. Il suo costituente principale, e importante contributore all'aroma, \u00e8 la cuminaldeide. Altri importanti componenti dell'aroma del cumino tostato sono le pirazine sostituite: 2-etossi-3-isopropilpirazina, 2-metossi-3-sec-butilpirazina e 2-metossi-3-metilpirazina.\n\u00c8 usato come ingrediente del curry. Si pu\u00f2 trovare il cumino in alcuni formaggi olandesi, come il formaggio Leyden, e alcuni valdostani (in Valle d'Aosta la pianta cresce spontanea) e in alcuni tipi di pane casereccio francese. Viene anche usato comunemente nella cucina tradizionale brasiliana. In erboristeria, il cumino \u00e8 classificato come stimolante, carminativo, e antimicrobico. Il cumino \u00e8 inoltre un componente importante della polvere di chili, e si trova nelle misture di annatto, quelle per soffritti, garam masala, curry, e baharat.\nIl cumino pu\u00f2 essere usato per condire molti piatti, sia nella forma macinata, sia con i semi interi, dato che anche da essi pu\u00f2 essere estratto il naturale sapore dolce. Mentre per le salse pu\u00f2 essere aggiunto per dare un sapore in pi\u00f9, per l'autentico guacamole alla messicana \u00e8 un ingrediente essenziale. Il cumino \u00e8 inoltre stato usato sulla carne, in aggiunta ad altri condimenti. Il cumino veniva usato molto, inoltre, nella cucina dell'antica Roma.\nLa coltivazione del cumino richiede una estate lunga e calda, che duri 3-4 mesi, con temperature diurne intorno ai 30\u00a0\u00b0C; tollera la siccit\u00e0, e viene coltivato prevalentemente nei climi mediterranei. Viene piantato usando i semi, durante la primavera, e richiede un terreno fertile e ben asciutto.\nBenefici per la salute.\nI semi di cumino sono una buona fonte di ferro.\nDigestione.\nI semi di cumino sono tradizionalmente considerati benefici per il sistema digestivo, e la ricerca scientifica sta cominciando a riscoprire l'antica reputazione del cumino in tal senso. \nPrevenzione del cancro.\n. , il cumino mostrava di proteggere gli animali di laboratorio dallo sviluppo di forme tumorali dello stomaco e del fegato. . \nConfusione con altre spezie.\nIl cumino \u00e8 pi\u00f9 piccante, di colore pi\u00f9 chiaro, e ha semi pi\u00f9 grandi rispetto al \"Carum carvi\", un'altra spezia con infiorescenza a ombrello, con cui spesso viene confuso. Molte lingue europee non distinguono chiaramente tra i due. Ad esempio, in ceco il carvi \u00e8 chiamato 'km\u00edn' mentre il cumino \u00e8 chiamato '\u0159\u00edmsk\u00fd km\u00edn' o \"carvi romano\". La distinzione \u00e8 praticamente la stessa in ungherese (\"k\u00f6m\u00e9ny\" per il carvi e \"r\u00f3mai k\u00f6m\u00e9ny\" [carvi romano] per il cumino). In svedese, il carvi \u00e8 chiamato \"kummin\", mentre il cumino \u00e8 \"spiskummin\", dove \"spis\" significa alimento o cibo, mentre in tedesco \"K\u00fcmmel\" sta per carvi e \"Kreuzk\u00fcmmel\" denota il cumino. Alcuni vecchi libri di cucina definiscono erroneamente il coriandolo macinato come la stessa spezia del cumino macinato.\nIl lontano parente del cumino, il \"Bunium persicum\" e la \"Nigella sativa\" che invece non \u00e8 correlata, sono entrambi chiamati, a volte, cumino nero.\nGalleria d'immagini.\nRiferimenti letterari.\nJames Joyce, in un racconto del libro \"Gente di Dublino\", narra di un personaggio che masticava frutti di cumino per mascherare l'odore di alcool del suo alito."}
{"id": "775212", "revid": "767487", "url": "https://it.wikipedia.org/wiki?curid=775212", "title": "Cantone di Lu\u00e7on", "text": "Il Cantone di Lu\u00e7on \u00e8 una divisione amministrativa dell'Arrondissement di Fontenay-le-Comte.\nA seguito della riforma complessiva dei cantoni del 2014 \u00e8 passato da 10 a 21 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "775216", "revid": "110157", "url": "https://it.wikipedia.org/wiki?curid=775216", "title": "Andreas Schifferer", "text": "Fu uno degli atleti di punta della nazionale austriaca tra la fine degli anni 1990 e i primi anni 2000 e nel suo palmar\u00e8s vanta, fra l'altro, una medaglia olimpica, una iridata, una Coppa del Mondo di discesa libera e una Coppa Europa.\nBiografia.\nStagioni 1993-1995.\nNato a Radstadt nel Salisburghese, ; debutt\u00f2 in campo internazionale in occasione dei Mondiali juniores di Monte Campione/Colere 1993 e nella stagione successiva in Coppa Europa ottenne il 2\u00ba posto nella classifica di discesa libera.\nOttenne il primo podio in Coppa Europa il 7 dicembre 1994 a Geilo/Hemsedal in slalom gigante (2\u00ba) e debutt\u00f2 in Coppa del Mondo il 17 dicembre 1994 nella discesa libera di Val-d'Is\u00e8re, che chiuse al 50\u00ba posto. Dedic\u00f2 il resto della stagione alla Coppa Europa: grazie alle sue doti di velocista e alle vittorie delle discese di La Thuile e Saalbach-Hinterglemm (le uniche della sua carriera nel circuito continentale: la prima il 16 gennaio, la seconda, il 7 marzo, fu anche il suo ultimo podio) riusc\u00ec a imporsi nella classifica generale e in quella di discesa libera, mentre in quella di slalom gigante fu 3\u00ba. Nel corso della stessa stagione Schifferer ottenne i primi punti di Coppa del Mondo, grazie alla 25\u00aa posizione nello slalom gigante di Adelboden del 4 febbraio.\nStagioni 1996-1998.\nIl 29 dicembre 1995 conquist\u00f2 il primo podio in Coppa del Mondo classificandosi al 2\u00ba posto nella discesa libera di Bormio, sulla pista Stelvio. Ai Mondiali di Sestriere 1997, sua unica partecipazione iridata, riusc\u00ec a vincere la medaglia di bronzo nella gara di slalom gigante; nella discesa libera invece si piazz\u00f2 al 5\u00ba posto. Un mese dopo i Mondiali, il 13 marzo a Vail, vinse in supergigante la sua prima gara di Coppa del Mondo.\nNella successiva stagione di Coppa del Mondo Schifferer vinse quattro gare di discesa libera, altrettante classiche della specialit\u00e0: a Beaver Creek sulla Birds of Prey il 5 dicembre, a Bormio sulla Stelvio il 30 dicembre, a Wengen sulla Lauberhorn il 17 gennaio e a Garmisch-Partenkirchen sulla Kandahar il 31 gennaio. Queste vittorie, assieme ad altri piazzamenti di rilievo, gli assicurarono il primo posto nella graduatoria finale della Coppa del Mondo di discesa libera, con 176 punti di vantaggio sul connazionale Hermann Maier, e il secondo nella classifica generale, alle spalle di Maier per 571 punti. Partecip\u00f2 inoltre ai XVIII Giochi olimpici invernali di , suo esordio olimpico, dove ottenne il 7\u00ba posto nella discesa libera e il 19\u00ba nel supergigante.\nStagioni 1999-2006.\nSchifferer ottenne buoni risultati anche durante la stagione 1998-1999 di Coppa del Mondo: vinse le due discese libere di Lillehammer Kvitfjell e concluse in seconda posizione la classifica della Coppa di specialit\u00e0 superato di 322 punti dal vincitore, il norvegese Lasse Kjus; nella classifica generale si classific\u00f2 in sesta posizione. Nella stagione successiva colse la sua ultima vittoria in Coppa del Mondo, nella discesa libera della Saslong in Val Gardena del 18 dicembre.\nAi XIX Giochi olimpici invernali di , suo congedo olimpico, nella gara di supergigante chiuse 3\u00ba dietro al norvegese Kjetil Andr\u00e9 Aamodt e all'austriaco Stephan Eberharter, conquistando la medaglia di bronzo. Successivamente Schifferer non vinse pi\u00f9 altre gare internazionali, pur ottenendo ancora piazzamenti sul podio in Coppa del Mondo (l'ultimo il 6 dicembre 2003 a Beaver Creek in discesa libera, 3\u00ba). Si ritir\u00f2 al termine della stagione 2005-2006 e la sua ultima gara in carriera fu il supergigante di Coppa del Mondo disputato il 16 marzo a \u00c5re, che chiuse al 17\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nCoppa Europa.\nCoppa Europa - vittorie.\nLegenda:\nDH = discesa libera"}
{"id": "775221", "revid": "1776051", "url": "https://it.wikipedia.org/wiki?curid=775221", "title": "Collage (Ratt)", "text": "Collage \u00e8 una raccolta del gruppo musicale statunitense Ratt, pubblicata il 22 luglio 1997. L'album contiene b-side, versioni alternative e altre rarit\u00e0, alcune anche dei tardi anni settanta, quando ancora la band si chiamava Mickey Ratt. Il brano \"Mother Blues\" \u00e8 apparso per la prima volta nell'omonimo album di debutto del 1993 degli Arcade, ma era originariamente una demo dei Ratt."}
{"id": "775229", "revid": "1573940", "url": "https://it.wikipedia.org/wiki?curid=775229", "title": "Genetta angolensis", "text": "La genetta angolana (Genetta angolensis ) \u00e8 un carnivoro della famiglia dei Viverridi diffusa nell'Africa subsahariana.\nDescrizione.\nDimensioni.\nCarnivoro di medie dimensioni, con la lunghezza della testa e del corpo tra 440 e 478\u00a0mm, la lunghezza della coda tra 380 e 430\u00a0mm, la lunghezza del piede tra 80 e 98\u00a0mm, la lunghezza delle orecchie tra 47 e 58\u00a0mm e un peso fino a 2\u00a0kg.\nAspetto.\nLa pelliccia \u00e8 lunga. Il colore di fondo del corpo varia dal brunastro al grigio scuro dorsalmente e bianco-crema ventralmente. Una cresta dorsale scura si estende dalle spalle fino alla base della coda. Sono presenti diverse file irregolari di macchie nerastre ben distanziate tra loro lungo i fianchi. Le macchie della prima fila sono unite tra loro, in maniera tale da formare una linea completa solo nella zona posteriore. La parte centrale tra i cuscinetti del palmo della mano \u00e8 ricoperta di peluria. La coda \u00e8 pi\u00f9 corta della testa e del corpo, ha 6-7 anelli chiari intervallati da anelli pi\u00f9 scuri larghi circa il doppio, mentre la punta \u00e8 nera. Gli arti posteriori sono nerastri. Le femmine hanno solitamente due paia di mammelle addominali.\nBiologia.\nComportamento.\n\u00c8 una specie terricola e notturna che si nutre al suolo di notte.\nAlimentazione.\nSi nutre di roditori e invertebrati come cavallette e insetti chitinosi. Talvolta si ciba anche di frutta e steli d'erba.\nDistribuzione e habitat.\nQuesta specie \u00e8 diffusa nell'Angola centrale, sud-occidentale e orientale, Repubblica Democratica del Congo meridionale, Zambia occidentale e nord-orientale, Malawi meridionale, Tanzania meridionale, centrale e centro-orientale.\nVive nelle savane alberate di miombo con precipitazioni elevate stagionalmente.\nStato di conservazione.\nLa IUCN Red List, considerato il vasto areale e la popolazione localmente comune, classifica \"G.angolensis\" come specie a rischio minimo (\"Least Concern\")."}
{"id": "775231", "revid": "1632387", "url": "https://it.wikipedia.org/wiki?curid=775231", "title": "Harmony Corruption", "text": "Harmony Corruption \u00e8 il terzo album in studio del gruppo britannico Napalm Death. Venne pubblicato il 1\u00ba luglio 1990 dalla Earache Records.\nLo stile del disco vide un forte mutamento nel sound della band, con canzoni strutturate in maniera molto pi\u00f9 vicina al death metal che non al grindcore. Questa variazione influenz\u00f2 anche il resto della carriera dei Napalm Death, che tornarono a fare grindcore solamente una dozzina di anni dopo."}
{"id": "775244", "revid": "1697226", "url": "https://it.wikipedia.org/wiki?curid=775244", "title": "Ikat", "text": "L'ikat \u00e8 un procedimento per la tintura dei filati, diffuso oggi specialmente fra i popoli malesi ed indonesiani. Il significato del termine \u00e8 \"legare.\"\nL'ikat tecnicamente \u00e8 una tintura a riserva, cio\u00e8 un tipo di tintura dove parti dei filati vengono protette tramite una stretta legatura per non essere tinte, mentre le parti non legate si colorano.\nSi distingue un ikat semplice, nella quale la tintura \u00e8 praticata sui fili dell'ordito, uniti in piccoli mazzi legati in modo da ottenere, durante la tessitura sul telaio, il disegno prestabilito e un ikat doppio, nel quale sono trattati con analogo procedimento anche i fili della trama. \nL'ikat era gi\u00e0 noto all'antica cultura induistica, e nel suo tipo pi\u00f9 semplice anche al Per\u00f9 precolombiano. \nIkat sono detti, da etnologi e collezionisti, anche i tessuti stessi colorati con questo tecnica. I tessuti ikat si distinguono facilmente dalle imitazioni stampate per la tipica compenetrazione e fusione dei colori nei punti di inizio e fine dei disegni.\nMolto simile era la realizzazione dei tessuti \"chin\u00e9 a la branche\" di produzione europea. "}
{"id": "775246", "revid": "122866314", "url": "https://it.wikipedia.org/wiki?curid=775246", "title": "Gian Franco Schietroma", "text": "\u00c8 stato segretario nazionale del Partito Socialista Democratico Italiano dal 1995 al 1998, sottosegretario di Stato alle Finanze nel primo governo D'Alema e all'Interno nel secondo governo Amato.\nBiografia.\nFiglio del senatore e ministro della Funzione Pubblica Dante Schietroma, si laurea in giurisprudenza, con 110/110 e lode, presso l'Universit\u00e0 degli Studi \"La Sapienza\" di Roma. Svolge la professione di avvocato e nel biennio 1990 - 1991 \u00e8 Presidente dell'Ordine degli Avvocati di Frosinone. \u00c8 Vice Pretore onorario di Frosinone dal 1980 al 1989.\nEntra in politica a 39 anni: eletto consigliere regionale del Lazio dal 1990 al 1995 per il PSDI, \u00e8 Presidente della Commissione Bilancio, quindi Assessore regionale ai Lavori Pubblici prima ed alla Cultura dopo.\n\u00c8 consigliere comunale di Frosinone dal 1995 al 1998.\nIl 29 gennaio 1995 diventa Segretario nazionale del Partito Socialista Democratico Italiano e, quindi, con l'unificazione del maggio 1998 a Fiuggi tra socialisti e socialdemocratici, Coordinatore nazionale SDI - Socialisti Democratici Italiani, partito di cui sar\u00e0, dal 15 luglio 2001, vicepresidente nazionale.\nEletto Deputato alla Camera nella XIII Legislatura (1996-2001), ricopre gli incarichi di Sottosegretario di Stato alle Finanze nel primo governo D'Alema ed agli Interni nel secondo governo Amato.\nEletto dal Parlamento, riunito in seduta comune il 16 luglio 2002, componente laico del Consiglio Superiore della Magistratura; lascer\u00e0 l'organismo nel 2006 per tornare all'attivit\u00e0 politica.\nAlle elezioni politiche del 2006 \u00e8 rieletto deputato nelle liste della Rosa nel Pugno (SDI - Radicali).\nNel 2007 aderisce al comitato promotore della costituente del nascente Partito Socialista. Nel nuovo partito entra a far parte della Direzione nazionale e del Consiglio nazionale.\n\u00c8 consigliere provinciale di Frosinone dal 2009 al 2013.\nNel 2014 diventa Coordinatore della Segreteria nazionale del Partito Socialista Italiano."}
{"id": "775248", "revid": "47767", "url": "https://it.wikipedia.org/wiki?curid=775248", "title": "Cantone di Maillezais", "text": "Il Cantone di Maillezais era una divisione amministrativa dell'Arrondissement di Fontenay-le-Comte.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "775249", "revid": "767487", "url": "https://it.wikipedia.org/wiki?curid=775249", "title": "Spirit - Cavallo selvaggio", "text": "Spirit - Cavallo selvaggio (\"Spirit: Stallion of the Cimarron\") \u00e8 un film d'animazione del 2002 diretto da Kelly Asbury e Lorna Cook.\nSesto lungometraggio prodotto dalla DreamWorks Animation e distribuito dalla DreamWorks Pictures, la pellicola \u00e8 stata presentata fuori concorso alla 55\u00aa edizione del Festival di Cannes ed ha ricevuto una nomination ai Premi Oscar 2003 come miglior film d'animazione.\nLa tecnica usata per l'animazione \u00e8 quella del 2D, ma \u00e8 presente anche l'animazione 3D per gli sfondi e i paesaggi.\nTrama.\nNegli Stati Uniti occidentali del 1872, nel pieno delle guerre Sioux tra i Nativi Americani e gli statunitensi, vive Spirit, uno splendido stallone mustang estremamente legato alla sua terra nativa ed al suo branco, nel quale lui ha il ruolo di capo. Una sera, Spirit viene attratto dal fumo di un accampamento di cowboy in lontananza e, non avendo mai conosciuto l'uomo fino a quel momento, incuriosito, si avvicina, ma viene scoperto e catturato, pur avendo opposto strenuamente resistenza. Dopo averlo portato in una base militare statunitense nel deserto, i soldati provano a domarlo, ma la forza fisica e la furbizia di Spirit non consentono loro di riuscirci. Per questo motivo il colonnello, un uomo rigoroso e dotato di principi indiscutibili, fa legare il cavallo ad un palo e ce lo lascia per tre giorni senza mangiare e bere, in modo da stancarlo.\nDurante la sua permanenza nel campo, Spirit \u00e8 incuriosito da un giovane indiano di nome Piccolo Fiume, anche lui catturato e legato al recinto, che trasmette allo stallone qualcosa di particolare. Il colonnello paragona Spirit al West ed il fatto che non si riesca a domarlo al fatto che alcuni politici a Washington pensino che il West non verr\u00e0 mai colonizzato. Riuscendo apparentemente a domare Spirit, il Colonnello dimostra ai suoi soldati la sua intenzione di \"domare\" il West.\nIn quel momento Spirit lo disarciona e l'ufficiale, furioso, prende una pistola con l'intenzione di uccidere il mustang. In quel momento Piccolo Fiume riesce a liberarsi grazie ad un pugnale che gli viene lanciato e i due riescono a fuggire dalla base dei soldati, liberando anche tutti gli altri cavalli. Piccolo Fiume porta Spirit presso l'accampamento della sua trib\u00f9, quella dei Lakota.\nArrivati in prossimit\u00e0 del campo indiano, vengono raggiunti da Pioggia, una bella giumenta di propriet\u00e0 di Piccolo Fiume; Spirit, appena la vede, se ne innamora perdutamente. Il tempo passa e nonostante l'amore reciproco con Pioggia e il legame di amicizia instaurata con Piccolo Fiume, Spirit non \u00e8 disposto a restare. A un certo punto Piccolo Fiume, dopo avere anche lui tentato senza successo di cavalcare Spirit, capisce che il cavallo non si far\u00e0 mai domare e decide di lasciarlo libero. Spirit desidera tornare dal suo branco insieme a Pioggia, tuttavia la giumenta \u00e8 molto legata a Piccolo Fiume e non se la sente di lasciarlo, cos\u00ec lo stallone rinuncia.\nI due cavalli in seguito si accorgono che l'accampamento indiano \u00e8 sotto l'attacco da parte di una compagnia di cavalleria statunitense guidata dal colonnello. Raggiunto il villaggio, Pioggia viene colpita da un proiettile sparato dal colonnello e cade nel fiume in prossimit\u00e0 di una cascata. Spirit, dopo aver salvato la vita a Piccolo Fiume, si tuffa e riesce a salvare anche la giumenta, e lungo la riva del fiume veglia su di lei tutta la notte. Il mattino seguente lo stallone, ormai indifeso e stremato, viene nuovamente catturato dai soldati.\nSpirit \u00e8 cos\u00ec costretto ad abbandonare Pioggia al suo destino; fortunatamente la giumenta viene poi trovata e accudita da Piccolo Fiume. Spirit viene caricato su un treno insieme ad altri cavalli, che vengono portati a trainare una locomotiva durante la costruzione di una ferrovia (probabilmente la Northern Pacific Railway) che punta al territorio del Nebraska. Quando Spirit si accorge che la ferrovia \u00e8 diretta verso la sua terra, cerca immediatamente un modo per interromperne la costruzione, quindi si imbizzarrisce sfuggendo al controllo degli umani, riesce a liberare tutti i cavalli da traino e a distruggere la locomotiva, che esplode e causa un grave incendio.\nNel caos pi\u00f9 totale, Piccolo Fiume ritrova il cavallo tra le fiamme e fuggono insieme verso la libert\u00e0, ma vengono intercettati dal colonnello e da alcuni soldati che li rincorrono per il Canyon, dove per la prima volta Spirit si lascia cavalcare da Piccolo Fiume. I due finiscono intrappolati su un burrone molto distante da un'altra rupe, braccati dai soldati; non avendo altra scelta, Spirit tenta un salto da una cima all'altra, riuscendo nell'impresa con il giovane sul dorso. Il colonnello, in quel momento, si rende conto che Spirit \u00e8 coraggioso e determinato quanto lui, quindi impedisce ai suoi soldati di sparargli e, chinando la testa, saluta il cavallo in segno di rispetto e lo lascia andare.\nSpirit e Piccolo Fiume tornano all'accampamento dei Lakota, che \u00e8 stato ricostruito, dove ad attenderli c'\u00e8 anche Pioggia, completamente ristabilita. Piccolo Fiume ringrazia Spirit per tutto, dandogli il nome di \"Spirit-Cavallo-Selvaggio\" e, dopo un momento di commozione, lo lascia di nuovo andare insieme a Pioggia. I due cavalli galoppano insieme per un lungo tratto e raggiungono il branco di Spirit, dove vengono accolti dalla madre del cavallo, Esperanza, e dal resto del branco, dove vivranno finalmente liberi.\nProduzione.\nSceneggiatura.\nLa sceneggiatura del film \u00e8 affidata all'americano John Fusco, autore di altre sceneggiature che riguardano film western. Tra i suoi lavori \"Young Guns - Giovani pistole\" del 1988, \"Young Guns II - La leggenda di Billy the Kid\" del 1990 e \"Oceano di fuoco - Hidalgo\" del 2004.\nPer dare dinamicit\u00e0 al film, lo sceneggiatore e i registi hanno deciso di non far parlare direttamente gli animali. Infatti, solamente i personaggi umani hanno un vero dialogo mentre il punto di vista di Spirit viene raccontato con la sua voce fuori campo e i suoi sentimenti vengono espressi grazie ai testi delle canzoni e alla colonna sonora che accompagnano l'intera pellicola. Per le scene d'azione e per gli altri cavalli sono state utilizzate vere registrazioni dei loro versi e del galoppo.\nPrima di scegliere Matt Damon come voce narrante di Spirit, erano stati presi in considerazione Tom Hanks e Robert Redford.\nColonna sonora.\nLa colonna sonora \u00e8 stata curata da Hans Zimmer e Bryan Adams e pubblicata su etichette A&amp;M Records e UMG Soundtracks.\nAdattamenti.\nNella versione italiana, la traduzione dei testi \u00e8 stata affidata a Zucchero Fornaciari:\nDistribuzione.\nIl film \u00e8 stato distribuito nei cinema americani il 24 maggio 2002 e nei cinema italiani il 20 dicembre dello stesso anno.\nEdizioni home video.\nL'edizione home video contiene:\nDVD disco singolo:\nAccoglienza.\nIncassi.\nIl film ha avuto un costo di produzione di circa di dollari e ha incassato in patria la somma di dollari. In tutto il mondo ha raggiunto la somma di dollari, riuscendo a superare i costi di produzione.\nIn Italia la pellicola ha guadagnato euro la prima settimana per arrivare ad un totale di euro.\nCritica.\nSul sito di recensioni Rotten Tomatoes il film riporta un punteggio di approvazione del 71% basato su 158 recensioni, con una valutazione media di 6,4/10, mentre il consenso dei critici riporta: \"Una storia visivamente sbalorditiva che potrebbe essere troppo prevedibile e politicamente corretta per gli adulti, ma che dovrebbe bastare per i bambini\"; mentre su Metacritic ha un punteggio del 53% basato su 29 recensioni, che indica \"recensioni medie o miste\".\nIn Italia il film \u00e8 stato definito dal Corriere della Sera \u00abun racconto apolitico e coraggioso, un musical azzurro come il cielo del West, verde come le sue valli, rosso come gli scenari della Monument Valley.\u00bb\nRiconoscimenti.\n2003 Young Artist Award;\n2002 World Soundtrack Awards;\n2003 Western Heritage Awards;\n2003 Visual Effects Society Awards;\n2003 Satellite Award;\n2003 Phoenix Film Critics Society Awards;\n2003 Online Film Critics Society Awards;\n2003 Motion Picture Sound Editors;\n2003 Kids' Choice Awards;\n2003 Golden Globe;\n2003 Genesis Awards;\n2003 Broadcast Film Critics Association;\n2003 Annie Awards;\n2003 Premio Oscar;\n2003 ASCAP;\nSerie TV.\nUna serie televisiva basata sul film, dal titolo \"\", \u00e8 disponibile su Netflix dal 5 maggio 2017. In Italia la serie \u00e8 stata trasmessa su DeA Kids dall'11 settembre 2017.\nSequel.\nNel giugno 2021 \u00e8 stato distribuito il sequel \"Spirit - Il ribelle\"."}
{"id": "775253", "revid": "115243901", "url": "https://it.wikipedia.org/wiki?curid=775253", "title": "Rifugio Luigi Pellarini", "text": "Il rifugio Luigi Pellarini \u00e8 un rifugio alpino delle Alpi Giulie che sorge a 1.499\u00a0m in comune di Malborghetto Valbruna (UD) sul limitare della Carnizza di Camporosso nel gruppo del J\u00f4f Fuart.\nStoria.\nIl primo edificio venne costruito nel 1924 e dedicato alla memoria dell'alpino Luigi Pellarini, caduto durante la prima guerra mondiale. Da allora \u00e8 diventato uno dei rifugi pi\u00f9 importanti delle Alpi Giulie; ampliato negli anni '60 e dichiarato inagibile negli anni '90, nel 1996 \u00e8 stata completata la ristrutturazione che gli ha dato l'aspetto attuale.\nCaratteristiche ed informazioni.\nL'edificio \u00e8 realizzato in laterizio e legno su quattro piani, in stile alpino. Di propriet\u00e0 della Societ\u00e0 Alpina delle Giulie (sezione di Trieste del CAI), \u00e8 aperto dal 20 giugno al 20 settembre.\nAccessi.\nDa Valbruna si prosegue per circa 2,5\u00a0km lungo la rotabile della Val S\u00e0isera fino a quota 860\u00a0m (segnalazioni). Una stradina chiusa al transito attraversa il torrente S\u00e0isera, poi per mulattiera si giunge alla stazione di valle della teleferica, dove il sentiero, sotto le pareti di roccia, si fa pi\u00f9 ripido. Lasciata a sinistra la diramazione per Sella Prasnig, (circa 1.320\u00a0m). si prosegue a destra e si guadagna una costola rocciosa e, traversate alcune lingue ghiaiose, da dove si vede bene il rifugio, dopo gli ultimi tornanti si arriva in breve al rifugio stesso."}
{"id": "775256", "revid": "726373", "url": "https://it.wikipedia.org/wiki?curid=775256", "title": "Il porto delle nebbie (romanzo)", "text": "Il porto delle nebbie (titolo originale francese \"Le port des brumes\", pubblicato in Italia anche col titolo Maigret e il porto delle nebbie) \u00e8 un romanzo poliziesco del 1932 di Georges Simenon con protagonista il Commissario Maigret, il quindicesimo dedicato col celebre personaggio. \u00c8 ambientato nel medesimo luogo dove fu scritto, ad Ouistreham, una localit\u00e0 balneare importante per la presenza di una chiusa che d\u00e0 accesso al canale di Caen.\nTrama.\nIl capitano del porto di Ouistreham, Joris, viene trovato in preda al panico sui Grands Boulevards di Parigi. Non \u00e8 in grado di parlare n\u00e9 di ricordare, indossa abiti e scarpe nuove, ha 5.000 franchi in tasca, ma \u00e8 senza portafoglio e documenti. Maigret lo accompagna a casa, deciso a scoprire l'accaduto ma, durante la prima notte, Joris muore avvelenato da stricnina. L'indagine si svolge nell'ambiente umido e nebbioso del porto, in un clima di continua angoscia ed oppressione. Dopo aver rischiato pi\u00f9 volte la propria incolumit\u00e0, Maigret riesce a rompere il provinciale muro di omert\u00e0, teso a nascondere la torbida storia familiare del sindaco Grandmaison.\nStoria editoriale.\nIl romanzo fu scritto in parte a Ouistreham nel 1931, e completato alla Villa \"Les Roches Grises\" di Antibes, in Francia, nel febbraio del 1932 e pubblicato per la prima volta sempre in Francia nel maggio dello stesso anno, per l'editore Fayard. In precedenza, era apparso come \"feuilleton\" sul quotidiano \"Le Matin\", dal 23 febbraio al 24 marzo 1932, in 31 puntate.\nFilm e televisione.\nTre sono stati gli adattamenti per la televisione di questo romanzo:\nUtilizzo del titolo nei media.\nIl titolo di questo romanzo \u00e8 divenuto una frase d'autore nel lessico politico e giornalistico italiano dagli anni ottanta, come appellativo per riferirsi alla Procura della Repubblica di Roma, a causa di una serie di episodi poco chiari e mai chiariti, considerati veri e propri insabbiamenti di indagini."}
{"id": "775261", "revid": "125478172", "url": "https://it.wikipedia.org/wiki?curid=775261", "title": "135\u00aa Divisione cavalleria corazzata &quot;Ariete&quot;", "text": "La 135\u00aa Divisione cavalleria corazzata \"Ariete fu costituita a Ferrara il 1\u00ba aprile 1943 sul comando della 2\u00aa Divisione Celere e unit\u00e0 di cavalleria corazzata. Non avendo ancora finito il periodo di addestramento, il 26 luglio fu spostata a nord di Roma, per sostituire in quella zona la \"136\u00aa Divisione legionaria corazzata \"Centauro\"\". Inquadrata nel \"Corpo d'Armata Motocorazzato\" partecip\u00f2 il 9 settembre ed il 10 settembre ai combattimenti contro le unit\u00e0 tedesche nella zona del Lago di Bracciano e di Porta San Paolo. Fu sciolta ufficialmente il 12 settembre 1943.\nLa vita operativa.\nRicostituita il 1\u00ba aprile 1943. con la denominazione 135\u00aa Divisione cavalleria corazzata \"Ariete\" inglobando i reggimenti di cavalleria \"Montebello\", \"Lucca\" e \"Vittorio Emanuele II\", i reggimenti di artiglieria 135\u00ba e 235\u00b0, il CXXXIV Battaglione semoventi controcarro da 75/34 (mobilitato dal 32\u00b0 reggimento carristi) e, infine, il CXXXIV Battaglione misto genio, inizi\u00f2 l'addestramento in Emilia e in Friuli, ma prima che questo addestramento fosse completato, venne il 25 luglio e la divisione fu richiamata d'urgenza a Roma, per sostituire la \"136\u00aa Divisione legionaria corazzata \"Centauro\"\" (ex 136\u00aa Divisione Corazzata \"M\") che doveva essere spostata a est di Roma, dato che lo Stato Maggiore del Regio Esercito non aveva fiducia della fedelt\u00e0 \"politica\" di questa divisione. L'unit\u00e0 venne inquadrata nel Corpo d'Armata Motocorazzato (generale Giacomo Carboni) e fu assegnata alla difesa nord di Roma fra il Lago di Bracciano ed i capisaldi di Monterosi e Manziana.\nIl comando venne affidato dal 1\u00ba aprile 1943 al generale Raffaele Cadorna.\nSebbene la forza teorica prevista era di 9.500 uomini, 247 carri/semoventi e 84 pezzi di artiglieria, alla data dell'armistizio dell'8 settembre la forza effettiva era di 8.500 uomini, con 176 mezzi blindati e corazzati, circa 70 cannoni e 92 mitragliere contraeree da 20\u00a0mm. Il 9 settembre 1943, in seguito alle vicende che seguirono la proclamazione dell'armistizio, la Divisione si trov\u00f2 impegnata nella difesa di Roma, dove dopo un iniziale successo dovette cedere ai tedeschi. Fu sciolta il 12 settembre seguente. La Divisione contrast\u00f2 con successo il passo, per tutta la giornata del 9 settembre, alla 3. Panzergrenadier-Division rafforzata da unit\u00e0 della 26. Panzer-Division. A Monterosi venne bloccata l'avanguardia della autocolonna tedesca dal sacrificio del Sottotenente Ettore Rosso e dei suoi genieri, cui segu\u00ec la decisa resistenza del Reggimento \"Cavalleggeri di Lucca\" ed il III Gruppo del 135\u00ba Reggimento Artiglieria su pezzi da 149/19 che respinsero l'attacco delle unit\u00e0 germaniche, in quello che pu\u00f2 essere indicato come il pi\u00f9 importante scontro tra truppe corazzate italiane e tedesche della seconda guerra mondiale.\nIl generale Cadorna scrisse: \u00abLa giornata del 9 settembre si era chiusa sul fronte nord in modo nettamente a noi favorevole [...] ma solo a liberazione del Nord avvenuta potei, con accurate indagini, accertare la reale portata del successo; nel settore di Monterosi le forze nemiche d'attacco ammontarono a 29 carri armati, 50 autocarri, 25 motocarrelli, provenienti da Ronciglione; le perdite nemiche una quarantina di carri armati, un centinaio di autocarri, 2 batterie rese inefficienti; a Manziana 40 carri armati e semoventi da 88 e 50 autocarri presenti, 30 carri armati distrutti. Il parroco di Monterosi rifer\u00ec che i tedeschi di passaggio parlavano di 500-800 uomini perduti\u00bb. Altre fonti indicano - per il settore di Monterosi - perdite inferiori: tra gli italiani la perdita di 20 uomini e 4 carri armati, oltre ad una cinquantina di feriti, tra i tedeschi le perdite similari con qualche mezzo blindato in pi\u00f9 andato in fiamme.\nDurante il corso del combattimento, a seguito della precipitosa fuga di Vittorio Emanuele III e dei pi\u00f9 alti rappresentanti dell'apparato politico-militare italiano verso il Sud, l'intero Corpo Motocorazzato schierato a nord di Roma ricevette l'ordine di ritirarsi ed attestarsi a Tivoli, a protezione della Via Tiburtina (sull'asse Roma-Pescara), abbandonando di fatto ogni volont\u00e0 di difesa della Capitale. In un clima di grande caos, con direttive ambigue o assenti da parte degli Alti comandi, mentre erano in corso trattative con i tedeschi, nella giornata del 10 alcune compagnie della Divisione furono inviate, al comando del generale Dardano Fenulli, vicecomandante dell\"'Ariete\", per supportare il Reggimento \"Granatieri di Sardegna\" nella zona Porta San Paolo e Ardeatina dove combatteva anche un battaglione misto del 4\u00b0 Reggimento carristi (comandante il Capitano Luigi Battisti) contro gli attacchi della \"2. Fallschirmj\u00e4ger-Division\" (paracadutisti). L'operazione era in corso ed erano gi\u00e0 stati debellati alcuni nuclei nemici quando, nel pomeriggio del 10 settembre, sopravvenne l'accordo di resa contro i tedeschi e Cadorna ordin\u00f2 il rientro dei reparti.\nIl giorno successivo il comando del Corpo d'armata motocorazzato, ormai ridotto quasi a nulla a causa del dissolvimento dei reparti, fu formalmente affidato al generale Cadorna, il quale si diede alla macchia per unirsi al Fronte Militare Clandestino coordinato dal colonnello Giuseppe Cordero Lanza di Montezemolo.\nCon la conseguente requisizione delle armi da parte dei tedeschi il 12 settembre la Divisione fu sciolta.\nOrganico divisionale all'aprile 1943.\nAll'atto della costituzione l\u2032\"Ariete\" aveva il seguente organico:\nIl Reggimento corazzato \"Lancieri di Vittorio Emanuele II\", ordinato su tre Gruppi Squadroni I, II e III, aveva in organico per ogni Gruppo Squadroni tre squadroni; ogni squadrone (equivalente ad una compagnia) era costituito da 2 plotoni semoventi M42 da 75/18 (10 mezzi) e uno di carri M15/42 (5 mezzi pi\u00f9 due carri comando), per un totale di 10 semoventi M42 da 75/18 e 7 nuovi carri M15/42, un'evoluzione dell'M14/41 usati nelle campagne precedenti. In tal modo, ogni Gruppo Squadroni schierava un totale di 30 semoventi M42 da 75/18 e 21 carri M15/42. \u00c8 probabile che non tutti gli squadroni fossero a pieno organico.\nMezzi corazzati della divisione:\nTotale (270)"}
{"id": "775263", "revid": "984922", "url": "https://it.wikipedia.org/wiki?curid=775263", "title": "Cantone di Pouzauges", "text": "Il Cantone di Pouzauges era una divisione amministrativa dell'Arrondissement di Fontenay-le-Comte.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "775264", "revid": "287204", "url": "https://it.wikipedia.org/wiki?curid=775264", "title": "Leon Blum", "text": ""}
{"id": "775265", "revid": "22778668", "url": "https://it.wikipedia.org/wiki?curid=775265", "title": "M68k", "text": ""}
{"id": "775267", "revid": "984922", "url": "https://it.wikipedia.org/wiki?curid=775267", "title": "Cantone di Sainte-Hermine", "text": "Il Cantone di Sainte-Hermine era una divisione amministrativa dell'Arrondissement di Fontenay-le-Comte.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "775269", "revid": "1544245", "url": "https://it.wikipedia.org/wiki?curid=775269", "title": "Punta Martin", "text": "Punta Martin (pronuncia: Mart\u00ecn) 1001 m s.l.m., \u00e8 un rilievo appenninico della provincia di Genova. \nPoco lontano dalla cima, direzione est, si trova il monte Penello (o Pennello) ove sono presenti due piccoli bivacchi incustoditi.\nDalla sua cima si gode di un ampio colpo d'occhio sui quartieri genovesi di Pra', Voltri e sulla Riviera Ligure di Ponente fino al promontorio di Capo Mele.\nPosizione.\nLa Punta Martin si trova nell'entroterra di Genova Pra' e si erge a nord-est dell'abitato dell'Acquasanta. Amministrativamente gran parte di questo rilievo, inclusa la vetta, rientra nei confini amministrativi del Comune di Genova, tuttavia il crinale - che dal letto del Rio Martin si sviluppa fino all'anticima ovest, attraverso Cima Legea e Rocca Cal\u00f9 - si trova amministrativamente nel comune di Mele: in particolare, proprio l'anticima ovest (933\u00a0m s.l.m.) costituisce il punto altimetricamente pi\u00f9 elevato del territorio amministrativo di questa municipalit\u00e0.\nCaratteristiche.\nIl rilievo ha forma di piramide rocciosa ed \u00e8 posto sul versante sud-ovest del massiccio ofiolitico del monte Penello (o Pennello) del quale costituisce la massima elevazione; la sua mole, piuttosto imponente, dal momento che si sviluppa per circa 800\u00a0m di dislivello, domina le valli del rio Baiardetta e del rio Martin oltre la localit\u00e0 di Acquasanta e il suo santuario. \nNonostante la vetta si trovi a meno di 7\u00a0km in linea d'aria dal mare, i suoi ripidi fianchi sono caratterizzati da un aspetto selvaggio e insolitamente alpestre.\nDalla vetta nelle prime ore del mattino, in giornate serene e ventilate soprattutto invernali, in direzione sud si scorge agevolmente la Corsica.\nTra i sentieri che conducono alla vetta, \u00e8 molto bella e panoramica la via che parte dalla stazione ferroviaria di Genova Acquasanta posta sulla ferrovia Asti-Genova, \u00e8 il percorso pi\u00f9 breve, ed il pi\u00f9 scosceso. \nAltri sentieri salgono dalle delegazione di Pra' e di Pegli, o con meno pendenza, hanno inizio dal Passo del Turchino e dai Piani di Praglia (Alta Via dei Monti Liguri), altra via di media pendenza si diparte da San Carlo di Cese, nell'entroterra di Pegli.\nSul fianco sinistro del rio Baiardetta \u00e8 presente un'ardita bastionata rocciosa gi\u00e0 palestra di roccia degli alpinisti genovesi.\nTutela naturalistica.\nLa montagna e l'area circostante fanno parte del SIC \"(Sito di importanza comunitaria)\" denominato \"Praglia - Pracaban - Monte Leco - Punta Martin\" (codice: IT1331501)."}
{"id": "775271", "revid": "438678", "url": "https://it.wikipedia.org/wiki?curid=775271", "title": "Il crimine di padre Amaro", "text": "Il crimine di padre Amaro (\"El crimen del padre Amaro\") \u00e8 un film del 2002 diretto da Carlos Carrera, basato sul romanzo del 1875 \"La colpa di don Amaro\" (\"O crime do padre Amaro\") scritto da Jos\u00e9 Maria E\u00e7a de Queir\u00f3s. Ha ricevuto una candidatura ai Premi Oscar 2003 per il miglior film straniero.\nTrama.\nIl novizio padre Amaro (Gael Garc\u00eda Bernal), di soli ventiquattro anni, viene inviato nella piccola parrocchia di \"Los Reyes\" come cappellano per aiutare il parroco padre Benito. Il giovane nota la corruzione dei governanti locali e dello stesso padre Benito, in affari con i narcotrafficanti del paese. Nello stesso tempo \u00e8 attratto dalla giovane catechista Amelia (Ana Claudia Talanc\u00f3n), la figlia adolescente della locandiera Augustina (Ang\u00e9lica Arag\u00f3n) con la quale il padre Benito ha una relazione segreta. In breve tempo Amelia e padre Amaro diventano amanti in una piccola stanza nella casa del sacrestano, che ha una figlia con gravi disturbi motori, a cui Amelia insegna catechismo. Ma quando la ragazza rimane incinta il giovane parroco cercher\u00e0 una soluzione estrema.\nAccoglienza.\nIl film fu ampiamente contestato dalla Chiesa cattolica in Messico che cerc\u00f2 di impedirne l'uscita nelle sale e invit\u00f2 i fedeli a non andare al cinema. Il tentativo fall\u00ec e gli incassi furono i pi\u00f9 alti nella storia del cinema messicano fino ad allora.\nIl film ha ricevuto oltre 36 candidature per vari premi cinematografici, fra cui una nomination ai Premi Oscar, ai Golden Globe e ai Premi Goya per il miglior film straniero. I premi vinti sono stati 21."}
{"id": "775272", "revid": "984922", "url": "https://it.wikipedia.org/wiki?curid=775272", "title": "Cantone di Saint-Hilaire-des-Loges", "text": "Il Cantone di Saint-Hilaire-des-Loges era una divisione amministrativa dell'Arrondissement di Fontenay-le-Comte.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "775276", "revid": "1543377", "url": "https://it.wikipedia.org/wiki?curid=775276", "title": "Orchestrazione", "text": "L'orchestrazione \u00e8 lo studio o la pratica di scrivere musica per i singoli strumenti di un'orchestra o l'adattamento per orchestra di una musica scritta per un altro strumento o gruppo musicale. Soltanto nel corso della storia della musica si \u00e8 andata affermando come arte compositiva in s\u00e9 stessa.\nEsistono due specie di adattamenti: la trascrizione, che segue in modo molto aderente il pezzo originale e l'arrangiamento, che tende a cambiare in maniera significativa alcuni aspetti del pezzo originale. Nella pratica, per\u00f2, i due termini vengono usati, in maniera errata, come sinonimi.\nL\"'Orchestrazione\" riguarda soltanto la trascrizione di musica per un complesso orchestrale, mentre la \"strumentazione\" riguarda l'adattamento per qualunque tipo di altro complesso musicale. Nello studio dell'orchestrazione, al contrario che nella pratica, il termine strumentazione pu\u00f2 anche essere riferito a considerazioni sulle caratteristiche individuali di uno strumento piuttosto che all'arte di combinare fra loro alcuni strumenti. \nAlcuni compositori, tra cui ricordiamo Maurice Ravel e Franz Liszt, hanno orchestrato le proprie opere per pianoforte e quelle di altri musicisti. \nNella musica commerciale, specialmente nella musiche di scena e nelle colonne sonore, vengono spesso usati orchestratori professionisti per motivi di velocit\u00e0 ed anche di opportunit\u00e0, in quanto l'orchestrazione \u00e8 una pratica che richiede delle qualit\u00e0 che non \u00e8 detto tutti i compositori abbiano. \nL'orchestratore di musiche da film spesso lavora su brevi pezzi scritti spesso da diversi autori. Gli orchestratori di Broadway lavorano spesso su dei pezzi scritti per il pianoforte o su uno spartito che riporta il canovaccio della composizione."}
{"id": "775278", "revid": "1745361", "url": "https://it.wikipedia.org/wiki?curid=775278", "title": "Cantone di Chantonnay", "text": "Il Cantone di Chantonnay \u00e8 una divisione amministrativa dell'Arrondissement di La Roche-sur-Yon.\nA seguito della riforma complessiva dei cantoni del 2014 \u00e8 passato da 8 a 19 comuni.\nComposizione.\nPrima della riforma del 2014 comprendeva i comuni di:\nDal 2015 i comuni sono passati a 19, ridottisi poi a 16 dal 1\u00ba gennaio 2016 per effetto della fusione dei comuni di Boulogne, Les Essarts, L'Oie e Sainte-Florence per formare il nuovo comune di Essarts en Bocage:"}
{"id": "775282", "revid": "339392", "url": "https://it.wikipedia.org/wiki?curid=775282", "title": "Divisione Ariete II", "text": ""}
{"id": "775285", "revid": "768068", "url": "https://it.wikipedia.org/wiki?curid=775285", "title": "Mistinguett", "text": "Biografia.\nFin dalla prima giovent\u00f9, Mistinguett aspirava a diventare un'artista. Cominci\u00f2 a lavorare come venditrice di fiori in un ristorante nella sua casa natale, cantando ballate popolari mentre vendeva i suoi fiori. Quando un cantautore le dette il nome \"Miss Tinguette\", le piacque. Lo fece proprio unendo le due parole e eliminando la seconda \"s\" e la \"e\" finale.\nJeanne Bourgeois fece il suo debutto come Mistinguett al Casino de Paris nel 1895, apparendo inoltre in spettacoli alle Folies Berg\u00e8re, al Moulin Rouge, e all'Eldorado.\nRegistr\u00f2 la sua prima canzone, \"Mon Homme\", nel 1916. Fu diffusa sotto il nome inglese di \"My Man\" da Fanny Brice e divenne un classico nel repertorio di numerosi cantanti pop e jazz.\nLe sue cattive abitudini affascinavano Parigi e Mistinguett divenne una delle pi\u00f9 popolari artiste francesi del suo tempo e la pi\u00f9 importante donna del mondo dello spettacolo. Nel 1919 le sue gambe vennero assicurate per l'enorme cifra di franchi. Nello stesso periodo ebbe anche una relazione, durata pi\u00f9 di dieci anni, con Maurice Chevalier, di tredici anni pi\u00f9 giovane di lei.\nDurante un tour negli Stati Uniti, le fu chiesto da \"Time magazine\" di spiegare la sua popolarit\u00e0. Mistinguett rispose: \"\u00c8 una questione di magnetismo. Io dico 'venite' e loro sono attirati a me\".\nJeanne Bourgeois pose fine alla sua carriera poco dopo i cinquant'anni di attivit\u00e0.\nMor\u00ec all'et\u00e0 di 80 anni e fu sepolta nel cimitero di Enghien-les-Bains, nell'\u00cele-de-France."}
{"id": "775290", "revid": "1745361", "url": "https://it.wikipedia.org/wiki?curid=775290", "title": "Cantone di Les Essarts", "text": "Il Cantone di Les Essarts era una divisione amministrativa dell'Arrondissement di La Roche-sur-Yon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "775291", "revid": "767487", "url": "https://it.wikipedia.org/wiki?curid=775291", "title": "Cantone di Les Herbiers", "text": "Il Cantone di Les Herbiers \u00e8 una divisione amministrativa degli arrondissement di Fontenay-le-Comte e di La Roche-sur-Yon.\nA seguito della riforma complessiva dei cantoni del 2014 \u00e8 passato da 8 a 17 comuni.\nComposizione.\nPrima della riforma del 2014 comprendeva i comuni di:\nDal 2015 i comuni sono diventati 17, ridottisi poi ai seguenti 14 per effetto della fusione di Les Ch\u00e2telliers-Ch\u00e2teaumur, La Flocelli\u00e8re, La Pommeraie-sur-S\u00e8vre e Saint-Michel-Mont-Mercure nel nuovo comune di S\u00e8vremont:"}
{"id": "775292", "revid": "110157", "url": "https://it.wikipedia.org/wiki?curid=775292", "title": "Cantone di Mareuil-sur-Lay-Dissais", "text": "Il Cantone di Mareuil-sur-Lay-Dissais \u00e8 una divisione amministrativa degli arrondissement di Fontenay-le-Comte, di La Roche-sur-Yon e di Les Sables-d'Olonne.\nA seguito della riforma complessiva dei cantoni del 2014 \u00e8 passato da 11 a 28 comuni.\nComposizione.\nPrima della riforma del 2014 comprendeva i comuni di:\nDal 2015 i comuni sono passati a 28, ridottisi poi ai seguenti 27 dal 1\u00ba gennaio 2016 per effetto della fusione dei comuni di Chaill\u00e9-sous-les-Ormeaux e Saint-Florent-des-Bois per formare il nuovo comune di Rives de l'Yon."}
{"id": "775294", "revid": "799790", "url": "https://it.wikipedia.org/wiki?curid=775294", "title": "Spirit", "text": ""}
{"id": "775295", "revid": "118596", "url": "https://it.wikipedia.org/wiki?curid=775295", "title": "Cumino romano", "text": ""}
{"id": "775297", "revid": "767487", "url": "https://it.wikipedia.org/wiki?curid=775297", "title": "Cantone di Montaigu", "text": "Il Cantone di Montaigu \u00e8 una divisione amministrativa dell'Arrondissement di La Roche-sur-Yon.\nA seguito della riforma complessiva dei cantoni del 2014 \u00e8 passato da 10 a 17 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "775298", "revid": "767487", "url": "https://it.wikipedia.org/wiki?curid=775298", "title": "Willie Hall", "text": "Biografia.\nAllievo del batterista di Booker T. &amp; the M.G.'s Al Jackson Jr., Hall suon\u00f2 con The Bar-Kays e la band di Isaac Hayes, The Movement. Negli anni settanta collabor\u00f2 con moltissimi artisti legati alla Stax Records, facendo parte soprattutto agli album \"Hot Buttered Soul\" (1969) e \"Theme from Shaft\" (1971) di Isaac Hayes, e a molti lavori del gi\u00e0 citato Albert King.\nRegistr\u00f2 un album con Booker T. &amp; the M.G.'s (\"Universal Language\" del 1977) dopo l'assassinio di Al Jackson Jr. e pi\u00f9 tardi, insieme a Steve Cropper e al bassista Donald Dunn (anch'essi membri della medesima band) si un\u00ec alla Blues Brothers Band, per poi recitare con loro nel film \"The Blues Brothers\" (1980) e nel .\n\u00c8 il padre del rapper Gangsta Pat."}
{"id": "775300", "revid": "984922", "url": "https://it.wikipedia.org/wiki?curid=775300", "title": "Cantone di Mortagne-sur-S\u00e8vre", "text": "Il Cantone di Mortagne-sur-S\u00e8vre \u00e8 una divisione amministrativa dell'Arrondissement di La Roche-sur-Yon.\nA seguito della riforma complessiva dei cantoni del 2014 \u00e8 passato da 12 a 16 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "775302", "revid": "33300", "url": "https://it.wikipedia.org/wiki?curid=775302", "title": "Oriental Pearl TV Tower", "text": ""}
{"id": "775303", "revid": "984922", "url": "https://it.wikipedia.org/wiki?curid=775303", "title": "Cantone di Le Poir\u00e9-sur-Vie", "text": "Il Cantone di Le Poir\u00e9-sur-Vie era una divisione amministrativa dell'Arrondissement di La Roche-sur-Yon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "775305", "revid": "767487", "url": "https://it.wikipedia.org/wiki?curid=775305", "title": "Cantone di La Roche-sur-Yon-Nord", "text": "Il Cantone di La Roche-sur-Yon-Nord era una divisione amministrativa dell'Arrondissement di La Roche-sur-Yon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di La Roche-sur-Yon e i comuni di:"}
{"id": "775310", "revid": "984922", "url": "https://it.wikipedia.org/wiki?curid=775310", "title": "Cantone di La Roche-sur-Yon-Sud", "text": "Il Cantone di La Roche-sur-Yon-Sud era una divisione amministrativa dell'Arrondissement di La Roche-sur-Yon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di La Roche-sur-Yon e i comuni di:"}
{"id": "775312", "revid": "984922", "url": "https://it.wikipedia.org/wiki?curid=775312", "title": "Cantone di Rocheservi\u00e8re", "text": "Il Cantone di Rocheservi\u00e8re era una divisione amministrativa dell'Arrondissement di La Roche-sur-Yon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "775315", "revid": "984922", "url": "https://it.wikipedia.org/wiki?curid=775315", "title": "Cantone di Saint-Fulgent", "text": "Il Cantone di Saint-Fulgent era una divisione amministrativa dell'Arrondissement di La Roche-sur-Yon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "775319", "revid": "287204", "url": "https://it.wikipedia.org/wiki?curid=775319", "title": "Gagliardo Primario", "text": "Originario di una famiglia di costruttori, inizi\u00f2 la sua attivit\u00e0 prestando aiuto al padre Riccardo che stava lavorando alla costruzione di un ospedale nei pressi del Lago di Lucrino, nel borgo di Tripergole, poi distrutto dall'eruzione del Monte Nuovo, il vulcano pi\u00f9 recente nella zona di Pozzuoli.\nNel 1306 Gagliardo diresse i lavori per l'edificazione di un ospizio termale per i poveri, eretto per volont\u00e0 del sovrano angioino Carlo II nella zona compresa tra Pozzuoli e Arco Felice.\nImportante opera dell'architetto fu senz'altro la Chiesa di Santa Chiara a Napoli, edificata probabilmente tra il 1310 e il 1328, esempio di arte gotico-provenzale.\nSicuramente il suo stile architettonico preciso e individuale influenz\u00f2 anche il senese Tino di Camaino con il quale ebbe un'intensa collaborazione alla realizzazione delle sculture del \"Sepolcro di Maria d'Ungheria\" nella Chiesa di Santa Maria Donnaregina.\nMor\u00ec nel 1348 e sulla sua lapide sono state collocate le seguenti parole: \"Hic jacet corpus Gagliardi Primarii de Neap. prothomagistri reginalis monasterii Sacri Corporis Christi\" (Qui giace il corpo di Gagliardo Primario da Napoli, architetto del monastero reale del Sacro Corpo di Cristo)."}
{"id": "775320", "revid": "984922", "url": "https://it.wikipedia.org/wiki?curid=775320", "title": "Cantone di Beauvoir-sur-Mer", "text": "Il Cantone di Beauvoir-sur-Mer era una divisione amministrativa dell'Arrondissement di Les Sables-d'Olonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "775323", "revid": "102839", "url": "https://it.wikipedia.org/wiki?curid=775323", "title": "Quran", "text": ""}
{"id": "775325", "revid": "1444886", "url": "https://it.wikipedia.org/wiki?curid=775325", "title": "Convenzione degli utilizzatori", "text": ""}
{"id": "775326", "revid": "1444886", "url": "https://it.wikipedia.org/wiki?curid=775326", "title": "Convenzione dei generatori", "text": ""}
{"id": "775328", "revid": "864962", "url": "https://it.wikipedia.org/wiki?curid=775328", "title": "Cantone di Challans", "text": "Il Cantone di Challans \u00e8 una divisione amministrativa dell'Arrondissement di Les Sables-d'Olonne.\nA seguito della riforma complessiva dei cantoni del 2014 \u00e8 passato da 6 a 15 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "775329", "revid": "138365", "url": "https://it.wikipedia.org/wiki?curid=775329", "title": "Jane Elizabeth Smith", "text": ""}
{"id": "775332", "revid": "984922", "url": "https://it.wikipedia.org/wiki?curid=775332", "title": "Cantone di L'\u00cele-d'Yeu", "text": "Il Cantone di L'\u00cele-d'Yeu \u00e8 una divisione amministrativa dell'Arrondissement di Les Sables-d'Olonne.\nLa riforma dei cantoni del 2014 lo ha lasciato invariato.\nComprende il solo comune di L'\u00cele-d'Yeu."}
{"id": "775335", "revid": "984922", "url": "https://it.wikipedia.org/wiki?curid=775335", "title": "Cantone di La Mothe-Achard", "text": "Il Cantone di La Mothe-Achard era una divisione amministrativa dell'Arrondissement di Les Sables-d'Olonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "775338", "revid": "984922", "url": "https://it.wikipedia.org/wiki?curid=775338", "title": "Cantone di Moutiers-les-Mauxfaits", "text": "Il Cantone di Moutiers-les-Mauxfaits era una divisione amministrativa dell'Arrondissement di Les Sables-d'Olonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "775339", "revid": "767487", "url": "https://it.wikipedia.org/wiki?curid=775339", "title": "Cantone di Noirmoutier-en-l'\u00cele", "text": "Il Cantone di Noirmoutier-en-l'\u00cele era una divisione amministrativa dell'Arrondissement di Les Sables-d'Olonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "775347", "revid": "320578", "url": "https://it.wikipedia.org/wiki?curid=775347", "title": "Ki-45 Toryu", "text": ""}
{"id": "775351", "revid": "767487", "url": "https://it.wikipedia.org/wiki?curid=775351", "title": "Cantone di Palluau", "text": "Il Cantone di Palluau era una divisione amministrativa dell'Arrondissement di Les Sables-d'Olonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "775352", "revid": "320578", "url": "https://it.wikipedia.org/wiki?curid=775352", "title": "Ki-45", "text": ""}
{"id": "775353", "revid": "198277", "url": "https://it.wikipedia.org/wiki?curid=775353", "title": "Ross Brawn", "text": "Nel corso della sua carriera ha ricoperto diversi ruoli nell'ambito della Formula 1, lavorando come direttore tecnico per e e come \"team principal\" per , prima di rilevare quest'ultima e trasformarla in nel 2009; successivamente ha continuato a lavorare nel ruolo di \"team principal\" per la , che aveva acquisito a sua volta la stessa Brawn, fino alla stagione 2013.\nDal 23 gennaio 2017 \u00e8 stato nominato direttore generale e responsabile sportivo del progetto Formula 1.\nBiografia.\nNei primi anni settanta, Brawn ha completato un corso di 4 anni come apprendista meccanico allo \"United Kingdom Atomic Energy Authority\" presso l'Atomic Energy Research Establishment di Harwell, nell'Oxfordshire. Ha poi iniziato un corso per un HNC in ingegneria Meccanica a Reading, poi abbandonato una volta iniziato a lavorare nello staff della Williams. La sua carriera nei motori cominci\u00f2 nel 1976, quando si un\u00ec alla March Engineering nella citt\u00e0 di Bicester come operaio di una fabbrica. Presto, per\u00f2, si un\u00ec al loro team di Formula 3 come meccanico. Brawn fu ingaggiato da Sir Frank Williams nel 1978 per il suo nuovo team di F1. Velocemente sal\u00ec di categoria, lavorando in vari dipartimenti e come esperto d'aerodinamica nella galleria del vento del team.\nDopo un breve periodo con la \"FORCE\" e con la Arrows, il lavoro di Brawn dest\u00f2 l'attenzione della Jaguar, che lo assunse nel 1989. Cominci\u00f2 a lavorare nella sezione sportiva, portando l'esperienza raccolta in F1, ottenendo i successi con la Jaguar XJR-14 che vinse il Campionato del Mondo Sport Prototipi 1991. Pochi anni dopo, Brawn torn\u00f2 in F1 come direttore tecnico della Benetton, dando il suo apporto ai due titoli mondiali di Michael Schumacher nel 1994 e 1995, e alla vittoria del titolo Costruttori del 1995.\nRoss Brawn segu\u00ec Schumacher alla Scuderia Ferrari nel 1996 dopo pochi anni, lui (come direttore tecnico) aiut\u00f2 il grande ritorno della Rossa del 1999 con il titolo Costruttori, il primo dei sei consecutivi. Brawn fu fondamentale anche nei 5 titoli piloti raccolti da Schumacher dal 2000 al 2004. Il suo contributo, assieme a Jean Todt e Rory Byrne, ha portato la stampa a chiamare la Ferrari il \"Dream Team\". Il 26 ottobre 2006 la Ferrari annunci\u00f2 che Brawn avrebbe lasciato il team. Il direttore tecnico si prese un anno sabbatico, per lasciare spazio a giovani nuovi ingegneri. Al termine di questo periodo non rientr\u00f2 in Ferrari, ma venne ingaggiato dalla Honda.\nNel 2009 rilev\u00f2 la propriet\u00e0 di quest'ultima, dando cos\u00ec vita al nuovo team Brawn GP; i due piloti, Jenson Button e Rubens Barrichello, furono protagonisti di una stagione positiva che termin\u00f2 con la vittoria sia di Button che della Brawn dei rispettivi titoli mondiali con una gara di anticipo rispetto alla fine del campionato. Nel novembre 2009 la scuderia pass\u00f2 sotto la propriet\u00e0 della Mercedes, con la quale ha continuato a lavorare nel ruolo di \"team principal\" fino alla stagione 2013, contribuendo al futuro dominio della scuderia tedesca.\nDal 23 gennaio 2017 \u00e8 stato nominato direttore generale e responsabile sportivo del progetto Formula 1.\nVita privata.\nBrawn, sposato con Jean, ha 2 figlie, Helen e Amyy. Vivono a Henley-on-Thames, nonostante egli passasse la maggior parte del suo tempo soprattutto a Maranello nel periodo in cui lavorava per la Scuderia Ferrari. Gli \u00e8 stata conferita la laurea honoris causa in Ingegneria Meccanica dall'Universit\u00e0 Politecnica delle Marche (Ancona) il 5 dicembre 2003. Ross Brawn ha tenuto la sua lectio doctoralis dal titolo \"Ferrari Formula Uno. C'\u00e8 un segreto nel suo successo?\"."}
{"id": "775354", "revid": "984922", "url": "https://it.wikipedia.org/wiki?curid=775354", "title": "Cantone di Les Sables-d'Olonne", "text": "Il Cantone di Les Sables-d'Olonne \u00e8 una divisione amministrativa dell'Arrondissement di Les Sables-d'Olonne.\nA seguito della riforma complessiva dei cantoni del 2014 \u00e8 passato da 6 a 3 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "775358", "revid": "1381093", "url": "https://it.wikipedia.org/wiki?curid=775358", "title": "Hall of the Mountain King", "text": "Hall of the Mountain King \u00e8 il quarto album in studio del gruppo musicale heavy metal statunitense Savatage, pubblicato il 28 settembre 1987 dalla Atlantic Records.\nIl disco.\n\u00c8 il disco che introduce nuove sonorit\u00e0 all'interno della band, sia sinfoniche che operistiche. Questo \u00e8 dovuto al background musicale del produttore con cui la band lavorer\u00e0 da qui per tutto il corso della propria carriera: Paul O'Neill, futuro fondatore della Trans Siberian Orchestra."}
{"id": "775359", "revid": "1444886", "url": "https://it.wikipedia.org/wiki?curid=775359", "title": "Riferimento associato", "text": ""}
{"id": "775360", "revid": "984922", "url": "https://it.wikipedia.org/wiki?curid=775360", "title": "Cantone di Saint-Gilles-Croix-de-Vie", "text": "Il Cantone di Saint-Gilles-Croix-de-Vie era una divisione amministrativa dell'Arrondissement di Les Sables-d'Olonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "775362", "revid": "1444886", "url": "https://it.wikipedia.org/wiki?curid=775362", "title": "Riferimento non associato", "text": ""}
{"id": "775363", "revid": "1543377", "url": "https://it.wikipedia.org/wiki?curid=775363", "title": "Voce democratica della Birmania", "text": "La Voce democratica della Birmania (o DVB, dall'inglese Democratic Voice of Burma) \u00e8 un'organizzazione non profit situata a Oslo, in Norvegia, dedita alla diffusione di programmi radiofonici e televisivi in Myanmar (ex Birmania). \n\u00c8 gestita da birmani in esilio che intendono fornire agli abitanti del loro paese informazioni non censurate dal loro regime militare, concentrandosi soprattutto sui relativi avvenimenti in campo politico e sulle attivit\u00e0 dell'opposizione.\nStoria.\nLa DVB inizi\u00f2 le sue trasmissioni nel luglio 1992. Dal luglio 2005 realizza due ore di programmi radio al giorno che, secondo la redazione, sono seguite da milioni di ascoltatori.\nIl 28 maggio 2005 la DVB avvi\u00f2 anche una rete televisiva via satellite con l'intento dichiarato di raggiungere decine di milioni di persone in Myanmar, divenendo con ci\u00f2 il primo canale libero ed indipendente in lingua birmana.\nInfine aggiunse una seconda rete tv alla sua offerta, in modo da poter ottenere ascolti maggiori nell'orario serale.\nIl suo status \u00e8 paragonabile a quello di un'altra organizzazione non profit, ovvero la Libera Voce dei Paesi Bassi."}
{"id": "775365", "revid": "767487", "url": "https://it.wikipedia.org/wiki?curid=775365", "title": "Cantone di Saint-Jean-de-Monts", "text": "Il Cantone di Saint-Jean-de-Monts \u00e8 una divisione amministrativa dell'Arrondissement di Les Sables-d'Olonne.\nA seguito della riforma complessiva dei cantoni del 2014 \u00e8 passato da 5 a 14 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "775368", "revid": "253269", "url": "https://it.wikipedia.org/wiki?curid=775368", "title": "Joseph Cotten", "text": "Biografia.\nNato a Petersburg in Virginia, primo dei tre figli di Joseph Chesire Cotten Sr., vice-direttore di un ufficio postale e Sally Wilson Cotten, dopo essersi diplomato a Washington, Cotten lavor\u00f2 come agente pubblicitario e studi\u00f2 recitazione alla \"Hickman School\". Il suo successivo lavoro di critico teatrale lo coinvolse sempre pi\u00f9 sul palcoscenico, dove partecip\u00f2 a diverse produzioni, prima in Virginia e poi a New York, debuttando a Broadway nel 1930.\nLa collaborazione con Orson Welles.\nNel 1937 Cotten, diventato amico del produttore e regista Orson Welles, si un\u00ec alla compagnia del Mercury Theatre, creata dallo stesso Welles, che lo fece partecipare agli allestimenti teatrali del suo \"Giulio Cesare\". Il debutto nel cinema avvenne in una pellicola di Welles, \"Too Much Johnson\" (1938), ripresa da una trascrizione per il teatro di William Gillette del 1890.\nCotten fece ritorno a Broadway nel 1939, interpretando il personaggio di C.K. Dexter Haven in \"The Philadelphia Story\", allestimento teatrale di Philip Barry. Dopo il clamoroso successo dello scherzo radiofonico de \"La guerra dei mondi\", Orson Welles ottenne un ottimo contratto con la RKO Pictures. Godendo della pi\u00f9 ampia libert\u00e0 nella scelta degli interpreti dei suoi film, Welles fece in modo di richiamare a s\u00e9 tutti i suoi vecchi collaboratori della Mercury Company. Tuttavia, dopo un anno dalla firma del contratto, nessuna pellicola era ancora stata realizzata dal regista. Ci\u00f2 scaten\u00f2 le ire della casa di produzione, che costrinse Welles a collaborare con il noto scrittore Herman J. Mankiewicz per la creazione di una prima sceneggiatura.\nNel 1940 iniziarono le riprese della celebre pellicola \"Quarto potere\", che narrava la storia di un famoso magnate della stampa (interpretato dallo stesso Welles) che inizia la sua carriera come un giovane idealista per tramutarsi in un vecchio uomo d'affari solitario e corrotto; nella pellicola Cotten interpret\u00f2 il ruolo di Jedediah Leland, il migliore amico di Kane. Quando comparve sugli schermi, il 1\u00ba maggio 1941, \"Quarto potere\", ispirato in parte al personaggio di William Randolph Hearst, non ebbe un grande successo di critica, per il semplice motivo che il vero Hearst possedeva gran parte delle testate giornalistiche, le quali evitarono dietro suo ordine di occuparsi del film. Tuttavia nel 1942 la pellicola guadagn\u00f2 ben nove candidature al Premio Oscar, ma vinse solamente il premio per la migliore sceneggiatura.\nNonostante la fama di Welles quale regista impossibile e ipercritico con i suoi attori, Cotten continu\u00f2 la sua amicizia e collaborazione con lui anche dopo \"Quarto potere\". Fu cos\u00ec che un anno dopo Cotten interpret\u00f2 \"L'orgoglio degli Amberson\" (1942), adattato e prodotto dallo stesso Welles e al fianco di Agnes Moorehead. Preoccupata per lo scarso successo commerciale del precedente film, la RKO prese il controllo del montaggio e procedette al taglio di almeno un'ora della pellicola originale, ma il film fu comunque ben accolto dalla critica cinematografica. Nonostante la sua ottima interpretazione, Cotten fu ignorato dall'Academy Award, mentre la sua partner Agnes Moorehead ottenne la candidatura quale migliore attrice. Nel 1943 Cotten lavor\u00f2 nel thriller anti-nazista \"Terrore sul Mar Nero\", del quale scrisse la sceneggiatura con l'aiuto del suo amico Orson Welles, che produsse ed interpret\u00f2 il film.\nGli ultimi anni.\nSuccessivamente interpret\u00f2 numerosi film di successo sotto la guida di registi importanti, in particolare Alfred Hitchcock che gli affid\u00f2 un memorabile ruolo di psicopatico nell'eccellente \"L'ombra del dubbio\" (1943), e accanto alle maggiori dive di Hollywood fra le quali Ingrid Bergman in \"Angoscia\" (1944) e \"Il peccato di Lady Considine\" (1949), Jennifer Jones in \"Da quando te ne andasti\" (1944), \"Gli amanti del sogno\" (1945), \"Duello al sole\" (1946) e \"Il ritratto di Jennie\" (1948), e Marilyn Monroe nel celebre dramma \"Niagara\" (1953). Cotten torn\u00f2 inoltre a lavorare con Welles nel noir \"Il terzo uomo\" (1949) di Carol Reed, in cui interpret\u00f2 il ruolo dello scrittore Holly Martins.\nMalattia e morte.\nL'8 giugno 1981 Cotten ebbe un attacco di cuore seguito da un ictus che colp\u00ec il centro del linguaggio del suo cervello. Inizi\u00f2 anni di terapia riabilitativa che col tempo gli permise di parlare di nuovo. Nel 1990 gli venne rimossa la laringe a causa del cancro. \nL'attore mor\u00ec il 6 febbraio 1994 di polmonite all'et\u00e0 di 88 anni. Fu sepolto nel cimitero di Blandford a Petersburg in Virginia.\nRiconoscimenti.\nNel 1949 vinse la Coppa Volpi alla Mostra del Cinema di Venezia per \"Il ritratto di Jennie\" di William Dieterle."}
{"id": "775369", "revid": "984922", "url": "https://it.wikipedia.org/wiki?curid=775369", "title": "Cantone di Talmont-Saint-Hilaire", "text": "Il Cantone di Talmont-Saint-Hilaire \u00e8 una divisione amministrativa dell'Arrondissement di Les Sables-d'Olonne.\nA seguito della riforma complessiva dei cantoni del 2014 \u00e8 passato da 9 a 23 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "775370", "revid": "92723", "url": "https://it.wikipedia.org/wiki?curid=775370", "title": "Episodi de Il commissario Rex (prima stagione)", "text": "La prima stagione della serie televisiva Il commissario Rex consta di quattordici episodi andati in onda per la prima volta in Austria tra il 10 novembre 1994 e il 9 febbraio 1995 e, in Italia, su Raidue, tra l'8 settembre e il 26 settembre 1997.\n\"Capolinea Vienna\".\nUna bomba scoppia nel centro di Vienna. Responsabile dell'attentato \u00e8 un killer della mafia russa, che ha posizionato l'ordigno per uccidere un importante uomo d'affari viennese. In breve, egli viene acciuffato grazie all'abilit\u00e0 di un cane poliziotto di nome Rex, ma l'addestratore del cane muore durante l'inseguimento. Il killer, ferito a una spalla dal commissario Moser, responsabile dell'operazione, viene portato in ospedale, dove muore in circostanze misteriose. Il commissario Moser, capo della sezione omicidi della polizia di Vienna, e il suo assistente Ernest Stockinger iniziano le indagini sulla morte del killer. Non hanno alcun testimone, nemmeno l'autopsia eseguita dal medico legale d\u00e0 loro una pista. Ma alcuni piccoli indizi portano i due a dubitare della testimonianza della vedova dell'uomo d'affari ucciso dalla mafia russa e del suo ex socio di lavoro. La donna, per\u00f2, \u00e8 costretta su una sedia a rotelle ed \u00e8 proprio il suo handicap a fornirle un ottimo alibi. Intanto, si scopre che anche l'ex socio \u00e8 stato ucciso. Ma questa volta l'assassino commette uno sbaglio: sottovaluta l'intelligenza del cane poliziotto Rex che, nel frattempo, \u00e8 stato adottato da Moser. Infatti, grazie al fiuto del suo nuovo collega a quattro zampe, il commissario scopre che la vedova aveva, per anni, simulato la sua invalidit\u00e0, e questo le aveva dato la possibilit\u00e0 di vendicare la morte del marito senza essere, almeno cos\u00ec supponeva, scoperta. La donna, smascherata, viene consegnata alla giustizia.\n\"Rischi di cuore\".\nIl proprietario di un famoso ristorante viennese muore per un improvviso attacco cardiaco. Tutto fa presumere che sia stata una morte naturale, ma durante l'autopsia il dottor Leo Graf scopre che una valvola del pacemaker si \u00e8 bruciata, e questo indica che la morte non \u00e8 stata accidentale. Moser, che si era preso un periodo di ferie, viene chiamato al lavoro da Stonckinger per occuparsi del caso. Dopo un accurato sopralluogo, Moser capisce che la morte dell'uomo \u00e8 dovuta alla manomissione del forno a microonde usato nel ristorante: il forno, con le sue onde magnetiche, aveva bruciato la valvola del pacemaker. Inoltre, l'astuto commissario scopre che la vittima, anche se sposato, aveva da anni una relazione con la moglie del fratello. Questi indizi portano Moser a presumere che sia la moglie della vittima, sia il fratello e sia l'amante avevano buone ragioni per uccidere l'uomo. Ma quando anche la moglie del fratello viene uccisa, il cerchio si ristringe. Grazie all'infallibile fiuto di Rex, Moser intuisce che l'assassino di entrambi i cadaveri \u00e8 il fratello. Quest'ultimo, infatti, aveva deciso di eliminare tutte le persone che facevano parte del suo triste passato. Proprio mentre Moser sta per arrestarlo, l'uomo tenta di uccidere anche la moglie del suo defunto fratello, ma Rex riesce a salvarla.\n\"Fuga verso la morte\".\nLa polizia trova un cadavere dentro ad un cassonetto della spazzatura su una strada isolata nei dintorni di Vienna. Appena arrivati sul luogo del ritrovamento, Moser e Rex si mettono alla ricerca di indizi. Il cane, per\u00f2, fiuta solamente una macchia liquida sull'asfalto, lasciata probabilmente da un camion con cella frigorifera. Nel frattempo, il dottor Leo Graf mette al corrente il commissario dell'esito dell'autopsia fatta sul cadavere: la vittima \u00e8 morta per assideramento, avvenimento strano in agosto, ma la cosa sconvolgente \u00e8 che sono stati asportati alcuni organi vitali. Moser non ha nulla su cui indagare e decide di portare Rex sul luogo del ritrovamento, sperando che il fiuto del suo compagno gli faccia trovare una probabile pista da seguire. Infatti, grazie a Rex, Moser vede un gruppo di uomini che stanno facendo uscire sul retro di un camion alcuni clandestini. Ora \u00e8 tutto chiaro: sperando in una vita migliore, alcuni profughi russi venivano fatti entrare clandestinamente nel paese. Ma qui trovavano solo la morte, perch\u00e9 in ballo c'era un pi\u00f9 proficuo traffico di organi. Mentre Moser tenta invano di chiamare rinforzi, viene scoperto da uno degli uomini, che gli spara, ferendolo all'addome, ma Rex riesce a scappare. Il gruppo di criminali porta i prigionieri in una villa e rinchiude Moser nelle cantine. Rex riesce a trovarlo e a chiamare rinforzi, salvando cos\u00ec la vita non solo al suo collega, ma anche ai clandestini.\n\"Facile preda\".\nUna serie di misteriose sparizioni, che riguardano innocenti vecchiette, mette in agitazione la polizia viennese. Giunto all'appartamento di una delle donne scomparse, Moser scopre che i gioielli della proprietaria di casa sono spariti, ma non c'\u00e8 alcun segno di effrazione; questo fa supporre che la donna conoscesse il killer. Mentre Moser continua a cercare indizi dentro l'appartamento, Rex fa amicizia con un bambino che abita nel palazzo della donna uccisa. Il bambino aveva trovato sulle scale un cappello che portava la scritta di un negozio di alimentari. Moser decide di seguire questa pista, pensando che, forse, l'assassino sia il ragazzo delle consegne a domicilio. Insieme a Stockinger, fa visita al negozio e scopre che sul libro dei clienti che si fanno consegnare la spesa a casa ci sono tutti gli indirizzi delle vecchiette scomparse. Questo, chiaramente, insospettisce ancora di pi\u00f9 Moser, che chiede al proprietario qualche informazione sul garzone che lavora l\u00ec. L'uomo gli risponde che \u00e8 un bravo ragazzo, anche se un po' strano, e che \u00e8 il nipote della vera proprietaria del negozio. Quest'ultima abita di fronte all'appartamento della donna scomparsa. Moser conosce gi\u00e0 quella donna, perch\u00e9 il giorno in cui era andato a controllare la casa della vittima aveva notato che, dalla finestra opposta, una signora stava curiosando sull'accaduto e, pensando che forse quest'ultima avesse visto qualcosa era andato ad interrogarla; lei lo aveva liquidato con molta freddezza dicendogli che non sapeva nulla. Per Moser, ora, risulta chiaro che la donna stava solo cercando di proteggere il nipote, pensando che fosse lui il responsabile delle sparizioni delle vecchiette, e decide quindi di farla seguire, sperando che la porti al nipote. Infatti, Moser riesce a trovare il giovane e ad arrestarlo, ma scopre che l'ultima vittima non \u00e8 stata uccisa da lui, bens\u00ec dal gestore del negozio di alimentari, indebitato fino all'osso con la vera proprietaria. Per ridarle tutti i soldi, aveva deciso di uccidere la vecchietta derubandola di tutti i gioielli, sperando che la colpa ricadesse poi sul garzone.\n\"Ballo sul vulcano\".\nUn criminale, che era stato catturato e consegnato alla giustizia mesi prima dallo stesso commissario Moser, riesce a fuggire grazie all'aiuto di un complice. Quest'ultimo, per\u00f2, durante la fuga viene colpito e riacciuffato dalla polizia, mentre l'altro riesce a scappare. Moser intuisce che l'uomo \u00e8 deciso a riprendersi il bottino che aveva rubato e nascosto prima di essere catturato la prima volta. Ed \u00e8 proprio cos\u00ec: il criminale, infatti, entra in una chiesa dove aveva occultato una valigetta piena di plutonio, e se la riprende. Nel frattempo Moser, girando per la citt\u00e0, lo riconosce e si lancia all'inseguimento. Ma il criminale si rifugia dentro ad una scuola di danza e prende in ostaggio alcune bambine e la loro insegnante. Per evitare una strage, Moser \u00e8 costretto a seguire la richiesta che l'uomo gli intima. Dopo varie trattative e tentativi falliti, Moser decide di far entrare in azione Rex. Il cane deve provare ad entrare di soppiatto nella stanza dove l'uomo si \u00e8 barricato e tentare di disarmarlo senza far cadere la valigetta piena di plutonio che \u00e8 stata posizionata su una scrivania. L'azione \u00e8 molto pericolosa, ma Rex riesce a portarla a termine con successo. Le bambine sono salve e il criminale viene portato in prigione.\n\"La donna del parco\".\nUna donna viene trovata morta in un parco di Vienna. Ha addosso solo la pelliccia e la biancheria intima, e non si riesce a trovare la sua borsetta. In un primo momento, la polizia presume che la donna sia stata aggredita in un tentativo di stupro, ma il medico legale nega questa ipotesi. Per scoprire l'identit\u00e0 della donna, Moser fa pubblicare su un quotidiano locale una sua foto, sperando che qualcuno la riconosca. Intanto, si fa viva una vecchietta che afferma di aver visto un uomo allontanarsi correndo dal luogo del delitto e lo descrive sommariamente a Stockinger. Con un generico identikit, Moser decide di far visita allo zoo che si trova dentro al parco, sperando che qualcuno riconosca quell'uomo. La fortuna \u00e8 dalla sua: trova l'indiziato e lo porta alla centrale per interrogarlo. Le poche prove, compresa la sua fedina penale sporca, fanno presumere che sia l'assassino, ma Moser non \u00e8 convinto. Nel frattempo, dopo aver visto il giornale, la governante della donna uccisa chiama la polizia e il commissario va ad interrogarla. Scopre cos\u00ec l'identit\u00e0 della vittima e viene a sapere che ultimamente la donna andava spesso dal medico. Rintracciato quest'ultimo, Moser inizia ad indagare anche su di lui e scopre che il dottore aveva una relazione extraconiugale con la vittima: la cerchia degli indiziati si allarga. Moser, per\u00f2, non crede nella colpevolezza di nessuno dei due uomini, e il fiuto di Rex, come al solito, non solo lo aiuta durante il caso, ma gli fa trovare anche l'arma del delitto. Moser scopre, cos\u00ec, che il vero assassino \u00e8 la moglie del dottore; stufa delle scappatelle del marito e particolarmente gelosa di quest'ultima rivale, l'aveva uccisa pensando cos\u00ec di riprendersi l'amore del coniuge.\n\"Diagnosi: omicidio\".\nUna serie di morti misteriose si sussegue in una clinica psichiatrica. La polizia non trova nessuna traccia di violenza sui cadaveri, n\u00e9 indizi che facciano risalire queste morti ad omicidi. Moser, dopo la richiesta di aiuto da parte del suo amico patologo Leo Graf, che conosce personalmente il primario della clinica, decide di occuparsi personalmente del caso. L'unico modo per scoprire qualche cosa, per\u00f2, \u00e8 di entrare nella clinica come paziente. Moser si immedesima nel personaggio di un tassista alcolizzato a cui il medico curante impone un periodo di disintossicazione. Durante l'assenza di Moser, Rex viene affidato a Stockinger, anche se quest'ultimo ha il terrore dei cani. Appena entrato in clinica, Moser intuisce che c'\u00e8 qualche cosa che non va: i pazienti possono ottenere di contrabbando tutto quello che vogliono, anche le bottiglie di superalcolici. Scopre inoltre che tutti i cadaveri ritrovati sono alcolizzati e hanno uno strano odore di k\u00fcmmel. Il doppio gioco di Moser, per\u00f2, non dura a lungo; le sue analisi cliniche lo smascherano: sono infatti troppo buone per un ubriacone. Ma Moser \u00e8 sulla pista giusta. Tutti gli indizi portano a sospettare di un infermiere che si occupa del reparto alcolizzati della clinica. Una notte, mentre Moser dorme profondamente dopo essere stato drogato, l'infermiere sospettato entra nella stanza del commissario e tenta di ucciderlo, ma Rex, intuendo il pericolo che sta correndo il suo padrone, irrompe nella camera da una finestra e blocca l'assassino. Moser, in seguito, scopre che l'infermiere covava una forte avversione verso gli alcolizzati da quando sua moglie e sua figlia erano state uccise da un automobilista ubriaco.\n\"Una casa perbene\".\nUn vagabondo viene picchiato a morte la sera di capodanno nella rimessa di un rispettabilissimo condominio viennese. La polizia per\u00f2 viene chiamata per il ritrovamento di un altro cadavere. Infatti, quando Moser arriva sulla scena del delitto trova il corpo di una donna che sembra essersi impiccata. Moser, per\u00f2, non \u00e8 convinto che sia un suicidio e i suoi dubbi sono presto confermati dal medico legale. Il commissario inizia ad interrogare gli inquilini del palazzo, ma tutti hanno un alibi di ferro: sono stati l'intera notte insieme per festeggiare il nuovo anno. Ma le cose non quadrano, e Moser ritorna a fare visita al condominio per un secondo interrogatorio. Appena arrivati, Rex comincia a fiutare qualche cosa e si dirige spedito verso la soffitta dello stabile. L\u00ec trovano un uomo, malconcio ma ancora vivo, che era stato chiuso dentro ad un frigorifero in disuso. L'uomo racconta di essere stato scoperto da due inquilini mentre cercava un suo amico, che spesso si rifugiava nella rimessa di quello stabile, e di essere stato picchiato. Ora le cose si stanno facendo chiare: uno degli inquilini, in preda all'alcol, aveva ucciso un vagabondo la sera del capodanno. Ma l'omicida aveva scoperto che la sua vittima era in realt\u00e0 l'ex marito di un'altra inquilina che, appresa la notizia, aveva deciso di denunciarlo. Quindi, preso dal panico, l'aveva strangolata simulando un suicidio.\n\"Follia omicida\".\nDurante il ricovero in ospedale per una semplice operazione ad una gamba, un giovane agente di cambio scopre di avere l'AIDS. L'uomo faceva parte di un gruppo di persone, uomini e donne, che si riuniva nei weekend per scambi di coppia in un castello isolato nelle campagne vicino a Vienna. L'allegra combriccola, per\u00f2, aveva regole molte ferree: niente sesso al di fuori del gruppo. Il giovane, presumendo che qualcuno non era stato ai patti, decide di vendicarsi uccidendo tutti i membri del gruppo. Uscito dall'ospedale, l'uomo inizia la sua guerra personale: uccide due componenti del gruppo e poi organizza un weekend nel castello chiamando gli altri. Moser, nel frattempo, viene informato del ritrovamento dei due cadaveri e, sulla scena del secondo delitto, trova un'agenda telefonica. Da questa scopre che le due vittime si conoscevano. Inizia cos\u00ec a telefonare a tutti i numeri sull'agenda per informare le persone dell'accaduto e del pericolo che stanno correndo. Grazie ad una di queste viene a conoscenza di cosa succede nel castello durante i fine settimana. Scopre, inoltre, che l'agente di cambio aveva lasciato precipitosamente l'ospedale dopo aver ricevuto la terribile notizia sul suo stato di salute. Moser presume cos\u00ec che proprio questo poteva essere un movente per l'omicidio. Intanto il killer, dopo aver riempito una serie di taniche di benzina, arriva al castello. Dopo di lui, giunge anche una giovane donna, che la polizia non aveva fatto in tempo ad avvertire. Entrata nel castello, la donna si trova subito davanti al killer, intenzionato a farla fuori. Lei tenta di scappare chiudendosi in una stanza, ma l'uomo spara e la donna cade colpita ad una spalla. Intanto, Moser e Stockinger arrivano al castello. L'uomo, che nel frattempo aveva cosparso il pavimento di benzina, inizia a sparare all'impazzata contro la polizia. Moser riesce ad entrare nel castello e cerca di dissuadere il giovane dal suo intento, ma \u00e8 tutto inutile. Solo grazie a Rex, il killer viene consegnato alla giustizia, e la donna ferita portata in salvo. Ironia della sorte, alla fine si scopre che le analisi del sangue del giovane agente di cambio erano sbagliate: in realt\u00e0 non aveva l'AIDS.\nNota: in questo episodio appare \"Gedeon Burkhard\", il futuro interprete del commissario Alex Brandtner, successore di Moser, nei panni del killer.\n\"Sinfonia mortale\".\nDurante una passeggiata in un parco sulle rive del Danubio, un'anziana signora trova il corpo senza vita di una bambina di 12 anni e chiama subito la polizia. Moser, avvertito del ritrovamento del cadavere, si precipita sul luogo per iniziare le indagini. Purtroppo gli indizi sono pochi e Moser brancola nel buio. Tornato in centrale il commissario riceve la visita di una madre disperata perch\u00e9 anche la figlia, che ha la stessa et\u00e0 della bambina ritrovata morta nel parco, \u00e8 scomparsa. Le due ragazzine, inoltre, avevano in comune una grande passione per la musica classica e andavano dallo stesso maestro di pianoforte. La bambina scomparsa aveva anche vinto una medaglia, il giorno stesso della sua sparizione, per una competizione musicale a scuola. Moser decide quindi di andare ad interrogare e perquisire la casa del loro maestro di musica. Durante la perquisizione, il commissario scopre che dalla cantina del musicista si arriva ad un tunnel che sfocia in una serie di labirinti che si snodano sotto la citt\u00e0 di Vienna. In uno di questi cunicoli, grazie al fiuto del suo fedele Rex, Moser trova il cadavere della bambina scomparsa. A questo punto, tutti i sospetti ricadono sul maestro di musica. Inoltre, le indagini fatte su di lui portano alla luce un vecchio precedente penale: ubriaco, alla guida della sua macchina, aveva investito una bambina rimasta paralizzata dopo l'incidente. Ma proprio questo d\u00e0 all'uomo il suo alibi, perch\u00e9 nei giorni in cui le due bambine erano state uccise, lui aveva fatto visita alla vittima del suo incidente per tutto il giorno. Ormai l'unica cosa che pu\u00f2 fare Moser \u00e8 andare a fare un altro sopralluogo nel tunnel sperando che Rex scopra qualcos'altro. Infatti, l'udito del cane sente il suono di un pianoforte, verso cui si dirige, seguito da Moser. I due sbucano nel cortile del palazzo dove abita il maestro di musica, ma scoprono che l\u00ec vive anche un altro musicista, e Moser decide di andarlo ad interrogare. Rex, appena entrato in casa del sospettato, inizia a scrutare e annusare ogni stanza e finalmente trova una prova decisiva: la medaglia che la bambina scomparsa, e poi uccisa, aveva vinto a scuola.\n\"Orsacchiotti letali\".\nUna bomba scoppia, in pieno giorno, in un negozio di giocattoli a Vienna. Stockinger e H\u00f6llerer si precipitano sul luogo dell'esplosione per scoprire qualche indizio. Moser, invece, \u00e8 immobilizzato a letto per via di una gamba rotta ma, nonostante tutto, decide di partecipare lo stesso alle indagini. Sul luogo dello scoppio, H\u00f6llerer riconosce un uomo che aveva perso un braccio per la deflagrazione di un'altra bomba esplosa qualche mese prima, con la medesima dinamica, in un negozio della stessa catena di giocattoli. I due decidono di portarlo alla centrale per fagli qualche domanda, pensando che forse, per vendetta, l'uomo poteva aver collocato la seconda bomba. Moser, intanto, coccolato da Rex che lo aiuta nelle faccende di casa e gli porta da mangiare, decide di interrogare la proprietaria della fabbrica di giocattoli, facendola venire a casa sua. La donna, che \u00e8 perseguitata dal suo ex fidanzato, sa pi\u00f9 di quanto dice e, con qualche atto di seduzione femminile, capacit\u00e0 che certo non le manca, tenta di irretire l'ingenuo Moser. Ma la gelosia di Rex e la telefonata dei suoi colleghi, che arriva al momento giusto, lo salvano da un coinvolgimento sentimentale. Infatti, Moser viene chiamato da Stockinger, che lo avverte del ritrovamento, nella fabbrica di giocattoli, dell'ex fidanzato della donna. Moser decide di raggiungerla e porta con s\u00e9 Rex e la proprietaria. Arrivati sul luogo, il commissario scopre che l\u00ec \u00e8 stata messa un'altra bomba, e dalla stessa proprietaria: la fabbrica era in bancarotta e la donna, per evitare il disastro economico, aveva stipulato una cospicua assicurazione pochi mesi prima.\n\"Il cranio di Beethoven\".\nUno scappellino viene ucciso nel cimitero centrale di Vienna. Arrivato per un sopralluogo, Moser vede una donna aggirarsi fra le tombe con fare sospetto e decide di farla seguire. Intanto, frugando nella casa della vittima, trova alcune foto scattate alla tomba del grande compositore tedesco Ludwig van Beethoven. Insospettito, Moser ritorna al cimitero e scopre che la tomba del compositore \u00e8 stata profanata ed \u00e8 stato rubato il suo teschio. I primi sospetti cadono su un antiquario che spesso traffica, di contrabbando, questo tipo di articoli. Intanto, scopre anche che la donna ha un fidanzato ossessionato dalla passione per Beethoven e che anche loro due sono andati a fare visita all'antiquario. Quest'ultimo, poco dopo, viene trovato morto e Moser scova, nel ripostiglio del suo negozio, il prezioso teschio. Prima che Moser abbia il tempo di uscire da l\u00ec, la donna entra per riprendersi il teschio. Ma un altro uomo, coinvolto nell'omicidio, \u00e8 nascosto nel negozio e prende in ostaggio la donna. Moser viene costretto a buttare la pistola, ma il criminale non ha tenuto conto di Rex che repentinamente gli salta addosso disarmandolo e salvando la donna.\n\"Sotto le strade di Vienna\".\nUna squadra di stagnanti, che lavora nei canali fognari di Vienna, trova il corpo di un uomo dentro ad un sacco. Del cadavere, per\u00f2, sono state tagliate la testa e le braccia. Moser decide di occuparsi del caso, incuriosito anche dal rapporto del medico legale sul corpo mutilato. Infatti, anche se il riconoscimento \u00e8 particolarmente impossibile, dato che la testa e le mani sono state tagliate, il dottor Leo Graf si accorge che sul petto del cadavere c'era un tatuaggio a forma di scorpione, rimosso chirurgicamente. Moser controlla subito se negli schedari della polizia ci sia un criminale con questo tatuaggio. Scopre che un uomo, che corrisponde alla descrizione, era uscito di prigione tre settimane prima, dopo aver scontato una pena per furto. Moser, quindi, si ricorda di una rapina in banca avvenuta di recente, di cui non era stato trovato n\u00e9 il colpevole n\u00e9 il bottino. La pista sembra quella giusta: Moser inizia la sua indagine con l'interrogatorio alla cassiera della banca, che in un primo tempo sembra non sapere nulla, ma poi confessa di aver avuto una relazione segreta con un poco di buono. Mostra cos\u00ec alla polizia una foto del giovane, e Moser si accorge che insieme a lui c'\u00e8 l'uomo col tatuaggio. Moser intuisce che i due uomini avevano organizzato la rapina insieme e che poi, durante una discussione sul bottino, uno aveva ucciso l'altro e, per non farlo identificare della polizia, lo aveva mutilato. Ma dove fosse l'assassino e dove avesse nascosto i soldi, rimaneva un mistero. Moser decide di ritornare sul luogo del delitto, sperando nell'aiuto di Rex. Infatti, grazie al suo collega a quattro zampe, riesce a catturare il colpevole che, ingenuamente, era tornato sul posto per recuperare i soldi della rapina. Ad attenderlo, per\u00f2, trova la polizia.\n\"Rapimento\".\nLa squadra omicidi del commissario Moser sta investigando su un killer professionista che uccide le sue vittime con un colpo di pistola alla nuca. Durante lo svolgimento dalle indagini, Stockinger chiama Moser a casa per avvertirlo che l'uomo \u00e8 stato individuato alla stazione centrale di Vienna. I due, insieme a Rex, corrono sul luogo per catturarlo e, grazie al loro collega a quattro zampe, riescono ad arrestarlo. Ma, quando lo portano alla centrale per interrogarlo, trovano ad aspettarli un avvocato che riesce a far liberare subito il suo cliente. Intanto, il mandante del killer, messo a conoscenza dell'accaduto e avendo paura che qualcuno possa risalire a lui, ordina a uno dei suoi uomini di rapire Rex, pensando cos\u00ec di poter ricattare Moser e di indurlo a rinunciare alle indagini. La mattina seguente, mentre Rex torna dalla panetteria dove di solito va a prendere la colazione, un uomo lo blocca nel portone di casa e gli spara una pallottola narcotizzante, quindi lo carica su un furgone e scappa. Poco dopo, Moser riceve una telefonata dal rapitore, che lo informa del rapimento di Rex e lo minaccia di uccidere il cane se non chiude il caso che sta lavorando. Preso dal panico, Moser decide di seguire alla lettera gli ordini dei rapitori, senza informare nessuno di ci\u00f2 che sta accadendo, neanche i suoi colleghi di lavoro. Ma questi ultimi, rendendosi conto che c'\u00e8 qualche cosa che non quadra, chiedono spiegazioni. Moser, allora, decide di dir loro tutto pregandoli, per\u00f2, di non immischiarsi. Ma Stockinger e H\u00f6llerer decidono comunque di aiutarlo. I tre si mettono subito al lavoro dividendosi i compiti: Moser e Stockinger alla ricerca di Rex, mentre H\u00f6llerer deve occuparsi di arrestare il killer, che sta per lasciare il paese. Alla fine la squadra riesce a trovare e liberare Rex, ma anche ad arrestare il killer e il suo misterioso mandante."}
{"id": "775375", "revid": "438678", "url": "https://it.wikipedia.org/wiki?curid=775375", "title": "Il velo dipinto (film 2006)", "text": "Il velo dipinto (\"The Painted Veil\") \u00e8 un film del 2006 diretto da John Curran.\nTratto dall'omonimo romanzo di William Somerset Maugham, \u00e8 stato girato prevalentemente in Cina, a Guilin. Gli attori protagonisti, Naomi Watts e Edward Norton, figurano anche come produttori. Alexandre Desplat, curatore della colonna sonora, ha vinto il Golden Globe per la migliore colonna sonora originale.\nTrama.\nLondra, prima met\u00e0 degli anni venti. Kitty Garstin \u00e8 una giovane viziata e capricciosa proveniente da una famiglia benestante. Per sfuggire alla vita familiare che sente opprimente, accetta di sposare senza amore il dottor Walter Fane, batteriologo, che invece \u00e8 perdutamente innamorato di lei. La coppia, a causa del lavoro di lui, si trasferisce in Cina, a Shanghai. Ben presto la vita matrimoniale annoia Kitty: il marito, preso dal lavoro, le sembra un uomo grigio e poco interessante, mentre Walter non riesce a dimostrare alla moglie i suoi sentimenti. Kitty conosce Charlie Townsend, viceconsole inglese, se ne innamora e i due iniziano una relazione.\nQuando Walter lo scopre, propone alla moglie un ultimatum: se lei non vorr\u00e0 seguirlo nel suo prossimo spostamento (si \u00e8 offerto volontario per studiare e combattere una pericolosa epidemia di colera in una remota zona della Cina), egli presenter\u00e0 istanza di divorzio per adulterio. Walter \u00e8 convinto che Charlie non sia effettivamente innamorato della moglie, e per evitare un pubblico scandalo promette che lascer\u00e0 che sia Kitty a chiedere il divorzio, se l'amante otterr\u00e0 a sua volta il divorzio da sua moglie e acconsentir\u00e0 a sposarla, altrimenti lei dovr\u00e0 seguirlo nel villaggio dell'interno dove \u00e8 richiesto il suo aiuto per l'epidemia di colera.\nCharlie in realt\u00e0 non ha alcuna intenzione di divorziare dalla moglie n\u00e9 di sposare Kitty, che capisce di essersi ingannata sul suo amante, non potendo far altro che seguire il marito. Dopo un estenuante viaggio, la coppia giunge nel villaggio teatro dell'epidemia: le condizioni degli abitanti sono miserevoli, e inoltre la presenza degli inglesi non \u00e8 gradita, visti i fermenti nazionalistici che stanno scuotendo il Paese. Mantenendo la chiusura verso la moglie adultera, Walter le parla appena, non le concede alcun comfort, e Kitty \u00e8 infelice e disperata. L'unica persona con cui pu\u00f2 stringere amicizia \u00e8 un funzionario inglese loro vicino, di nome Waddington, dal quale apprende che la moglie del suo amante ha sempre reputato stranamente mediocri le donne di cui si circondava Charlie.\nNel frattempo, il dottor Fane non si risparmia per cercare di individuare le cause del contagio: nota che l'acqua del fiume cui attingono gli abitanti del villaggio \u00e8 infetta, poich\u00e9 l\u00ec accanto vengono seppelliti i cadaveri dei morti di colera. Le misure che suggerisce di adottare sono inevitabili, ma molto impopolari, e contribuiscono ad acuire la tensione fra i locali e gli stranieri. Nel villaggio vi \u00e8 anche un orfanotrofio gestito da suore cattoliche francesi, e Kitty, nel tentativo di non sentirsi totalmente inutile, prova ad aiutarle, dapprima con scarsi risultati, poi per\u00f2, grazie alla sua passione per la musica, riesce finalmente a dare una mano sostituendo la suora che insegnava musica alle piccole orfane, morta per il contagio.\nWalter continua a non rivolgerle quasi la parola, ma dalle suore la donna apprende dettagli sul lavoro del marito, sul suo coraggio, la sua acutezza e sulla sua assoluta dedizione alla missione e dell'amore particolare che ripone per i bambini, subito notato dalle suore. Nel dolore, nel servizio, nelle scomodit\u00e0, Kitty ha una profonda maturazione. Riconosce la propria mediocrit\u00e0, sente che vuole e deve riavvicinarsi al marito, anzi inizia a vederlo sotto una nuova luce, ma i suoi tentativi di riavvicinamento si scontrano con la freddezza di lui.\nUna sera Walter e Kitty vanno a letto insieme, e il loro matrimonio sembra potersi riprendere. Anche la lotta contro l'epidemia, dopo circa due mesi dall'arrivo dei Fane, sembra essere sulla buona strada: Walter ha trovato il modo di avere acqua pulita fino al centro del villaggio, tramite una rudimentale ma ingegnosa ed efficace condotta idraulica alimentata da una sorgente a monte del villaggio. Kitty scopre di essere incinta, ma, angosciata, \u00e8 costretta a dire al marito che non \u00e8 certa se il padre sia lui o Charlie: per Walter, comunque, riavvicinatosi alla moglie, sente che a quel punto non ha pi\u00f9 importanza di fronte al loro ricostruito amore, e crescer\u00e0 il bambino come suo figlio.\nLa situazione per\u00f2 precipita: al villaggio giungono profughi di una zona vicina colpita dal contagio, riportando cos\u00ec la malattia. Walter corre ad assisterli, ma si ammala di colera. Assistito da Kitty, prima di morire le chiede perdono, ma la moglie gli risponde che non ha nulla da farsi perdonare. Cinque anni dopo, Kitty \u00e8 tornata a Londra e un giorno, mentre \u00e8 a passeggio con il figlio, Walter junior, incontra per caso Charlie, il quale sembra essere interessato a riprendere la loro relazione. Ma la donna lo saluta e si allontana col figlio senza rimpianti.\nIncassi.\nA fronte di un budget di 19 milioni di dollari, il film ha incassato 26,5 milioni di dollari, di cui 8 milioni negli Stati Uniti."}
{"id": "775378", "revid": "889014", "url": "https://it.wikipedia.org/wiki?curid=775378", "title": "Augustin Louis Cauchy", "text": ""}
{"id": "775383", "revid": "1632387", "url": "https://it.wikipedia.org/wiki?curid=775383", "title": "Handful of Rain", "text": "Handful of Rain \u00e8 l'ottavo album in studio del gruppo musicale heavy metal statunitense Savatage, pubblicato nel 1994 dalla Atlantic Records negli Stati Uniti d'America e dalla Bullet Proof Records in Europa.\nIl disco.\n\u00c8 il primo disco prodotto dopo la morte del chitarrista Criss Oliva. La canzone \"Alone You Breath\" \u00e8 infatti dedicata a lui: la versione \"acoustic\" \u00e8 cantata da Jon, il fratello. Le musiche, interamente scritte da Jon Oliva, sono cupe e i testi pieni di riflessioni. Le canzoni trattano di vari argomenti: \"Chance\" parla di Chiune Sugihara, un diplomatico giapponese che nella seconda guerra mondiale salv\u00f2 la vita di circa 6000 ebrei; \"Castles Burning\" tratta invece della vita di Giovanni Falcone e della sua lotta alla mafia.\nTracce.\nBonus track su alcune edizioni"}
{"id": "775384", "revid": "767487", "url": "https://it.wikipedia.org/wiki?curid=775384", "title": "Home of the Brave - Eroi senza gloria", "text": "Home of the Brave - Eroi senza gloria (\"Home of the Brave\") \u00e8 un film del 2006 diretto da Irwin Winkler, incentrato su un gruppo di reduci della guerra in Iraq.\nTrama.\nPer quattro militari statunitensi da tempo in Iraq, \u00e8 arrivato il momento di tornare a casa. Sopravvissuti ad un'imboscata, dovranno affrontare la prova pi\u00f9 difficile della loro vita; tornare alla vita di tutti i giorni. Tra loro vi \u00e8 un medico in profonda crisi familiare e una soldatessa a cui \u00e8 stata amputata la mano destra, i quattro dovranno affrontare i loro traumi, perch\u00e9 le ferite dello spirito sono lente da rimarginare."}
{"id": "775385", "revid": "17351", "url": "https://it.wikipedia.org/wiki?curid=775385", "title": "Ki-102", "text": ""}
{"id": "775387", "revid": "125283840", "url": "https://it.wikipedia.org/wiki?curid=775387", "title": "Analisi di posizione", "text": "L'analisi di posizione (in lingua inglese: job analysis), nella gestione risorse umane, corrisponde a un insieme di metodi per analizzare i requisiti, le caratteristiche e le componenti di una determinata posizione lavorativa.\nCaratteristiche.\nLa analisi di posizione \u00e8 fondamentalmente un processo di raccolta informazioni su comportamenti o risultati osservabili all'interno di una posizione lavorativa (una \"job\"), con l'obiettivo di produrre una descrizione di posizione o una job specification, oppure procedere alla valutazione o classificazione delle posizioni, nonch\u00e9 per supportare programmi di formazione e sviluppo, i sistemi di flusso e i sistemi di politica retributiva. \u00c8 il fondamento di quasi tutte le decisioni della funzione HR (risorse umane).\nIl risultato di un'analisi di posizione \u00e8 tipicamente un elenco di compiti (tasks), ovvero la descrizione delle azioni tipicamente compiute nella posizione, seguito dalle cosiddette CCAeaC (Conoscenze, capacit\u00e0, abilit\u00e0 e altre caratteristiche, in inglese: KSAOs Knowledge, Skills, Abilities and Other characteristics) richieste per la posizione; per finire, \"tasks\" e \"KSAOs\" vengono tradotte in una serie di strumenti di selezione, come test, questionari e interviste adattati ai contenuti e alle richieste della posizione. Il passaggio da \"tasks\" a \"KSAOs\" agli strumenti di selezione \u00e8 detto \"inferential leap\", \"salto inferenziale\".\nUtilizzo.\nEssa permette di raccogliere, sintetizzare ed applicare delle informazioni sulla forza lavoro. Un direttore del personale la deve svolgere al fine di riuscire \u201ca mettere l'uomo giusto al posto giusto\u201d.\nQuest'analisi consiste in un esame approfondito delle posizioni di lavoro in quanto va a specificarne le funzioni, il livello di responsabilit\u00e0, le condizioni di lavoro associate a quello specifico processo e le competenze e qualifiche richieste per svolgere quel determinato lavoro. Si va quindi ad indagare ci\u00f2 che il lavoratore fa, il modo in cui lo fa, il perch\u00e9 viene fatto in quel determinato modo e quali sono le competenze e caratteristiche che \u00e8 necessario possedere per svolgere quello specifico lavoro.\nLe informazioni che vengono raccolte attraverso la job analysis sono:\nSistemi.\nEsistono diversi approcci per condurre un'analisi di posizione; essi si differenziano per l'orientamento alle capacit\u00e0 o alle caratteristiche della persona.\nL'inventariato dei compiti, (task inventories) presuppongono l'identificazione di una serie di \"elementi della posizione\" (\"job elements\"), detti \"compiti\" (\"tasks\"), tipicamente dopo aver condotto delle interviste ad alcuni \"esperti\" della posizione (\"job incumbents\"). Successivamente i vari compiti vengono classificati per importanza. Questo approccio ha lo svantaggio di non fornire informazioni sulle \"KSAOs\" (sono di solito dedotte), rendendo difficili le comparazioni tra famiglie di posizioni.\nL'analisi di posizione funzionale (functional job analysis - \"FJA\") \u00e8 una tecnica \"basata sui compiti\" (o \"orientata al lavoro\") sviluppata da Sidney Fine e colleghi nel 1944. L'attenzione \u00e8 focalizzata sull'azione svolta, il risultato osservabile, gli strumenti utilizzati, e il grado di responsabilit\u00e0 della posizione. Gli elementi della posizione ricevono un punteggio a seconda della relazione con \"dati\" (0-6), \"persone\" (0-8) e \"oggetti\" (0-9), dove punteggi bassi rappresentano un'alta complessit\u00e0. Questo approccio consente di comparare tutte le azioni, e quindi le posizioni, in base a una metrica comune, utile per prendere decisioni in termini di staffing, formazione e compensation che coinvolgono pi\u00f9 posizioni.\nL'analisi orientata al lavoratore (worker oriented analysis) ha come metodo l'identificazione della natura generale-astratta delle caratteristiche o dei comportamenti del lavoratore, anzich\u00e9 di una specifica azione. L'astrazione facilita i confronti tra posizioni. A questo approccio appartiene il Fleishman job analysis system (F-JAS), un approccio \"skills-based\" relativo alle caratteristiche del lavoratore. Si considerano le \"abilit\u00e0\", ovvero quegli attributi stabili che causano differenze nelle prestazioni degli individui. In questo sistema vengono considerate 73 metriche (in scala da 1 a 7) per tre macroaree: Cognitiva, Psicomotoria e Fisica.\nFinalit\u00e0.\nI vantaggi della \"job analysis\" possono essere cos\u00ec semplificati:\nStruttura.\nUna buona Job Analysis \u00e8 suddivisa in due momenti fondamentali: \"Job Description\" e \"Person Specification\".\nJob Description.\nLa \"Job Description\" consiste nella descrizione di una determinata posizione con riferimento a un preciso contesto lavorativo ed \u00e8 utile al datore di lavoro, al momento della selezione del personale, per ricercare i candidati pi\u00f9 idonei e al candidato per comprendere, ad esempio, le responsabilit\u00e0 che la posizione gli chiede di assumere.\nTuttavia, per il datore di lavoro, definire il profilo cercato pu\u00f2 non essere un compito semplice; in questo caso pu\u00f2 decidere di affidare il compito ad altri enti, esterni all'azienda, come le agenzie per il lavoro.\nDescrizione e analisi della posizione.\nUna \"Job Description\" dovrebbe riportare in modo chiaro e conciso determinati elementi essenziali, quali:\nAltri aspetti che possono essere esplicitati sono:\nFinalit\u00e0.\nLa \"Job Description\" nella gestione moderna delle organizzazioni viene utilizzata per diversi scopi:\nPerson Specification.\nLa \"Person Specification\" viene fatta in base alla \"Job Description\" ed indica quali sono le caratteristiche minime e i requisiti fondamentali che la persona deve avere per svolgere un determinato lavoro. Essa serve per definire il profilo della persona ideale e pi\u00f9 affine a ricoprire una determinata posizione.\nIn questa fase (come in quella precedente) partecipano i manager di linea che, collaborando direttamente con la persona, possono pi\u00f9 facilmente identificare gli aspetti comportamentali attesi.\nUna buona \"Person Specification\" permette di evitare alcuni dei pi\u00f9 comuni problemi di selezione, tra cui il Mirroring.\nDisegno del profilo del candidato.\nComprende diversi elementi, in particolare dovrebbe riportare:\nLa definizione del profilo cercato si chiude con la precisazione di una serie di requisiti specifici derivanti dalla contestualizzazione delle caratteristiche generali della \"Job Description\" rispetto alle condizioni del mercato del lavoro di riferimento, che possono costituire degli elementi attraverso i quali attivare i canali di reclutamento pi\u00f9 adeguati.\nFinalit\u00e0.\nLa \"Person Specification\" ha molteplici vantaggi:\nLa valutazione delle posizioni.\nPer fare la valutazione della Job Analysis sono previsti metodi \"globali (non quantitativi)\" e \"analitici (quantitativi)\".\nMetodi globali (non quantitativi).\nI metodi globali o non quantitativi considerano la mansione nel suo complesso, attraverso un giudizio di tipo sintetico.\nMetodo della graduatoria (Job Ranking).\n\u00c8 un metodo che non assegna valore alle mansioni ma soltanto un rango; le mansioni vengono confrontate tra loro in base alla Job Description e collocate in ordine di importanza e di difficolt\u00e0 (tali parametri vengono definiti dalla Direzione risorse umane (DRU) e da un gruppo di lavoratori esperti). Questo metodo \u00e8 semplice, intuitivo ed adeguato a organizzazioni di piccole e medie dimensioni (con meno di 30 dipendenti).\nIl limite pi\u00f9 evidente \u00e8 rappresentato dalla realizzazione di una graduatoria delle posizioni e non di un intervallo; questo metodo, quindi, non offre una base quantitativa per la retribuzione.\nMetodo della classificazione (Job Grading).\nQuesto metodo delinea delle classi e delle sottoclassi di inquadramento, le quali permettono il confronto tra le diverse mansioni, sulla base del tipo e della complessit\u00e0 del lavoro, della preparazione e dell'esperienza necessaria per svolgere la mansione, della supervisione esercitata o ricevuta e dello sforzo fisico e/o mentale richiesto.\nTra i limiti di questo metodo, la scarsa analiticit\u00e0 per quanto riguarda i differenziali di valore del compito.\nMetodi analitici (quantitativi).\nI metodi analitici o quantitativi scompongono la mansioni in fattori e li valutano.\nMetodo del punteggio.\nSi tratta del metodo pi\u00f9 noto e pi\u00f9 utilizzato: consiste nel raggruppamento delle posizioni lavorative in categorie al cui interno vengono selezionate e valutate le posizioni chiave. Un comitato di valutazione sceglie dei fattori che siano caratteristiche trasversali presenti nelle posizioni da valutare e che possano essere considerate rilevanti. Il processo inizia con la ponderazione dei fattori, segue l'attribuzione del punteggio e termina con la definizione di tutti gli altri compiti.\nAttraverso questo metodo \u00e8 possibile definire la retribuzione, moltiplicando il totale per il valore monetario del punteggio.\nMetodo della comparazione dei fattori.\nQuesto metodo permette di arrivare direttamente, attraverso il rango attribuito al fattore, a definirne il valore salariale (senza passare per il punteggio); ad ogni fattore del compito, quindi, viene attribuita una quota salariale in base al suo rango di appartenenza.\nMetodo Hay.\n\u00c8 un metodo utilizzato nelle grandi imprese per la valutazione di posizioni manageriali.\nEvidenzia:\nLa valutazione viene fatta analiticamente per ogni fattore assegnando tre punteggi parziali, la cui somma dar\u00e0 il punteggio totale."}
{"id": "775388", "revid": "77332", "url": "https://it.wikipedia.org/wiki?curid=775388", "title": "Louis Cauchy", "text": ""}
{"id": "775389", "revid": "77332", "url": "https://it.wikipedia.org/wiki?curid=775389", "title": "Augustine-Louis Cauchy", "text": ""}
{"id": "775390", "revid": "77332", "url": "https://it.wikipedia.org/wiki?curid=775390", "title": "Augustine Cauchy", "text": ""}
{"id": "775392", "revid": "640389", "url": "https://it.wikipedia.org/wiki?curid=775392", "title": "Trattato di Saragozza", "text": "Il trattato di Saragozza fu stipulato il 22 aprile 1529 dalle corone di Spagna e di Portogallo con lo scopo di decidere a quale regno spettasse il controllo delle isole Molucche. Il trattato precis\u00f2 le zone d'influenza dei due regni: infatti in queste zone non era chiaro dove il meridiano stabilito dal trattato di Tordesillas del 1494 passasse e le due monarchie si contendevano il controllo delle isole. Col trattato di Saragozza si stabil\u00ec con precisione la divisione del globo.\nAntefatti.\nLa questione delle Molucche.\nNel 1494 il Regno di Castiglia e il Regno del Portogallo avevano firmato il Trattato di Tordesillas, dividendo il mondo in due aree di esplorazione e colonizzazione lungo il meridiano nord-sud, 370 leghe (1 770 km) a ovest delle Isole di Capo Verde (al largo della costa del Senegal, nell'Africa occidentale), corrispondenti approssimativamente a 46\u00b0 37' O (questo meridiano veniva chiamato raya). Le terre a est di questa linea sarebbero appartenute al Portogallo e quelle a ovest alla Spagna.All'inizio del XVI secolo i Portoghesi avevano raggiunto le Indie orientali circumnavigando l'Africa e attraversando l'Oceano Indiano e nel 1511 avevano conquistato Malacca, il principale centro di distribuzione delle spezie provenienti dalle vicine isole Molucche, note come \"isole delle spezie\". Il controllo di queste isole era fondamentale essendo esse il luogo d'origine dell'intero commercio di spezie pregiate come chiodi di garofano, cannella e noce moscata. \nDopo che la spedizione spagnola di Ferdinando Magellano arriv\u00f2 alle Molucche nel 1520, il re di Spagna Carlo V avanz\u00f2 le sue pretese sulle isole a discapito dei Portoghesi. Si apr\u00ec quindi una disputa tra Spagna e Portogallo per contendersi il controllo delle Isole delle spezie. L'unico modo per risolvere la questione e capire a quale delle due potenze spettasse il controllo delle isole era stabilire con esattezza l'antimeridiano di Tordesillas, impresa non facile date le non esatte conoscenze della circonferenza della terra dell'epoca. \nLe trattative di Badajoz-Elvas.\nNel 1524 delegazioni di Spagna e Portogallo si incontrarono a Badajoz-Elvas, sul confine tra Spagna e Portogallo, per cercare di risolvere la questione. Delle due delegazioni facevano parte astronomi, cosmografi e navigatori con il compito di stabilire la posizione dell'antimeridiano e quindi decretare a chi spettasse il controllo delle Molucche. Della delegazione spagnola faceva parte anche il cartografo portoghese Diego Ribeiro, la cui conoscenza delle isole Molucche era tra le migliori, avendo avuto accesso privilegiato a informazioni sulle isole prima e dopo la spedizione di Magellano. Le delegazioni si incontrarono diverse volte senza mai arrivare ad un accordo. Lo storico contemporaneo dell'epoca Pietro Martire d'Anghiera raccont\u00f2 un aneddoto secondo cui, durante uno degli incontri, un ragazzino si ferm\u00f2 davanti alle delegazioni e, chiedendo sarcasticamente se intendevano dividere il mondo in due, si abbass\u00f2 i pantaloni e mostr\u00f2 loro le natiche. \nIl trattato.\nAgli inizi del 1528, Carlo invi\u00f2 ambasciatori in Portogallo proponendo una rapida risoluzione della vertenza sulle Molucche, in cambio della neutralit\u00e0 portoghese nella guerra della Lega di Cognac contro i francesi. \u00abI termini dell\u2019accordo furono definiti dagli ambasciatori agli inizi del 1529 e il trattato di Saragozza, ratificato dalla Castiglia il 23 aprile 1529 e dai portoghesi otto settimane dopo, stabiliva che Carlo avrebbe rinunciato a ogni pretesa sulle Molucche in cambio di un sostanzioso compenso finanziario, e che qualsiasi castigliano scoperto a commerciare nella regione sarebbe stato punito.\u00bb\nSecondo le clausole del trattato l'imperatore Carlo V accett\u00f2 di vendere i suoi presunti diritti per 350.000 ducati e di rinunciare alle Molucche. Il trattato fissava inoltre la linea di demarcazione a 297,5 leghe ad est delle Molucche. Fu inserita una clausola che consentiva all'Imperatore di revocare il trattato in qualsiasi momento a patto che poi rimborsasse il Portogallo. \nNel 1542, il trattato di Saragozza non imped\u00ec a Carlo V di colonizzare le isole Filippine, che tecnicamente si trovavano in territorio portoghese, ma il sovrano di Spagna riteneva che il Portogallo non avesse alcun interesse su di esse. Il suo tentativo tuttavia fall\u00ec, ma le isole sarebbero state conquistate anni pi\u00f9 tardi, nel 1565, dal figlio di Carlo V, Filippo II. Come previsto dal padre, il Portogallo non mosse quasi alcuna opposizione. "}
{"id": "775393", "revid": "51032", "url": "https://it.wikipedia.org/wiki?curid=775393", "title": "Spanglish (film)", "text": ""}
{"id": "775401", "revid": "767487", "url": "https://it.wikipedia.org/wiki?curid=775401", "title": "Il mio grosso grasso matrimonio greco", "text": "Il mio grosso grasso matrimonio greco (\"My Big Fat Greek Wedding\") \u00e8 un film del 2002 diretto da Joel Zwick e prodotto da Tom Hanks.\nIl film, sceneggiato dalla stessa protagonista femminile Nia Vardalos, si ispira a una vicenda personale dell'attrice, che ha sposato l'americano Ian Gomez (che nel film interpreta il ruolo del migliore amico del suo fidanzato) nonostante la sua famiglia le avesse imposto un fidanzato greco come loro.\nInizialmente era stata presa in considerazione l'attrice Melina Kanakaredes per il ruolo di Toula, ma dovette rifiutare perch\u00e9 incinta.\nTrama.\nToula Portokalos \u00e8 una donna trentenne \"prigioniera\" di una famiglia di origine greca residente a Chicago, completamente assoggettata alle complesse tradizioni di famiglia e (soprattutto) all'eterno desiderio del padre Gus di vederla sposata al pi\u00f9 presto con un rispettabile giovanotto, naturalmente di origine greca anch'egli. La libert\u00e0 per lei comincia il giorno in cui ottiene, con l'appoggio della furbissima madre Maria, il permesso di frequentare un corso di informatica all'universit\u00e0, che la porta a uscire dal suo ristrettissimo guscio fino a diventare una ragazza carina e indipendente.\nLa sua abilit\u00e0 con il computer le permette di farsi assumere nell'agenzia di viaggi della zia Voula, dove Toula incontra l'uomo della sua vita: Ian Miller, un bellissimo insegnante di letteratura vegetariano, proveniente da una tipica famiglia W.A.S.P. dell'alta borghesia. Comincia cos\u00ec la difficile storia d'amore di Toula e Ian, con l'assoluta opposizione del padre di questa, Gus, che non vuole accettare il fatto che sua figlia sposi un uomo al di fuori dell'etnia greca e l'incomprensione dei genitori di Ian verso una famiglia cos\u00ec distante dalla loro vita ordinata e sonnolenta.\nPer ottenere l'approvazione dei genitori di Toula, Ian sar\u00e0 indotto a convertirsi alla loro religione ortodossa, a ingoiare gli innumerevoli piatti a base di carne della tradizione greca e a sopportare l'onnipresente famiglia della sua fidanzata con tutte le sue bizzarrie. La vicenda culminer\u00e0 nell'accettazione reciproca tra due culture cos\u00ec distanti delle rispettive famiglie, e nel coronamento della storia d'amore con un chiassoso e spumeggiante matrimonio dove tutti i membri delle due famiglie si divertono assieme.\nSequel.\nIl 12 novembre 2014 sono cominciate le riprese per il sequel \"Il mio grosso grasso matrimonio greco 2\", sempre con Nia Vardalos e John Corbett come protagonisti e con regista Kirk Jones. La sceneggiatura \u00e8 stata scritta sempre dalla Vardalos. Il film \u00e8 stato distribuito l'11 novembre 2015.\n&lt;br&gt;Nel primo film, la storia si era interrotta con Toula e Ian alle prese con la vita di coppia. Nel sequel li si vede affrontare i problemi causati dalla figlia adolescente."}
{"id": "775402", "revid": "827882", "url": "https://it.wikipedia.org/wiki?curid=775402", "title": "Muina", "text": "Muina (\"Muine\" in friulano standard, \"Muina\" in friulano carnico) \u00e8 una delle 13 frazioni del comune di Ovaro (UD).\nGeografia fisica.\nSorge a 526 m s.l.m. in Val Degano, alla destra orografica del torrente, su un terrazzamento naturale a fondo valle alle pendici del monte Col Gentile (2076 m). Ad est dell'abitato scorre il torrente Degano.\nI confini tradizionali del territorio di Muina coincidono a sud con quelli del comune di Ovaro. A nord si trovano all'altezza del prato detto \"Puni\u00e7as\".\n\u00c8 diviso in tre borgate: \"Corva\", \"Vila\" e \"Muina Ab\u00e0s\".\nStoria.\nIn epoca medioevale a monte dell'abitato si trovava un altro villaggio, \"Prencis\", abbandonato a seguito dell'epidemia di peste del 1348. Costitu\u00ec un comune autonomo, poi soppresso agli inizi del XIX secolo e aggregato a quello di Mione, che a sua volta, fu poi aggregato al comune di Ovaro.\nL'abitato fu gravemente danneggiato dal sisma del 28 luglio 1700.\nNel corso della prima guerra mondiale la popolazione fu sfollata; come il resto della Carnia, tra il 1944 ed il 1945 sub\u00ec l'occupazione dei cosacchi, alleati dei nazifascisti.\nMonumenti e luoghi d'interesse.\nSi segnala anche la presenza di alcuni esempi interessanti di architettura carnica degli inizi del XVIII secolo: la casa Spinotti, la casa Beorchia-Micoli e la canonica.\nEconomia.\nArtigianato.\nPer quanto riguarda l'artigianato, Muina \u00e8 rinomata per la produzione di calzature e soprattutto per gli zoccoli in legno."}
{"id": "775404", "revid": "33689", "url": "https://it.wikipedia.org/wiki?curid=775404", "title": "Dumdum", "text": ""}
{"id": "775407", "revid": "1522738", "url": "https://it.wikipedia.org/wiki?curid=775407", "title": "Jack Skeletron", "text": "Jack Skeletron (\"Jack Skellington\") \u00e8 il protagonista del film d'animazione \"Nightmare Before Christmas\" ideato e prodotto da Tim Burton.\nNella versione italiana \u00e8 doppiato da Renato Zero sia nella parte parlata che cantata, nella versione originale \u00e8 Chris Sarandon a dargli la voce nella parte parlata e lo stesso Danny Elfman nel canto.\nJack \u00e8 anche protagonista del videogioco ' per Game Boy Advance e di ' per PlayStation 2 e Xbox. In pi\u00f9 appare nella serie di videogiochi \"Kingdom Hearts\" e come personaggio collezionabile in \"Disney Infinity\".\nBen accolto dalla critica, la rivista inglese \"Empire\" l'ha collocato al ventiduesimo posto della sua lista dei 50 migliori personaggi dei cartoni animati della storia.\nAspetto fisico.\nAll'inizio del film Jack \u00e8 travestito da spaventapasseri con una zucca come testa, ma di solito porta un vestito nero gessato e un farfallino a forma di pipistrello. Il suo busto \u00e8 corto ma in compenso ha braccia e gambe molto lunghe. A differenza degli altri scheletri i lineamenti del suo teschio sono molto pi\u00f9 umani. \u00c8 alto circa 230 centimetri e il suo peso \u00e8 di soli 35 chili.\nPersonalit\u00e0.\nJack, come gi\u00e0 accennato nel film, \u00e8 il sovrano del Paese di Halloween. \u00c8 un personaggio vivace, allegro e carismatico, un contrasto curioso se si tiene presente la sua posizione di Re di Halloween. Gli piacciono molto gli spettacoli teatrali, musicali e le entrate spettacolari. Cerca sempre di farsi dei nuovi amici e generalmente d\u00e0 per scontato (a volte sbagliandosi) che anche gli altri vogliano essere amici suoi. Nonostante il suo buon cuore, a volte Jack si chiude troppo in s\u00e9 stesso allontanandosi dagli altri, perch\u00e9 non riesce a capire i sentimenti di Sally o il disgusto di Babbo \"Nachele\" (Natale). Ha la tendenza a fissarsi su un'idea escludendo qualsiasi altra opinione.\n\u00c8 ignaro dei sentimenti che Sally prova per lui, sebbene sia tra i cittadini pi\u00f9 intelligenti del Paese di Halloween. Nonostante la sua logica sia solida, a volte il suo ragionamento pu\u00f2 essere messo in discussione: diventa abbastanza approfondito nelle sue ricerche sul Natale ma ha optato per andare con quello che lui e i suoi amici sapevano quando ha deciso di dare a Babbo Natale una vacanza e di sostituirlo. Sembra che Jack possa essere un po' ingenuo a volte, come dimostrato che si fidava abbastanza di Vado, Vedo e Prendo da credere che avrebbero semplicemente portato Babbo Natale da lui senza causare problemi, nonostante fossero anche in combutta con il Bau-Bau come non rendendosi conto di tutto il caos che stava causando alla vigilia di Natale prima che fosse troppo tardi. \n\u00c8 anche molto ottimista, poich\u00e9 \u00e8 certo che tutto andr\u00e0 alla perfezione fino a quando non capir\u00e0 come \"Tutto \u00e8 andato storto\". Anche quando \u00e8 disperato dopo aver rovinato il Natale, \u00e8 in grado di rallegrarsi rendendosi conto che non intendeva fare ci\u00f2 che ha fatto e che \"nessuno ha veramente capito\" (se si sta riferendo agli abitanti di Halloween non capendo il Natale o agli umani non capendo il suo le intenzioni non sono chiare, sebbene possa significare entrambe). \u00c8 anche abbastanza umile da ammettere di aver rovinato il Natale ed \u00e8 disposto a restituire le redini a Babbo Natale per correggere tutto. \nNonostante queste sue caratteristiche positive, se \u00e8 forzato a combattere Jack si arrabbia molto. Usa la violenza solo se \u00e8 attaccato, a differenza di Mister Bau Bau, il suo acerrimo nemico. Jack non usa mai i suoi poteri solo per il proprio beneficio.\nPoteri e abilit\u00e0.\nIl fatto di essere una creatura non morta offre a Jack un grande vantaggio che la maggior parte degli altri protagonisti della Disney non ha: l'immortalit\u00e0. Al culmine di \"Questo \u00e8 Halloween\", si d\u00e0 fuoco senza nessuna lesione. Ha anche la capacit\u00e0 di rimuovere le ossa dal suo corpo: Jack pu\u00f2 togliersi la testa (per recitare citazioni shakespeariane) e rimuovere le costole per giocare al bastoncino con il suo cane, Zero. Le parti del suo corpo possono essere facilmente riattaccate e controllate a distanza dalla sua mente.\nJack \u00e8 anche molto flessibile per essere uno scheletro e possiede un'agilit\u00e0 incredibile che gli rende facile arrampicarsi su sporgenze e pareti. Essendo nient'altro che uno scheletro, non ha muscoli o tessuti organici che lo appesantiscono, quindi pu\u00f2 eseguire grandi salti senza sforzo, e nonostante non abbia muscoli, sembra essere parecchio forte, si potrebbe pensare che senza muscoli egli non sarebbe in grado di muovere o sollevare le cose. Eppure non ha problemi a sollevare contenitori di vetro, regali o persino il bambino zombie visto alla fine del film (una scena eliminata mostra Jack che solleva addirittura Mister Bau Bau durante il loro scontro).\nNelle sue apparizioni nei videogiochi, ha anche dimostrato di essere un combattente molto capace: \u00e8 in grado di usare le mosse della danza, come roteare e colpire con le gambe o eseguire scivoloni al ginocchio, come efficaci attacchi fisici. Nella serie \"Kingdom Hearts\" possiede degli enormi poteri magici, capace di usare la magia del fuoco e del ghiaccio, oltrech\u00e9 la magia oscura e musicale per risolvere le gravit\u00e0. Nel libro inoltre (cosa non mostrata nel film) levita. Tutte queste caratteristiche lo rendono probabilmente uno dei pi\u00f9 potenti personaggi Disney.\nAltre apparizioni.\nJack Skeletron e Bau Bau lottano, perch\u00e9 quest'ultimo medita di trasformare la festa di Halloween nel \"giorno degli insetti\". Jack dovr\u00e0 quindi fermare Bau Bau e il suo esercito di insetti.\nStanco di fare le stesse cose ogni Halloween, Jack va dal Dottor Finklenstein, che gli fornisce un'invenzione (chiamata in inglese \"soul rubber\") che pu\u00f2 cambiare forma, \u00e8 verde e gelatinoso e si fissa al braccio di Jack. Una volta ottenuto questo oggetto, Jack lascia la citt\u00e0 di halloween per cercare nuove idee per la festa. Quando torna, incontra Bau Bau che \u00e8 rinato e progetta di diventare il \"Re delle sette feste\". In questo gioco, Jack balla, lotta e canta contro gli alleati di Bau Bau. Ha una modalit\u00e0 di cambio di travestimento in tempo reale, con ogni vestito pu\u00f2 fare un diverso attacco.\n\"Disney Infinity\".\nJack Skeletron appare come personaggio giocabile in \"Disney Infinity\". Tuttavia, seppur non possedendo un mondo proprio (i suoi scrigni appaiono solo nella Scatola dei Giochi) \u00e8 possibile acquistare dei gettoni Extra Power esagonali che ripropongono i cieli e le superfici della Citt\u00e0 di Halloween."}
{"id": "775408", "revid": "1935652", "url": "https://it.wikipedia.org/wiki?curid=775408", "title": "Pontificia commissione per i beni culturali della Chiesa", "text": "La Pontificia commissione per i beni culturali della Chiesa \u00e8 stato un organismo della Curia romana ordinato alla conservazione e valorizzazione del patrimonio storico-artistico della Chiesa cattolica.\nProfilo.\nNel 1988 la costituzione apostolica \"Pastor Bonus\" crea la \"Pontificia commissione per la conservazione del patrimonio storico e artistico della Chiesa\", che raccoglie l'eredit\u00e0 della Pontificia commissione centrale per l'arte sacra in Italia, con lo scopo di prendersi cura \"del patrimonio storico e artistico della Chiesa\".\nCon il \"motu proprio\" \"Inde a pontificatus\" del 25 marzo 1993 la commissione muta il suo nome e prende la denominazione corrente di \"Pontificia commissione per i beni culturali della Chiesa\".\nGiovanni Paolo II riprende il tema nel messaggio del 28 settembre 1997 ai membri della II assemblea plenaria, ribadendo che il compito della commissione\nCon il \"motu proprio\" \"Pulchritudinis fidei\" del 30 luglio 2012 papa Benedetto XVI ha unificato la Pontificia commissione per i beni culturali della Chiesa con il Pontificio consiglio della cultura, disposizione entrata in vigore a partire dal 3 novembre 2012."}
{"id": "775409", "revid": "486946", "url": "https://it.wikipedia.org/wiki?curid=775409", "title": "L'amore infedele", "text": ""}
{"id": "775417", "revid": "2128848", "url": "https://it.wikipedia.org/wiki?curid=775417", "title": "Epic Games", "text": "Epic Games precedentemente Potomac Computer Systems ed Epic MegaGames, \u00e8 una casa di sviluppo di videogiochi situata a Cary in Carolina del Nord, nota soprattutto per lo sviluppo del motore di gioco Unreal Engine, del negozio digitale Epic Games Store e dei videogiochi \"Unreal\" e \"Fortnite\".\nStoria.\nEpic Games fu inizialmente fondata con il nome di Potomac Computer Systems nel 1991 da Tim Sweeney a Rockville, nel Maryland, e nello stesso anno rilasci\u00f2 il suo titolo di maggior successo, \"ZZT\". Durante l'ultimo periodo di produzione di ZZT la compagnia cambi\u00f2 nome in Epic MegaGames. Gradualmente si fece conoscere per la produzione di videogiochi sotto licenza shareware, tra cui \"Epic Pinball\", \"Jill of the Jungle\", \"Jazz Jackrabbit\" e \"One Must Fall 2097\". Nel periodo seguente la Epic, analogamente a quanto faceva la sua \"concorrente\" Apogee Software, vendette e pubblic\u00f2 giochi prodotti da molti altri sviluppatori come Safari Software e XLand, che produsse \"Robbo\", \"Heartlight\" e \"Electro Man\". Nel 1997 Safari Software venne acquisita completamente dalla Epic MegaGames e alcuni dei loro giochi sono stati venduti sotto l'etichetta Epic Classics.\nNel 1998 Epic Mega Games pubblic\u00f2 \"Unreal\" (seguito nel 2003 da \"\"), un videogioco di tipo sparatutto in prima persona, primo della serie di videogiochi che diverr\u00e0 di particolare successo con lo spin-off \"Unreal Tournament\" ed i sequel di quest'ultimo. La tecnologia e il motore grafico usati per costruire \"Unreal\" (e i successivi capitoli), chiamato Unreal Engine, furono in seguito dati in licenza ad altri sviluppatori, permettendo lo sviluppo di una grande quantit\u00e0 di videogiochi, molti dei quali considerati di elevata qualit\u00e0. Nel 1999 la compagnia cambi\u00f2 il nome in Epic Games e trasfer\u00ec i propri uffici a Cary;\nNel 2006 pubblic\u00f2 uno dei suoi pi\u00f9 grandi successi, \"Gears of War\". Tra il 2007 e il 2008, Epic Games ha acquisito le software house People Can Fly (per poi separarsi nel 2015) e Chair Entertainment. Nel 2017 la Epic Games ha pubblicato il videogioco \"Fortnite\", che ha riscosso un enorme successo e attualmente rappresenta la maggiore forma di guadagno dell'azienda. Nel 2019 la Epic Games ha acquistato la software house Psyonix, creatrice dei titoli \"Supersonic Acrobatic Rocket-Powered Battle-Cars\" ed il sequel \"Rocket League\".\nNel 2020 ha iniziato una battaglia legale contro Apple e Google. La societ\u00e0 si \u00e8 schierata contro il sistema di commissioni dei due negozi di applicazioni, che richiedono il 30% di commissioni sulle vendite. Epic Games ha prima offerto i crediti per giocare a \"Fortnite\", la sua fonte di guadagno principale, al di fuori dei negozi di app per evitare di pagare le commissioni, ma cos\u00ec facendo ha infranto le regole dell'App Store e Google Play Store. Per questo motivo Apple e Google hanno cancellato \"Fortnite\" dai rispettivi negozi.\nQuesto ha spinto Epic Games alla fase successiva, vale a dire fare causa per posizione dominante sia ad Apple che a Google. Le due aziende dovranno quindi dimostrare in tribunale di non aver creato distorsioni di mercato. Tuttavia, secondo il giornale online \"Gizmodo\", l'azione potrebbe essere vincente per Epic grazie a una clausola dell'App Store."}
{"id": "775422", "revid": "1864952", "url": "https://it.wikipedia.org/wiki?curid=775422", "title": "Ankh (videogioco)", "text": "Ankh - anche conosciuto come \"Ankh: Curse of Scarab King\" (lett. Ankh: La Maledizione del Re Scarabeo) - \u00e8 un'avventura grafica sviluppata e pubblicata da Deck13 Interactive. \nIl gioco \u00e8 ambientato in una ricostruzione completamente tridimensionale dell'Egitto nell'epoca dei Faraoni. Lo stile del gioco, ricco di situazioni paradossali e umorismo demenziale, ricorda le vecchie avventure dell'azienda produttrice Lucasarts.\nTrama.\nIl giocatore impersona Assil, il figlio di un famoso architetto de Il Cairo. Festaiolo, organizza una serata all'interno di una piramide insieme a due suoi amici. Ma in questa occasione distrugge goffamente alcune urne funerarie, disturbando cos\u00ec il riposo di una mummia, che lo punisce comminandogli una maledizione mortale. \nCompito del giovane \u00e8 cercare di liberarsi da tale maledizione entro 24 ore; per farlo sar\u00e0 costretto a rivolgersi al Faraone o al dio Osiride in persona. Nelle fasi centrali, Assil incontrer\u00e0 Thara (anch'ella giocabile), la figlia dell'ambasciatore dell'Arabia.\nAccoglienza.\n\"Ankh\" risult\u00f2 essere un successo commerciale nel mercato tedesco, con oltre vendite nella sola Germania. \nIl \"K\u00f6lner Stadt-Anzeiger\" ha dichiarato che il gioco ha visto il successo in tutto il mondo; secondo Deck13, le vendite globali combinate di \"Ankh\" e dei suoi primi due sequel (\"Ankh: Heart of Osiris\" e \"Ankh: Battle of the Gods\") hanno superato le 500.000 vendite nell'agosto 2009.\nLe versioni per PC e DS hanno ricevuto un'accoglienza intermedia, stando alle recensioni su Metacritic."}
{"id": "775423", "revid": "438678", "url": "https://it.wikipedia.org/wiki?curid=775423", "title": "Igby Goes Down", "text": "Igby Goes Down \u00e8 un film del 2002 diretto da Burr Steers.\nTrama.\nIl film tratta del diciassettenne Igby Slocumb e della sua visione del mondo. L'esperienza di vita, raccontata in modo amabilmente inglese, si traduce in una sorta di quieta disperazione intrecciata per\u00f2 alla forza vivida dei triangoli amorosi e delle questioni familiari: la malattia fisica della madre, quella psichica del padre, la presunta superiorit\u00e0 del fratello, l'untuosit\u00e0 del padrino e la sordidit\u00e0 delle sue relazioni, e l'incontro con una splendida quanto originale ragazza bionda."}
{"id": "775424", "revid": "486946", "url": "https://it.wikipedia.org/wiki?curid=775424", "title": "Atl\u00e9tico Paranaense", "text": ""}
{"id": "775429", "revid": "827882", "url": "https://it.wikipedia.org/wiki?curid=775429", "title": "Sobor (ortodossia)", "text": "Il sobor, , \u00e8 un concilio di vescovi e di altri rappresentanti della Chiesa ortodossa, ecclesiastici e laici. Viene convocato tendenzialmente per prendere decisioni in materia di fede, moralit\u00e0 e rito liturgico. La parola Sobor deriva dal termine slavo ecclesiastico utilizzato per indicare un'assemblea.\nIl sobor \u00e8 un istituto differente dal sinodo, il quale \u00e8 formato da soli vescovi. Esistono diverse tipologie di questa particolare assemblea che vanno dal sobor ecumenico (\"vselenskyi\"), a quello regionale (\"pomisnyi\"), provinciale (\"provintsiinyi\"), eparchiale (\"eparkhiialnyi\"), e minore (\"soborchyk\"). Tale termine \u00e8 anche usato per \"cattedrale\" e \"chiesa\" in slavo antico.\nNon deve essere confuso con lo \"Zemskij Sobor,\" che nel XVI e XVII secolo fu un concilio composto da rappresentanti di vescovi, boiardi e cittadini russi convocato dallo zar."}
{"id": "775434", "revid": "436907", "url": "https://it.wikipedia.org/wiki?curid=775434", "title": "In a Reverie", "text": "In a Reverie \u00e8 il primo album in studio del gruppo musicale italiano Lacuna Coil, pubblicato nel 1999 dalla Century Media Records."}
{"id": "775435", "revid": "35707", "url": "https://it.wikipedia.org/wiki?curid=775435", "title": "Mixmaster Mike", "text": ""}
{"id": "775436", "revid": "2175", "url": "https://it.wikipedia.org/wiki?curid=775436", "title": "Raissa Gorbaciova", "text": ""}
{"id": "775443", "revid": "66316", "url": "https://it.wikipedia.org/wiki?curid=775443", "title": "Anna Maria Pianotti", "text": ""}
{"id": "775444", "revid": "47767", "url": "https://it.wikipedia.org/wiki?curid=775444", "title": "P\u00ebtr Il'ic \u010cajkovskij", "text": ""}
{"id": "775445", "revid": "436907", "url": "https://it.wikipedia.org/wiki?curid=775445", "title": "Unleashed Memories", "text": "Unleashed Memories \u00e8 il secondo album in studio del gruppo musicale italiano Lacuna Coil, pubblicato il 20 marzo 2001 dalla Century Media Records.\nIl disco \u00e8 stato ristampato nel 2011 in edizione \"enhanced\" con l'aggiunta della bonus track \"Lost Lullaby\". La stessa versione \u00e8 uscita nel 2013 come edizione limitata in doppio CD contenente l'esibizione Wacken Open Air tenutasi nel 2007."}
{"id": "775446", "revid": "15756", "url": "https://it.wikipedia.org/wiki?curid=775446", "title": "Giulio Cesare Scaligero", "text": "Il suo vero nome era Giulio Bordon.\nDi origine italiana, trascorse in Francia parte della sua vita, e la parte pi\u00f9 fruttuosa della sua carriera. A dispetto del suo atteggiamento arrogante e incline alla polemica, era alta la sua reputazione tra i contemporanei, che lo giudicavano cos\u00ec distinto nel suo sapere e talento, che, secondo Jacques-Auguste de Thou, nessuno degli antichi poteva essere collocato sopra di lui, e che l'et\u00e0 in cui visse non present\u00f2 nessun sapiente paragonabile a lui.\nBiografia.\nNelle proprie note biografiche, Scaligero si spaccia per un discendente del casato dei Della Scala (che furono, per 150 anni, i signori di Verona) e si dice nato nell'anno 1484 a Rocca di Riva, sulle rive del Lago di Garda. Era forse figlio di Niccol\u00f2 della Scala, a sua volta figlio di Guglielmo.\nQuando era dodicenne, il suo protettore, l'imperatore Massimiliano I d'Asburgo, lo nomin\u00f2 tra i suoi paggi. Rimase per diciassette anni al servizio dell'imperatore, distinguendosi prima come soldato e poi come capitano. Ma non dimenticava di coltivare n\u00e9 le lettere, nelle quali aveva avuto come precettori alcuni tra i pi\u00f9 eminenti studiosi del tempo, n\u00e9 le arti, che aveva studiato con considerevole successo sotto la direzione di Albrecht D\u00fcrer.\nPartecipa alla battaglia di Ravenna.\nNel 1512, nella battaglia di Ravenna, in cui padre e suo fratello maggiore rimasero uccisi, mostr\u00f2 grandi doti di coraggio, e in seguito ricevette i pi\u00f9 alti onori della cavalleria dal suo , che gli confer\u00ec con le proprie mani l'Ordine dello Speron d'oro, aumentato con il collare e l'aquila d'oro. Questa \u00e8 stata l'unica ed elevatissima decorazione da lui ottenuta.\nLasci\u00f2 la corte di Massimiliano I e, dopo un breve impiego presso un altro mecenate, il duca di Ferrara, decise di abbandonare la vita militare, e nel 1514 s'iscrisse come studente all'Universit\u00e0 di Bologna. Decise di prendere i voti, nell'aspettativa di diventare cardinale, e forse anche papa, se fosse riuscito a strappare dai veneziani il Ducato di Verona, del quale la repubblica aveva usurpato i suoi antenati. Ma, dal momento che rest\u00f2 secolare, abbandon\u00f2 questi progetti e rimase all'universit\u00e0 fino al 1519.\nI seguenti sei anni li pass\u00f2 al castello di Vico Nuovo, in Piemonte, come ospite dei Della Rovere, all'inizio dividendo il suo tempo tra spedizioni militari in estate, e lo studio, principalmente della medicina e della storia naturale, in inverno, fino a che un forte attacco di gotta reumatica port\u00f2 alla fine la sua carriera militare.\nDiventa medico personale del vescovo di Agen.\nDi conseguenza, da allora la sua vita divenne totalmente devota allo studio. Nel 1525 accompagn\u00f2, nel ruolo di medico personale, Antonio della Rovere, vescovo di Agen.\nPochi anni dopo la morte dello Scaligero, i nemici del figlio cominciarono a insinuare che egli non fosse un discendente della famiglia dei Della Scala, ma il figlio di Benedetto Bordone, un illustratore e maestro di liceo da Verona; che fosse stato educato a Padova, dove avrebbe ottenuto il titolo di medico; e che la storia della sua vita e delle sue avventure prima dell'arrivo ad Agen non fosse nient'altro che una trama di favole. Certamente, molte delle sue affermazioni non sono sostenute da alcun'altra prova se non le sue proprie dichiarazioni, e alcune di queste sono in contraddizione con fatti ben accertati (si veda sotto).\nTrascorse quasi tutti i restanti trentadue anni della sua vita nella citt\u00e0 di Agen, sotto la luce dei riflettori della storia contemporanea. Furono anni senza particolari vicissitudini, quasi senza incidenti; proprio in quegli anni, d'altra parte, egli raggiunse una fama cos\u00ec grande che dopo la sua morte, nel 1558, godeva d'una reputazione scientifica e letteraria tra le migliori in Europa. Pochi giorni dopo il suo arrivo ad Agen s'innamor\u00f2 di un'incantevole orfanella di tredici anni, Andiette de Roques Lobejac. Gli amici della ragazza s'opposero al suo matrimonio con un avventuriero sconosciuto, ma nel 1528 egli aveva ottenuto tanto successo come medico che le obiezioni della famiglia furono superate, e a quarantacinqu'anni egli spos\u00f2 Andiette, che era sedicenne. Il matrimonio si dimostr\u00f2 un completo successo; fu seguito da ventinove anni di felicit\u00e0 coniugale quasi ininterrotta, e dalla nascita di quindici figli, tra i quali il famoso Giuseppe Giusto Scaligero.\nAccusa di eresia.\nMesso sotto accusa, per sospetti di eresia nel 1538, dei quali venne prosciolto dai suoi amici giudici (uno tra questi era Arnoul Le Ferron). Nello stesso periodo pubblica i suoi principali libri, che suscitano querele e critiche. Nel 1531 stampa la sua prima invettiva contro Erasmo da Rotterdam, in difesa di Cicerone e dei \"Ciceronianus\". \u00c8 un pezzo di invettiva vigorosa, che mostra, come in tutti i suoi scritti successivi, una sorprendente padronanza del latino, e una retorica brillante, anche se carica dell'abuso del volgare, che forse non inquadrava affatto la vera essenza dei \"ciceroniani\" di Erasmo.\nFu grande l'indignazione dello scrittore quando l'unica risposta che ricevette dal grande Erasmus era stata l'essere trattato con un silenzioso disprezzo (Erasmo pensava che questa sua opera fosse il lavoro di un suo nemico personale, Meander, che Erasmo credeva si nascondesse sotto lo pseudonimo di G.C.S.), e indusse Scaligero a scrivere una seconda invettiva (pubblicata nel 1536), pi\u00f9 violenta e abusiva, con una maggiore auto-glorificazione, ma con meriti reali davvero inferiori rispetto alla prima. Questi discorsi venivano seguiti da una prodigiosa quantit\u00e0 di versi latini, che apparvero in volumi successivi nel 1533, 1534, 1539, 1546 e 1547; di questi, un critico amico, Mark Pattison, si sent\u00ec obbligato ad approvare il giudizio di Pierre Daniel Huet, che disse, \"\"par ses po\u00e9sies brutes et informes Scaliger a deshonor\u00e9 le Parnasse\" (per le sue poesie aspre e informi ha disonorato il Parnaso); nonostante questo, le numerose edizioni stampate di questi, mostrano come questi versi fossero grati non soltanto ai contemporanei, ma anche agli studiosi successivi.\nUn breve trattato sui versi comici \"De comicis dimensionibus\" (Lione, 1540) e un'opera \"De causis linguae Latinae\" (Ginevra, 1580), lo resero il primo grammatico latino che seguiva principi scientifici e che seguiva un metodo scientifico, e dunque, sono questi i suoi due unici lavori puramente letterari pubblicati in vita.\nI suoi \"Poetices libri septem\" (Ginevra e Lione 1561; Leyda 1581) apparirono dopo la sua morte. Con molti paradossi, con molte critiche ad altri autori che rasentano il disprezzo, e molte esibizioni di pura animosit\u00e0 personale (specialmente quando si riferiva a \u00c9tienne Dolet, arrivando a scrivere glosse sulla sua morte, piene di brutale malignit\u00e0), eppure contenenti acute critiche basate sulla \"Poetica\" di Aristotele, \"imperator noster; omnium bonarum artium dictator perpetuus\"\", un trattato che divenne influente nella storia della critica letteraria. Come molti della sua generazione, Scaligero considerava Virgilio superiore ad Omero. La sua lode delle tragedie di Seneca il giovane sopra quelle dei greci influenz\u00f2 sia Shakespeare che Pierre Corneille.\nOpere filosofiche e scientifiche.\nMa \u00e8 piuttosto come filosofo e uomo di scienza che Scaligero voleva essere giudicato. Definiva i suoi studi classici come un gradevole rilassamento da compiti pi\u00f9 severi. Qualsiasi siano state le sue vere faccende nei suoi primi 40 anni di vita, sicuramente queste lo resero un osservatore accurato e ravvicinato, e lo avevano reso edotto di molti fenomeni curiosi e poco noti, che aveva pienamente registrato in una tra le pi\u00f9 tenaci memorie della storia.\nIl \"Dialogue de plantis\" e le \"Exercitationes\".\nI suoi scritti scientifici sono tutti sotto forma di commenti, e non \u00e8 stato se non sino al suo settantesimo anno (con l'eccezione di un breve trattato sul \"De insomniis\" di Ippocrate) che sent\u00ec che uno qualsiasi di questi scritti fosse sufficientemente completo per essere dato alla stampa. Nel 1556 fa stampare il suo \"Dialogue\" sulle piante \"De plantis\" attribuito ad Aristotele, e nel 1557 le sue \"Exercitationes\" basata sul trattato di Girolamo Cardano \"De subtilitate\".\nPubblicazioni postume: \"De causis plantarum\" e \"Storia degli animali\".\nAlla sua morte rimasero incompiute altre sue opere scientifiche, tra cui i commentari su Teofrasto \"De causis plantarum\" e la \"Storia degli animali\" di Aristotele, che vennero stampati postumi. Sono tutte opere contrassegnate da un dogmatismo arrogante, violenza nel linguaggio, e una costante tendenza all'auto glorificazione, stranamente combinate con autentiche conoscenze alquanto estese, accompagnate da ragionamenti acuti, corredate da osservazioni dei fatti e dei dettagli senza paragoni tra gli altri studiosi del tempo. In effetti, lui era soltanto il maggiore naturalista del Cinquecento, con tutti i limiti dell'epoca.\nAnticipa il ragionamento induttivo del metodo scientifico..\nNon si pu\u00f2 mettere in discussione che non abbia anticipato in qualche maniera il ragionamento induttivo del vero metodo scientifico, anche se i suoi studi di botanica non lo condussero, (come il suo contemporaneo Konrad von Gesner), a qualche forma di idea su un sistema naturale di classificazione; rigett\u00f2, inoltre, con estrema arroganza e violenza di linguaggio le scoperte di Niccol\u00f2 Copernico. Rimase ancorato ai dogmi di Aristotele nella metafisica e nella storia naturale, cos\u00ec come a quelli di Galeno in medicina, anche se non rimase schiavo alla lettera dei loro testi o ai dettagli di entrambi. Scaligero dominava ampiamente e profondamente i loro principi, ed era capace di accorgersi quando i suoi maestri non erano coerenti con loro stessi. In molti aspetti corregge alcune dichiarazioni di Aristotele utilizzando i principi aristotelici.\nScaligero si trova in una fase del processo di evoluzione del sapere nella quale si tenta di armonizzare gli scritti dei classici con la realt\u00e0 dei fatti che si riscontrano in natura, e il risultato finale \u00e8 che i suoi lavori scientifici hanno un valore puramente storico. Le sue \"Exercitationes\" basate sul libro \"De subtilitate\" di Cardano (1551) \u00e8 il libro che d\u00e0 a Scaligero la sua notoriet\u00e0 come filosofo. Le numerose edizioni testimoniano la loro popularit\u00e0 all'epoca, e fino alla totale caduta finale delle vedute fisiche di Aristotele continuarono ad essere un libro di testo molto usato. Le \"Exercitationes\" sono rinomate per il loro sfoggio di una grande ricchezza di conoscenze enciclopediche, il vigoroso stile dell'autore nel sostenere le proprie tesi, e l'accuratezza delle sue osservazioni; allo stesso modo, come osserv\u00f2 Gabriel Naud\u00e9, i suoi lavori contengono pi\u00f9 falle rispetto a quelle che lui stesso scopr\u00ec in Cardano. Charles Nisard scrive che questo suo lavoro sembra pesantemente fazioso, perch\u00e9 cerca di negare tutto quello che Cardano afferma e di affermare tutto quello che Cardano nega. Nonostante questo, Leibniz e Sir William Hamilton lo riconoscono come il migliore esponente della fisica e metafisica di Aristotele.\nGiulio Cesare Scaligero mor\u00ec nella citt\u00e0 di Agen nel 1558."}
{"id": "775447", "revid": "31360", "url": "https://it.wikipedia.org/wiki?curid=775447", "title": "Giulio Cesare della Scala", "text": ""}
{"id": "775451", "revid": "15756", "url": "https://it.wikipedia.org/wiki?curid=775451", "title": "Maigret (romanzo)", "text": "Maigret (stesso titolo originale francese, pubblicato in traduzione italiana anche con i titoli Maigret e il nipote ingenuo e Il nipote ingenuo) \u00e8 un romanzo poliziesco di Georges Simenon con protagonista il commissario Maigret.\nCon questa inchiesta, la diciannovesima dedicata al celebre commissario, Simenon tenter\u00e0, invano, di liberarsi dell\"'ingombrante\" personaggio di Maigret per diventare uno scrittore \"colto\": pochi mesi prima aveva infatti firmato un contratto che lo avrebbe legato all'editore Gallimard sino al 1945.Ma il personaggio del commissario parigino torner\u00e0 gi\u00e0 due anni dopo, nel 1936, nel racconto \"La chiatta con i due impiccati\" (\"La p\u00e9niche aux deux pendu\") primo della serie di racconti dedicati a Maigret e pubblicati come \"feuilleton\" su riviste e quotidiani per essere in seguito raccolti in volume. Per un nuovo romanzo invece i lettori dovranno aspettare il 1942, anno di pubblicazione de \"I sotterranei del Majestic\".\nTrama.\nMaigret \u00e8 ormai in pensione da qualche anno, nella sua casa di Meung-sur-Loire. Una mattina viene svegliato dal nipote, Philippe Lauer, figlio della sorella della signora Maigret, che da qualche mese lavora al \"Quai des Orf\u00e8vres\". Il nipote racconta che il commissario Amadieu, che aveva preso il posto di Maigret a capo della \"Brigata speciale\", gli aveva assegnato il compito di sorvegliare Pepito Palestrino, titolare del \"Floria\" in rue Fontaine, che doveva essere arrestato la mattina seguente per una storia di droga finita con un omicidio. Philippe racconta che mentre era nascosto al \"Floria\" ha sentito degli spari che uccidono Pepito. In preda al panico, Philippe fugge ma si imbatte in un uomo che in seguito testimonier\u00e0 contro il nipote di Maigret. Il commissario decide quindi di tornare a Parigi per togliere dai guai il nipote inesperto e ingenuo.\nIl compito di Maigret non \u00e8 semplice: Philippe infatti viene riconosciuto dal testimone (Audiat) e viene tenuto in custodia cautelare.\nMaigret comprende subito che il colpevole \u00e8 Germain Cageot (59 anni), soprannominato il Notaio: si tratta di un ex impiegato di studio legale, diventato capo di una banda di trafficanti che regna nella zona di Montmartre e che si assicura la protezione della polizia agendo da informatore della Buon Costume. Il Floria stesso \u00e8 in realt\u00e0 di sua propriet\u00e0 e Palestrino non era altro che un suo prestanome. L'omicidio si sarebbe svolto nell'ambito di un regolamento di conti che tra Cageot ed alcuni suoi uomini che stavano cominciando volere una fetta di torta pi\u00f9 grande (prima un certo Barnabe e poi Palestrino).\nGrazie all'iniziale aiuto della prostituta Fernande, Maigret comincia ad indagare nei locali dove si muove la banda di Cageot che \u00e8 composta da un giovane e bel marsigliese di nome Eugene Bernard, Louis il padrone del Tabac-Fontaine, Audiat (che ha testimoniato contro suo nipote), Joseph Audiard (ex cameriere), Colin (gestore di una casa di tolleranza). Il suo compito per\u00f2 \u00e8 reso difficile dal fatto che deve lavorare senza mezzi n\u00e9 autorit\u00e0 legale e deve fronteggiare anche l'ostilit\u00e0 del suo successore \u2013 il commissario Amadieu.\nMaigret cerca di mettere pressione sulla banda ed in particolare su Audiat, che sembra l'anello debole della banda, ma diventa anche oggetto di una trappola nella quale per poco non ci rimette la pelle.\nRiesce anche a fare comparire la banda al completo al Quai des Orfevres per un confronto, ma l'interrogatorio viene condotto da Amadieu senza la reale volont\u00e0 di ottenere una confessione.\nA questo punto diventa decisivo l'intervento del direttore della polizia a favore dell'ex Commissario che consente a quest'ultimo di potere contare sulla leale collaborazione di Amadieu e di sbrogliare la complicata matassa.\nMaigret si reca a casa di Cageot e riesce a tenere sollevata la cornetta del telefono in modo che la polizia possa mettersi all'ascolto della loro conversazione. Poi riesce a spingere Cageot ad ammettere la sua responsabilit\u00e0 \u2013 come mandante \u2013 negli omicidi di Barnabe, Palestrino ed anche Audiat (avvelenato la notte prima). La confessione \u2013 ascoltata da Lucas dall'altro capo del filo \u2013 porta all'arresto di Cageot. Eugene e Fernande fuggono a Istanbul. Philippe Lauer si dimette dalla polizia e ritorna a vivere in Alsazia.\nEdizioni.\nIl romanzo \u00e8 stato scritto presso la villa Les Roberts, sull'isola di Porquerolles, nell'arcipelago delle Isole di Hy\u00e8res (Francia) nel gennaio del 1934 e pubblicato per la prima volta nel marzo dello stesso anno a chiudere il contratto con l'editore Fayard. In precedenza era apparso come \"feuilleton\" sul giornale \"Le Jour\" dal n\u00b0 49 al n\u00b0 73 del 1934 (20 febbraio-15 marzo, in 24 puntate). Sullo stesso giornale, il giorno precedente l'inizio del romanzo, apparve un articolo \"Maigret reprend du service\", poi incluso nel volume \"La vraie naissance de Maigret\" (1992).\nIn Italia \u00e8 apparso per la prima volta nel 1934, con il titolo \"Maigret e il nipote ingenuo\", pubblicato da Mondadori nella collana \"I gialli economici\" (n\u00b0 25). Sempre per lo stesso editore \u00e8 stato ripubblicato (anche con il titolo \"Il nipote ingenuo\"), e in altre collane o raccolte tra gli anni trenta e novanta (dal 1968 nella traduzione di Sarah Cantoni, e dal 1988 in quella di Rosalba Buccianti). Nel 1998 il romanzo \u00e8 stato pubblicato presso Adelphi con il titolo \"Maigret\", tradotto da Elena Callegari, nella collana dedicata al commissario (parte de \"gli Adelphi\", al n\u00b0 136).\nFilm e televisione.\nTre sono stati gli adattamenti del romanzo per la televisione:"}
{"id": "775458", "revid": "1305772", "url": "https://it.wikipedia.org/wiki?curid=775458", "title": "Briefcase Full of Blues", "text": "Briefcase Full of Blues \u00e8 il primo album dei Blues Brothers, pubblicato nel 1978 dall'Atlantic Records. L'album raggiunse la posizione numero 1 della classifica Billboard 200 e vinse due dischi di platino. Dal disco furono tratti due singoli: \"Rubber Biscuit\", che raggiunse la trentasettesima posizione nella Billboard 100 e \"Soul Man\", quattordicesima nella stessa classifica.\nClassifica.\nAlbum\nSingoli"}
{"id": "775460", "revid": "729019", "url": "https://it.wikipedia.org/wiki?curid=775460", "title": "Stefano Canzio", "text": "Biografia.\nIl padre Michele Canzio, pittore, scenografo del Teatro Carlo Felice, era membro dell'Accademia ligustica di belle arti.\nNella primavera del 1859 Stefano Canzio lasci\u00f2 gli studi classici ed entr\u00f2 in un gruppo di volenterosi che si offrivano al governo per la guerra imminente. Con i Carabinieri genovesi fece parte dei \"Cacciatori delle Alpi\". Torn\u00f2 dalla guerra soldato formato ed animato da entusiasmo per Garibaldi, del quale and\u00f2 sempre pi\u00f9 conquistandosi la stima e la fiducia; lavor\u00f2 alla preparazione della spedizione dei Mille e quando fu deliberata la formazione, torn\u00f2 a far parte del drappello dei carabinieri genovesi e sbarc\u00f2 con essi a Marsala, venendo il 27 maggio ferito al ponte dell'Ammiraglio, nell'entrare in Palermo.\nAnd\u00f2 a Genova per guarire dalle ferite riportate, ma ben presto torn\u00f2 in campo, militando fino alla fine della guerra, ottenne il grado di maggiore.\nNel novembre accompagn\u00f2 il generale a Caprera e di l\u00ec a un anno, spos\u00f2 a La Maddalena la figlia Teresita, dalla quale ebbe 16 figli. Da questo momento in poi partecip\u00f2 a tutte le azioni garibaldine: nei fatti di Sarnico, in Aspromonte, nel Trentino.\nNella battaglia di Bezzecca nel momento cruciale in cui il combattimento si volgeva a favore degli austriaci, dimostr\u00f2 tanta bravura e tanto ardimento, da guadagnarsi la Medaglia d'oro al valore militare.\nL'anno successivo si incontr\u00f2 con Garibaldi, custodito a Caprera dopo l'arresto di Sinalunga, lo attese con una paranza e insieme sbarcarono sul litorale toscano. Segui il Generale sino alle porte di Roma e si dovette a lui se Garibaldi usc\u00ec vivo dalla battaglia di Mentana.\nTre anni dopo lo segu\u00ec in Francia. Prima ebbe il comando del quartier generale, poi, dopo la carica di Renois da lui condotta, ottenne il comando della 5\u00aa brigata, e a Digione si comport\u00f2 da eroe, in particolar modo nella giornata di Pouilly. Dopo la morte del generale Jozef Bossak-Hauk\u00e9 si vide affidato il comando della prima e dell'ultima brigata riunite.\nTorn\u00f2 dalla Francia colonnello brigadiere e da Garibaldi venne elevato al grado di generale dell'esercito dei volontari, che ormai non esistevano pi\u00f9.\nNegli ultimi anni della sua vita fu presidente del Consorzio autonomo del porto di Genova, ed esercit\u00f2 un grande ascendente sulla classe operaia."}
{"id": "775461", "revid": "838137", "url": "https://it.wikipedia.org/wiki?curid=775461", "title": "Ritardo a gas", "text": "Il ritardo a gas \u00e8 una delle migliorie apportate al sistema a massa battente utilizzato nelle armi da fuoco per camerare automaticamente le cartucce. \nQuesto sistema non va confuso con il ritardo di apertura a sottrazione di gas: in quest'ultimo il gas fa arretrare l'otturatore; nel sistema in oggetto il gas invece aiuta la molla a tenere l'otturatore contro la culatta.\nPrincipio.\nI gas di combustione della carica vengono parzialmente convogliati dentro ad un condotto che sbocca contro un pistone solidale all'otturatore. L'otturatore, spinto dai gas, arretra insieme al pistone, il quale per\u00f2 nella sua corsa all'indietro \u00e8 frenato dai gas provenienti dalla canna, contribuendo cos\u00ec a rallentare l'arretramento del sistema otturatore-pistone. \n\u00c8 un sistema usato molto raramente, ideato dai tedeschi durante la seconda guerra mondiale ed impiegato nel fucile d'assalto Volkssturmgewehr 1-5. Fu ripreso successivamente per le pistole Heckler &amp; Koch P7 e Steyr GB."}
{"id": "775463", "revid": "1782831", "url": "https://it.wikipedia.org/wiki?curid=775463", "title": "Francesco Feo", "text": "Il 3 settembre 1704 fu ammesso al Conservatorio della Piet\u00e0 dei Turchini di Napoli, dove fu studente di Andrea Basso, \"secondo maestro\" dell'istituto, e successivamente di Nicola Fago. Tra i compagni di studi ebbe Leonardo Leo e Giuseppe de Majo.\nDopo aver lasciato il Conservatorio nel 1712, il 18 gennaio 1713 debutt\u00f2 come operista al Teatro San Bartolomeo con \"L'amor tirannico ossia Zenobia\" con il libretto di Domenico Lalli e durante il carnevale dell'anno seguente present\u00f2 il dramma sacro \"Il martirio di Santa Caterina\". Negli anni successivi ottenne diversi riconoscimenti per i suoi numerosi lavori sacri eseguiti e per le varie arie e recitativi che egli componeva per le opere di altri compositori. Nel 1719 fu la commedia \"La forza della virt\u00f9\" e nel 1720 l'opera seria \"Teuzzone\", ma il suo primo grandioso successo l'ebbe con il \"Siface re di Numidia\", dato al San Bartolomeo nel maggio del 1723, il quale libretto fu il primo lavoro scritto dal giovane Pietro Metastasio.\nNello stesso anno fu nominato \"primo maestro\" del Conservatorio di Sant'Onofrio a Porta Capuana, succedendo a Nicola Grillo. Durante i sedici anni di insegnamento in questo istituto divent\u00f2 uno dei maggiori maestri napoletani del suo tempo; durante la sua attivit\u00e0 didattica fu assistito da Ignazio Prota e tra i suoi allievi ebbe Nicola Sabiatino, Nicol\u00f2 Jommelli e Gennaro Manna (suo nipote).\nNel 1739 lasci\u00f2 la direzione di Sant'Onofrio a Leonardo Leo per diventare \"primo maestro\" del Conservatorio dei Poveri di Ges\u00f9 Cristo. In questa scuola, assistito da Alfonso Caggi prima e da Girolamo Abos poi, prest\u00f2 servizio fino al 1743, anno in cui il conservatorio fu chiuso. Tra i suoi discenti si ricorda soprattutto Giacomo Insanguine.\nDecise quindi di ritirarsi dall'attivit\u00e0 pedagogistica e di dedicarsi esclusivamente alla composizione di musica sacra. Tuttavia continu\u00f2 a prestare servizio per le chiese napoletane, come l'Annunziata, della quale era maestro di cappella dal 1726.\nConsiderazioni sull'artista.\nNella sua attivit\u00e0 operistica egli si mosse in linea con gli altri compositori napoletani coevi, ossia dando nelle arie molta importanza alla voce e usando l'orchestra prevalentemente come supporto. L'orchestra e i cori sono omofoni e gli accompagnati occupano un ruolo meno importante.\nNegli anni fecondi della sua maturazione artistica, Feo present\u00f2 al pubblico romano una sua pregevole opera seria, \"Andromaca\", su libretto di Apostolo Zeno. Dedicato al cardinale Niccol\u00f2 Coscia, questo dramma per musica and\u00f2 in scena al Teatro Valle di Roma la sera del 5 febbraio 1730. \nIn \"Andromaca\", che mostra una fusione fra i mezzi espressivi tradizionali e le nuove tendenze che saranno proprie dello stile galante, cantarono alcuni celebri interpreti: Cristofaro Raparini, Virtuoso del cardinale Pietro Ottoboni, Domenico Gizzi, Musico della Real Cappella di Napoli e Domenico Annibali, Virtuoso del Re di Polonia.\nLe composizioni sacre di Feo, che superano in quantit\u00e0 i suoi lavori profani, comprendono messe, vespri, salmi, cantate sacre, dialoghi, lezioni, lamentazioni, passioni, litanie e oratori. In questo ambito egli fu erede del suo insegnante Nicola Fago: in questi lavori la propria maestria contrappuntistica si combina con l'espressiva e leggera melodia tipica dell'Italia meridionale.\nCome compositore fu molto apprezzato, anche dopo la sua morte. Charles Burney elogiava i suoi lavori e Johann Friedrich Reichardt consider\u00f2 Feo \"uno dei pi\u00f9 grandi compositori italiani di musica sacra\" e lo colloc\u00f2 perfino allo stesso livello di Johann Sebastian Bach e Georg Friedrich H\u00e4ndel."}
{"id": "775465", "revid": "289247", "url": "https://it.wikipedia.org/wiki?curid=775465", "title": "Santa Giacinta Mariscotti", "text": ""}
{"id": "775466", "revid": "1573940", "url": "https://it.wikipedia.org/wiki?curid=775466", "title": "Genetta cristata", "text": "La genetta crestata (Genetta cristata ) \u00e8 un carnivoro della famiglia dei Viverridi diffusa nell'Africa occidentale.\nDescrizione.\nDimensioni.\nCarnivoro di medie dimensioni, con la lunghezza della testa e del corpo tra 495 e 622\u00a0mm, la lunghezza della coda tra 431 e 432\u00a0mm e la lunghezza delle orecchie tra 86 e 95\u00a0mm.\nAspetto.\nLa pelliccia \u00e8 corta e setosa. Il colore di fondo del corpo varia dal grigio al color ocra brillante dorsalmente e grigiastro nelle parti ventrali dove sono presenti piccole macchie irregolari sulla gola e sul petto. Una striscia dorsale discontinua si estende dalle spalle fino alla base della coda. \u00c8 presente una cresta nucale e 7 file di piccole e numerose macchie scure sui fianchi. Le zampe sono scure. La coda \u00e8 pi\u00f9 corta della testa e del corpo ed ha 8-10 anelli pi\u00f9 chiari intervallati da anelli pi\u00f9 scuri della stessa larghezza. La punta della coda \u00e8 biancastra. Le femmine hanno generalmente un paio di mammelle.\nBiologia.\nComportamento.\n\u00c8 una specie crepuscolare, terricola e probabilmente anche semi-arboricola.\nAlimentazione.\nSi nutre principalmente di insetti, ma anche di piccoli mammiferi, rettili e parti vegetali.\nRiproduzione.\nFemmine gravide con due embrioni sono state catturate in Nigeria nel mese di dicembre.\nDistribuzione e habitat.\nQuesta specie \u00e8 diffusa nella Nigeria sud-occidentale e nel Camerun occidentale. Probabilmente \u00e8 presente anche nel Camerun meridionale, nel Gabon e nel Congo.\nVive nelle boscaglie, nella vegetazione bassa e nei terreni privi di vegetazione all'interno delle foreste decidue. Talvolta \u00e8 presente anche nelle foreste secondarie e montane fino a 1.000 metri di altitudine.\nStato di conservazione.\nLa IUCN Red List, considerato che la popolazione \u00e8 diminuita di oltre il 30% negli ultimi 20 anni a causa della perdita del proprio habitat, classifica \"G.cristata\" come specie vulnerabile (VU)."}
{"id": "775480", "revid": "287204", "url": "https://it.wikipedia.org/wiki?curid=775480", "title": "Stowarzyszenie Pi\u0142karskie Zawisza Bydgoszcz", "text": "Il Zawisza Bydgoszcz (nome ufficiale \"Stowarzyszenie Pi\u0142karskie Zawisza Bydgoszcz\") \u00e8 una societ\u00e0 calcistica polacca con sede nella citt\u00e0 di Bydgoszcz. Milita nella B-klasa, la ottava serie del calcio polacco.\nStoria.\nA seguito della vittoria della coppa nazionale nel 2014, ha potuto partecipare all'Europa League l'anno successivo.\n\u00c8 poi stata eliminata dallo Zulte Waregem al secondo turno."}
{"id": "775485", "revid": "180559", "url": "https://it.wikipedia.org/wiki?curid=775485", "title": "Josephus Scottus", "text": "Studi\u00f2 probabilmente a Clonmacnoise, sotto la guida dell'abate Colcu. Intorno al 770 si trasfer\u00ec a York, dove fu discepolo di Alcuino. Qui conobbe il frisone Liudger, futuro vescovo di M\u00fcnster; l'amicizia tra Josephus e Liudger \u00e8 celebrata in un poema. Dopo il 780 Alcuino si trasfer\u00ec in Francia, presso la corte di Carlo Magno e Giuseppe probabilmente lo segu\u00ec.\nTra il 787 ed il 788 fu mandato in missione da Carlo Magno a Roma, Spoleto e Benevento, anche se la missione non ebbe successo perch\u00e9 vittima di imboscate da parte di ribelli nell'Italia meridionale. Nel 790 Giuseppe fu incaricato di curare gli affari di Alcuino nel continente, mentre quest'ultimo era in missione nella Northumbria. In seguito divenne abate, ma non vi sono certezze storiche su quale fosse l'abbazia, n\u00e9 sulla data esatta della morte.\nOpere.\nQuattro poesie acrostiche di Scottus, di argomento religioso, si trovano in una raccolta che comprende anche opere di Alcuino e Teodulfo, custodita presso la Burgerbibliothek di Berna (MS 212). Le opere sono dedicate a Carlo Magno e si basano sui panegirici scritti nel IV secolo da Publilio Optaziano Porfirio per l'imperatore Costantino. Scrisse anche\nun'abbreviazione in 18 libri del commento di San Girolamo ad Isaia, con prologo rimato."}
{"id": "775494", "revid": "124796279", "url": "https://it.wikipedia.org/wiki?curid=775494", "title": "Genetta johnstoni", "text": "La genetta di Johnston (Genetta johnstoni ) \u00e8 un carnivoro della famiglia dei Viverridi diffuso nell'Africa occidentale.\nDescrizione.\nDimensioni.\nCarnivoro di medie dimensioni, con la lunghezza della testa e del corpo tra 400 e 520\u00a0mm, la lunghezza della coda tra 400 e 540\u00a0mm e un peso fino a 3\u00a0kg.\nAspetto.\nIl colore del corpo varia dal giallo-ocra brillante al color sabbia, pi\u00f9 pallido nelle regioni ventrali. Una striscia nerastra si estende dalle spalle fino alla base della coda. Su ogni fianco sono presenti da 5 a 6 file di macchie nerastre, con le due inferiori meno distinte ed irregolari. Gli arti sono bruno-nerastri. La coda \u00e8 pi\u00f9 lunga della testa e del corpo, \u00e8 nerastra ed ha sette anelli bianchi. L'ultimo anello scuro \u00e8 pi\u00f9 lungo e comprende la punta della coda. La pelliccia \u00e8 corta e densa. Le femmine hanno un paio di mammelle pettorali.\nDistribuzione e habitat.\nQuesta specie \u00e8 endemica delle foreste della Liberia, Costa d'Avorio e Ghana.\nVive nelle foreste pluviali dense in prossimit\u00e0 di paludi e acquitrini. Tuttavia un individuo \u00e8 stato catturato nelle savane alberate della Guinea.\nStato di conservazione.\nLa IUCN Red List, considerato che la popolazione \u00e8 diminuita del 30% negli ultimi 20 anni a causa della perdita del proprio habitat, classifica \"G.johnstoni\" come specie vulnerabile (VU)."}
{"id": "775499", "revid": "110157", "url": "https://it.wikipedia.org/wiki?curid=775499", "title": "Laholm (comune)", "text": "Laholm \u00e8 un comune svedese di 23.404 abitanti, situato nella contea di Halland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "775500", "revid": "1442080", "url": "https://it.wikipedia.org/wiki?curid=775500", "title": "Ulric Guttinguer", "text": "Narr\u00f2 le proprie esperienze sentimentali in un romanzo iniziato in collaborazione con il Sainte-Beuve, \"Arthur\" (1834). \nI suoi versi sono contenuti nell'opera \"Les deux \u00e2ges du po\u00e8te\" (1844)."}
{"id": "775504", "revid": "78273", "url": "https://it.wikipedia.org/wiki?curid=775504", "title": "Osbornictis", "text": ""}
{"id": "775505", "revid": "74801", "url": "https://it.wikipedia.org/wiki?curid=775505", "title": "Kungsbacka", "text": "Kungsbacka \u00e8 una cittadina della Svezia meridionale, capoluogo della municipalit\u00e0 omonima; nel 2000 aveva una popolazione di abitanti, su un'area di .\nStoria.\nDurante il Medioevo la citt\u00e0 fece parte della Danimarca. La prima menzione della citt\u00e0 risale al 1366 e si riferisce al forte, \"Kungsbackahus\".\nNon \u00e8 chiaro quando a Kungsbacka fu assegnato lo status di citt\u00e0, ma il primo documento che registra la citt\u00e0 di Kungsbacka, \u00e8 datato al 13 dicembre 1408. All'inizio del Cinquecento, lo status di citt\u00e0 venne conferito dal re Giovanni, al fine di raccogliere gli scambi commerciali ad Halmstad.\nQuando divenne fu inglobata nell'Halland nel 1645, diminu\u00ec l'importanza di Kungsbacka. \u00c8 stato a lungo uno dei pi\u00f9 piccoli centri in Svezia, con una popolazione di meno di 1.000 persone alla fine dell'Ottocento.\nNella met\u00e0 dell'Ottocento la citt\u00e0 fu devastata da un grande incendio, ma fu poi in gran parte ricostruita. Il centro storico \u00e8 caratterizzato oggi da edifici bassi in legno a cavallo del secolo. Piccola citt\u00e0 fino agli anni sessanta, nel 1970 divenne comune.\nNel settembre 2006 la citt\u00e0 viene nuovamente investita da un incendio di grandi dimensioni, causato da un guasto elettrico in una casa. L'incendio ha distrutto ristoranti, caffetterie, negozi e appartamenti.\nAree residenziali.\nCi sono diverse grandi aree residenziali a Kungsbacka. Le principali sono:\nCultura.\nLa citt\u00e0 \u00e8 sede di una biblioteca civica, una galleria d'arte e di un teatro.\nEconomia.\nL'attivit\u00e0 economica principale di Kungsbacka \u00e8 il turismo.\nInfrastrutture e trasporti.\nLa citt\u00e0 di Kungsbacka \u00e8 servita da una stazione ferroviaria.\nDal 1973 \u00e8 servita da un'autostrada, importante per i pendolari, della stessa citt\u00e0 e di Varberg, diretti a G\u00f6teborg. Un'altra strada importante \u00e8 la strada della contea 158, che porta fuori dall'area area di Kungsbacka Saro-Kullavik del comune nord-ovest e in seguito in citt\u00e0.\nL'aeroporto pi\u00f9 vicino \u00e8 il Landvetter per voli nazionali e internazionali.\nPer la sua vicinanza al mare, \u00e8 sede di un porto commerciale."}
{"id": "775506", "revid": "1013865", "url": "https://it.wikipedia.org/wiki?curid=775506", "title": "Regione di Dar es Salaam", "text": "La regione di Dar es Salaam \u00e8 una delle regioni della Tanzania. Ha capoluogo Dar es Salaam.\nDistretti.\nLa regione, corrispondente di fatto alla citt\u00e0 di Dar es Salaam, \u00e8 divisa amministrativamente in tre distretti:"}
{"id": "775507", "revid": "1632387", "url": "https://it.wikipedia.org/wiki?curid=775507", "title": "Dead Winter Dead", "text": "Dead Winter Dead \u00e8 il nono album in studio del gruppo musicale heavy metal statunitense Savatage, pubblicato nel 1995 dalla Atlantic Records negli Stati Uniti d'America e dalla Concrete in Europa.\nIl disco.\nSi tratta di un concept album sulla Guerra in Bosnia ed Erzegovina."}
{"id": "775512", "revid": "1318658", "url": "https://it.wikipedia.org/wiki?curid=775512", "title": "Varberg", "text": "Varberg \u00e8 una cittadina della Svezia meridionale, capoluogo della municipalit\u00e0 omonima; nel 2005 aveva una popolazione di abitanti, su un'area di .\nGeografia fisica.\nVarberg si trova in un territorio collinare e pianeggiante. \u00c8 per gran parte senza alberi e spazi verdi, ma caratterizzato da rocce e sabbia.\nIl poeta e vescovo svedese Esaias Tegn\u00e9r lo descrisse nel 1826 come il luogo meno attraente della Svezia.\nLe spiagge sabbiose sono comunque molto affollate in estate. Un'altra caratteristica di Varberg \u00e8 il suo ambiente naturale. Situato a soli 20 minuti svela un paesaggio terrestre completamente diverso. Qui sar\u00e0 tra un paesaggio collinare con laghi e foreste in contrasto con la pi\u00f9 piatta delle zone costiere.\nStoria.\nFu eretta come fortezza e con l'attuale denominazione (a quel tempo scritto \"Wardbergh\", \"guarda la collina\") nel 1280, e come parte di insediamenti militari lungo la costa, a quel tempo territorio danese. L'antico insediamento a nord, Getak\u00e4rr, dalla fortezza, met\u00e0 del XIV secolo prese il nuovo nome dalla fortezza.\nLa citt\u00e0 fu spostata verso nord, circa, nell'anno 1400. Fu distrutta all'inizio del XVII secolo e ricostruita nei pressi della fortezza.\nNel 1645, la provincia di Halland pass\u00f2 dalla Danimarca alla Svezia con il Trattato di Br\u00f6msebro per un periodo di 30 anni. A quel tempo Varberg contava circa 600 abitanti.\nIl trasferimento venne reso definitivo dal Trattato di Roskilde nel 1658. La citt\u00e0 venne spostata nuovamente, dopo un incendio nel 1666.\nLa citt\u00e0 \u00e8 stata devastata da un altro incendio nel 1863 e fu successivamente ricostruita con case di pietra o mattoni.\nNel 1890 la popolazione raggiungeva i abitanti e con l'industrializzazione ha raggiunto quota nel 1930.\nLa riforma del governo locale del 1971 ha fatto di Varberg sede comunale, molto pi\u00f9 grande, che oggi ha una popolazione di quasi abitanti. Anche se alcune case sono state demolite nel 1970, gran parte del centro della citt\u00e0 \u00e8 ancora intatto.\nMonumenti e luoghi d'interesse.\nLa fortezza di Varberg \u00e8 l'edificio di pi\u00f9 notevole portata storica, soprattutto a causa delle sue dimensioni e la sua originalit\u00e0 architettonica. \u00c8 stato costruito come un castello nel 1280.\nVicino Varberg c'\u00e8 la Stazione radio VLF di Grimeton, una struttura interessante e classificata dall'UNESCO come un patrimonio culturale mondiale. Si pu\u00f2 visitare durante l'estate."}
{"id": "775515", "revid": "33689", "url": "https://it.wikipedia.org/wiki?curid=775515", "title": "Il dottor Zivago (romanzo)", "text": ""}
{"id": "775516", "revid": "767487", "url": "https://it.wikipedia.org/wiki?curid=775516", "title": "Falkenberg (Svezia)", "text": "Falkenberg \u00e8 una cittadina (\"t\u00e4tort\") della Svezia meridionale, situata nella contea di Halland; \u00e8 il capoluogo amministrativo della municipalit\u00e0 omonima.\nIl nome della citt\u00e0 vuol dire \"monte del falco\", animale che si ritrova nello stemma cittadino. Le radici di Falkenberg affondano nel Medioevo.\nIl Tullbron, ponte della dogana costruito sul fiume \u00c4tran, \u00e8 uno dei monumenti pi\u00f9 caratteristici della cittadina. \nIl turismo \u00e8 molto diffuso a Falkenberg, famosa nel Paese per la sua costa e le spiagge."}
{"id": "775518", "revid": "125673800", "url": "https://it.wikipedia.org/wiki?curid=775518", "title": "Malik Zidi", "text": "Carriera.\nStudi e attivit\u00e0 teatrale.\nNato a Ch\u00e2tenay-Malabry, nell'\u00cele-de-France, figlio d'un informatico algerino e d'una farmacista francese originaria di Concarneau (nella Bretagna), trascorre la propria adolescenza nella vicina Saint-Maur-des-Foss\u00e9s, per poi stabilirsi a Parigi. Dopo il liceo, che non porta a termine, frequenta i corsi di arte drammatica di V\u00e9ronique Nordey e dei corsi d'acrobata al Th\u00e9\u00e2tre de la Piscine con E. Audibert, di clown al Th\u00e9\u00e2tre de la Piscine con L. Jamet e di cin\u00e9ma allo Studio Pygmalion con P.E. Luneau. Esordisce sul palcoscenico con \"Fatima-en-France\" di Nora Boublil, regia di St\u00e9phan Boublil, al Th\u00e9\u00e2tre de Proposition di Parigi (1997), seguita da \"Iphig\u00e9nie\", regia di V\u00e9ronique Nordey, al Th\u00e9\u00e2tre G\u00e9rard Philipe di Saint-Denis (1999).\nCinema.\nEsordisce nel 1996 nel \"corto\" \"Les corps ouverts\" di S\u00e9bastien Lifshitz. Si fa notare in \"Place Vend\u00f4me\" di Nicole Garcia (1997), dove ha un piccolo ruolo accanto a Catherine Deneuve. Nel 1999 Fran\u00e7ois Ozon lo sceglie per il ruolo del ventenne Franz in \"Gocce d'acqua su pietre roventi\", tratto dal lavoro teatrale di Rainer Werner Fassbinder. Seguono \"Un moment de bonheur\" di Antoine Santana (2002), \"Un Monde presque paisible\" di Michel Deville (2002), \"Mes enfants ne sont pas comme les autres\" di Denis Dercourt (2003), \"Les Oiseaux du ciel\" di Eliane de Latour (2004)\nTra gli ultimi film, \"I tempi che cambiano\" di Andr\u00e9 T\u00e9chin\u00e9 (2004), \"Oublier Cheyenne\" di Val\u00e9rie Minetto (2006), \"Les Amiti\u00e9s mal\u00e9fiques\" di Emmanuel Bourdieu (2006, grand prix de la Semaine de la Critique a Cannes), \"Le grand Meaulnes\" di Jean-Daniel Verhaeghe (2006), \"Jacquou le Croquant\" di Laurent Boutonnat (2007), \"Clara\", di Helma Sanders-Brahms (2007), nel quale ha il ruolo del compositore tedesco Johannes Brahms, \"Un chat, un chat\", di Sophie Filli\u00e8res (2008), \"Apr\u00e8s l'oc\u00e9an\" di Eliane de Latour (2008), e i \"corti\" \"Rendez-vous au tas de sable\" (2006) di Niko, \"Faits divers\" (2007) di Bill Barluet e \"Le Baiser\" (2008) di Yann Coridian.\nIn Francia, \u00e8 considerato uno degli attori pi\u00f9 interessanti della sua generazione. La sua attivit\u00e0 cinematografica si \u00e8 orientata soprattutto verso prodotti di qualit\u00e0, nei quali spesso ha il ruolo di giovane sensibile e al tempo stesso leale e dotato di un'inesauribile ricchezza umana. \"Nel suo volto\" - ha detto il regista J\u00e9r\u00f4me Bonnel che nel 2009 lo ha diretto ne \"La Dame de Trefle\" - \"c'\u00e8 una mescolanza confusa di candore infantile e di bassezza\".\nMalik Zidi \u00e8 attivo anche in Italia. Nel 2005 ha lavorato con il regista italiano Luca Guadagnino interpretando il \"corto\" \"The Golden Mirror\". Nel 2008 \u00e8 stato scelto da Fausto Brizzi per interpretare il ruolo di Marc in \"Ex\", uscito nel 2009.\nTelevisione.\nHa interpretato numerose \"fictions\" televisive trasmesse su France 2 e su altre emittenti francofone: \"Les Thibault\" (2003), \"Sissi l'Imp\u00e9ratrice rebelle\" (2004), \"Le P\u00e8re Goriot\" (2005), \"Les Rois maudits\" (2005, trasmesso in Italia su Raiuno con il titolo \"La maledizione dei templari\"), \"Les Camarades\" (2006, trasmesso in Italia su Raitre con il titolo \"Compagni di strada\"), \"Les zygs\" (2006), \"Miroir, mon beau miroir\" (2008), \"V\u00e9nus et Apollon - Saison 2\" (2009), \"Douce France\" di St\u00e9phane Giusti (2009).\nMusica.\nMalik Zidi \u00e8 comparso nella videoclip \"Tu n'es plus l\u00e0\" di Amel Bent - Karim Ouaret.\nCuriosit\u00e0.\nSnello, rosso di capelli, portamento aristocratico, Malik Zidi ama vestire con eleganza ed \u00e8 un grande appassionato di musica jazz.\nPremi e riconoscimenti.\nPrix Beaumarchais 1997 per lo spettacolo teatrale Fatima-en-France\nNomina \"meilleur jeune espoir masculin\" ai C\u00e9sar 2001, 2003 e 2005.\n\"C\u00e9sar du Meilleur jeune espoir masculin\" (Premio C\u00e9sar per la migliore promessa maschile) per il film \"Les Amiti\u00e9s mal\u00e9fiques\" del 2007.\nNel 2008, ha ottenuto il \"Prix d'interpr\u00e9tation masculine\" (premio per l'interpretazione maschile) all'ottavo Festival del Cortometraggio di Nizza per \"Le baiser\" di Yann Coridian.\nNel 2009 \u00e8 membro della giuria del Festival de Cin\u00e9ma Europ\u00e9en des Arcs.\nIl 9 luglio 2013 \u00e8 stato nominato dal ministro della Cultura e della Comunicazione, Aur\u00e9lie Filippetti, cavaliere dell'Ordre des arts et des lettres"}
{"id": "775519", "revid": "1013865", "url": "https://it.wikipedia.org/wiki?curid=775519", "title": "Regione di Arusha", "text": "La regione di Arusha \u00e8 una delle regioni della Tanzania. Prende il nome dal suo capoluogo Arusha.\nGeografia fisica.\nIl 2.7 % del territorio \u00e8 costituito da acque interne, vi si trovano i laghi di Eyasi, Manyara e Natron.\nAmbiente.\nLa regione di Arusha comprende diverse aree protette: Parco nazionale di Arusha, parte del Parco nazionale del Serengeti, il Parco nazionale del lago Manyara e l'Area di conservazione di Ngorongoro il cui principale punto di attrazione \u00e8 il cratere.\nDistretti.\nFino al 2002 la regione di Arusha era la pi\u00f9 grande della Tanzania e comprendeva 10 distretti, nel luglio 2012 il suo territorio \u00e8 stato diviso in due regioni, Arusha e Manyara.\nAmministrativamente la regione \u00e8 divisa in 6 distretti anche se da un punto di vista del censimento vengono conteggiati i 7 \"councils\" dove i District Council di Arusha e di Meru fanno parte del distretto di Arumeru:"}
{"id": "775520", "revid": "54811", "url": "https://it.wikipedia.org/wiki?curid=775520", "title": "Regione di Dodoma", "text": "La regione di Dodoma \u00e8 una regione della Tanzania centrale. Ha capoluogo Dodoma.\nDistretti.\nLa regione \u00e8 divisa amministrativamente in otto distretti:"}
{"id": "775521", "revid": "767487", "url": "https://it.wikipedia.org/wiki?curid=775521", "title": "Bernhard Severin Ingemann", "text": "Biografia.\nFiglio di un pastore luterano, si trasfer\u00ec a Copenaghen per studiare diritto e nel biennio 1818-1819 soggiorn\u00f2 in Germania e in Italia.\nAl suo rientro in Danimarca nel 1822 ottenne l'incarico di insegnante alla Accademia di Sor\u00f8. Nello stesso anno si spos\u00f2 con la pittrice Lucie Marie Mandix.\nDopo aver scritto numerose liriche, si dedic\u00f2 al romanzo storico ispirato ai fatti della nazione danese ed in questo genere di narrativa ebbe maggiormente modo di affermarsi.\nTra le opere poetiche a carattere romantico \u00e8 degna di nota la trilogia \"Huldregaverne\" (\"I doni della Huldregaverne\", 1831), \"Ashasverus\" (1833) e \"Holgerdanske\" (\"Holger il danese\", 1837)."}
{"id": "775524", "revid": "110157", "url": "https://it.wikipedia.org/wiki?curid=775524", "title": "Halmstad", "text": "Halmstad \u00e8 una cittadina della Svezia meridionale, capoluogo della municipalit\u00e0 omonima e della contea di Halland; nel 2019 aveva una popolazione di abitanti, su un'area di .\nStoria.\nLa citt\u00e0 affonda le sue origini dell'antichit\u00e0 medievale: a pochi chilometri dall'attuale citt\u00e0, nell'attuale citt\u00e0 di Ovraby, lungo il fiume Nissan, sorgeva nel 1307 quella che poi sarebbe diventata Halmstad: l\u00e0 si possono ancora visitare le rovine di un'antichissima chiesa. La citt\u00e0 ha infatti festeggiato nel 2007 il suo settecentesimo anniversario.\nNel 1320 Halmstad si spost\u00f2 dove sorge l'attuale centro cittadino: il suo porto fluviale stava andando in crisi perch\u00e9 le navi erano diventate troppo grandi per risalire il fiume, e venne costruito l'attuale porto sul mare. A quel tempo nella zona c'erano solo due monasteri, ma la citt\u00e0 divenne ben presto un porto molto importante e fu teatro di molti combattimenti e battaglie tra la Danimarca e la Svezia.\nTra il 1400 e il 1520 fece parte dell'Unione di Kalmar, un trattato tra Svezia, Norvegia e Danimarca; il comandante dell'Unione veniva incoronato a Halmstad. In questo periodo di grande floridezza economica venne costruita, nel XV secolo, la chiesa di St. Nicolai.\nAlla fine del XVI secolo il re danese Cristiano IV ordin\u00f2 la costruzione della possente fortezza che ancora oggi caratterizza la citt\u00e0: un possente fortilizio con il fiume Nissan come difesa naturale. Il 1619 \u00e8 un anno importante per Halmstad perch\u00e9 vi si sono verificati due importanti avvenimenti: nel marzo di quell'anno il re svedese Gustavo II Adolfo incontr\u00f2 Cristiano IV, gettando le basi per l'accordo che sarebbe giunto decenni pi\u00f9 tardi; l'agosto di quello stesso anno vide un grande incendio che distrusse tutta la citt\u00e0, lasciando intatti solo la chiesa e il castello.\nNel 1645 Halmstad pass\u00f2 finalmente alla Svezia con il Trattato di Br\u00f6msebro. L'importanza di Halmstad continuer\u00e0 ancora vari anni: nel 1676 con la Battaglia di Fyllebro la Svezia sconfisse definitivamente la Danimarca e vari anni pi\u00f9 tardi, nel 1879, la prima manifestazione del 1\u00ba maggio di tutta la Svezia si tenne proprio qui.\nSolo nel secolo scorso Halmstad ha perso un po' della sua importanza a vantaggio di altre citt\u00e0 come G\u00f6teborg, Malm\u00f6 e Stoccolma, ma rimane ancora una delle citt\u00e0 pi\u00f9 abitate e con la storia pi\u00f9 antica di tutta la Svezia, come dimostrano le numerose manifestazioni che si hanno nel corso dell'anno e i molti edifici di architettura moderna che vi sono stati costruiti negli ultimissimi anni.\nEconomia.\nLa citt\u00e0 \u00e8 un importante centro turistico, sia per le bellezze della citt\u00e0 sia per le bellissime spiagge dei dintorni e il clima mite.\nDa non perdere la via Vallgatan, che con una bella passeggiata ripercorre il tracciato delle fortificazioni cinquecentesche."}
{"id": "775525", "revid": "125695040", "url": "https://it.wikipedia.org/wiki?curid=775525", "title": "Monster in my pocket", "text": "Monster in my pocket \u00e8 una catena di franchising affiliata alla ditta statunitense Mattel, produttrice di diversi prodotti per bambini e collezionisti incentrati sul tema dei mostri, intesi come creature mitologiche e del folklore. Tali prodotti comprendevano giocattoli, figurine, fumetti, videogiochi e, sull'onda del successo di questi, anche linee di abbigliamento e di accessori. In Italia, comunque, il nome viene solitamente associato alla sola linea di giocattoli, di gran lunga la pi\u00f9 nota, che venne commercializzata in Italia nei primi anni novanta.\nI giocattoli.\nI giocattoli dei Monster divennero all'epoca piuttosto famosi anche grazie a una campagna pubblicitaria televisiva. Si trattava di una serie di piccole staction figure (pupazzetti statici, privi di parti snodate e mobili), rappresentanti mostri e altri personaggi dell'immaginario . Nel mercato anglosassone vennero prodotte undici serie, per un computo totale di oltre 200 personaggi; non tutti, per\u00f2 vennero commercializzati in Italia. Ogni \"monster\" aveva anche una card associata che ne raccontava la storia e le caratteristiche fisiche. I personaggi pi\u00f9 celebri della collezione erano ispirati a mostri come \"l'uomo lupo\", \"lo zombie\", \"il vampiro\", lo \"yeti\", ma vi si ritrovavano anche creature meno famose come la manticora, il pesce monaco, Baba Jaga, Jenny Dentiverdi e il Tengu.\nLe serie e i mostri.\nLa prima e originale, del 1990 (Unica arrivata in Italia, nel 1993)\nSeguito della prima, datata 1992.\nLa terza serie, che includeva anche una sotto-serie composta da mostri poco conosciuti. (Solo i primi 9 sono stati messi in commercio, regalati in particolari ristoranti americani e come sorpresa in cereali canadesi.)\nLa quarta serie di mostri, tra i pi\u00f9 vari. (Con mostri leggermente pi\u00f9 grandi e per la prima volta con parti colorate)\nUna serie composta da vari ragni\nUscirono altre serie, meno fortunate, influenzate dalla commercialit\u00e0 e dalla moda del tempo.\nRiedizione italiana del 2001\nNel 2001 in Italia \u00e8 stata riproposta la prima serie, con nuovi colori e nuove carte con valori utili a far sfidare i mostri tramite l'utilizzo di un dado con le facce colorate.\n\u00c8 stato inoltre introdotto un album di figurine e il gioco da tavolo Notte senza luna.\nMostri visti nelle prime serie, i modellini sono pi\u00f9 curati e colorati nei dettagli, si suddividono in diverse categorie.\nAltro.\nKonami cre\u00f2 un videogioco basato sulla serie nel 1992 per Nintendo.\nHarvey Comics produsse e pubblic\u00f2 nel 1992 una serie di fumetti dedicati alla serie. Ne uscirono solo quattro albi bisestili, scritti da Dwayne McDuffie e disegnati da Gil Kane ed Ernie Col\u00f3n, conclusasi con un finale aperto. In questa avventura i mostri si suddividono in due gruppi: i Buoni guidati dal Vampiro e i Cattivi guidati dal Warlock. I mostri buoni verranno rimpiccioliti da un incantesimo di Warlock e vivono delle grandi avventure, con i buoni che tenteranno di ritornare alle dimensioni originali aiutati da un bambino della California, Jack Miles.\nDalla serie ne fu tratta anche una serie animata di 6 episodi, ma ne venne rilasciato solo il secondo episodio come pilota, intitolato \"The Big Scream\". L'episodio inizia con una rinarrazione dell'episodio precedente: il Dr. Henry Davenport, alias l'Uomo Invisibile, e i suoi compagni Big Ed (Il Mostro di Frankesntein), Wolfmon (il lupo mannaro) e la Mummia erano guardie carcerarie della montagna dei mostri, dove erano rinchiusi i mostri malvagi. Tuttavia, la fuga del Vampiro (qui antagonista) e un suo incantesimo rimpicciolisce montagna e mostri e li trasporta in California. L\u00ec il Dr. Davenport e i suoi amici incontrano Carrie Raven, figlia di uno scrittore di romanzi horror, e stringono amicizia. I mostri buoni tentano di tornare alle loro dimensioni originarie con una pozione, ma falliranno, scoprendo per\u00f2 di tornarci temporaneamente quando Carrie ride. Anche i mostri malvagi si organizzano (il Vampiro, Medusa e il Mostro della Palude) e, dopo aver ripreso temporaneamente le dimensioni originali grazie alle urla di terrore di una donna in un film di un cinema drive-in, rapiscono Carrie per asservirla con l'ipnosi. Dopo varie vicende i mostri buoni riescono a salvarla e Carrie decide di aiutarli nelle loro prossime avventure per sconfiggere i mostri malvagi.\nVi fu un altro videogioco-remake della serie nel 2005, intitolato \"\".\nAltri prodotti di merchandising furono un gioco di ruolo pubblicato nel 1991 e una serie di pupazzi sonori basati sui mostri della quarta serie."}
{"id": "775526", "revid": "32116", "url": "https://it.wikipedia.org/wiki?curid=775526", "title": "Epic MegaGames", "text": ""}
{"id": "775527", "revid": "1632387", "url": "https://it.wikipedia.org/wiki?curid=775527", "title": "The Wake of Magellan", "text": "The Wake of Magellan \u00e8 il decimo album in studio del gruppo musicale heavy metal statunitense Savatage, pubblicato nel 1997 dalla Atlantic Records negli Stati Uniti d'America e dalla Concrete in Europa.\nIl disco.\nSi tratta di un concept album ed \u00e8 basato principalmente su due eventi:\nQuesti eventi sono combinati tra loro nella storia di un vecchio marinaio spagnolo, che decide alla fine della sua vita di salpare con la sua piccola imbarcazione nell'atlantico cercando una gloriosa morte, come gli antichi vichinghi, che nella sua mente romanticizza. Tuttavia quando finisce in una tempesta, pensando che il suo desiderio sia diventato realt\u00e0, scorge nell'oceano un uomo che sta affogando. Di colpo perde ogni desiderio di morire e combatte per salvare quell'anima. Dopo molte peripezie riesce a salvare il naufrago. Tornato sulla terra ferma si rende conto che non solo ogni singola vita \u00e8 preziosa, ma anche ogni singola ora della vita stessa."}
{"id": "775528", "revid": "110157", "url": "https://it.wikipedia.org/wiki?curid=775528", "title": "Laholm", "text": "Laholm \u00e8 una cittadina della Svezia meridionale, capoluogo della municipalit\u00e0 omonima; nel 2003 aveva una popolazione di abitanti, su un'area di ."}
{"id": "775533", "revid": "547034", "url": "https://it.wikipedia.org/wiki?curid=775533", "title": "Hyltebruk", "text": "Hyltebruk \u00e8 una cittadina della Svezia meridionale, capoluogo della municipalit\u00e0 di Hylte; nel 2000 aveva una popolazione di 3.671 abitanti, su un'area di 4,89\u00a0km2.\nSi svilupp\u00f2 come cittadina industriale nel 1907, quando venne costruito un mulino denominato \"Hylte Bruk\", da cui prende il nome. Questo mulino \u00e8 uno dei pi\u00f9 grandi al mondo, occupa 920 addetti e vi si produce carta da giornale.\nHyltebruk \u00e8 raggiungibile dalla strada statale che collega Halmstad e J\u00f6nk\u00f6ping.\nLa cittadina \u00e8 conosciuta per la sua squadra di pallavolo, l'Hylte VBK, sei volte campione svedese."}
{"id": "775534", "revid": "92719", "url": "https://it.wikipedia.org/wiki?curid=775534", "title": "Viverricula", "text": ""}
{"id": "775537", "revid": "123070253", "url": "https://it.wikipedia.org/wiki?curid=775537", "title": "Beduzzo", "text": "Beduzzo \u00e8 una frazione del Comune di Corniglio, in provincia di Parma posta a circa 500\u00a0m s.l.m. sul livello del mare. Si incontra procedendo dalla citt\u00e0 di Parma verso sud, lungo la provinciale n. 665 che, costeggiando il torrente Parma, conduce a Corniglio (il Comune).\nL'abitato \u00e8 formato da diversi villaggi sparsi, sulla sinistra orografica del torrente, tra le montagne dell'Appennino, a pochi chilometri dal confine con la Toscana. Il suo fulcro \u00e8 posto lungo la strada ed \u00e8 infatti denominato \u201cLa Strada\u201d nella topografia, mentre altrettante \"localit\u00e0\", villaggi e vari nuclei di case, si trovano sia a monte sia a valle della strada. Verso il torrente Parma si trovano: Mulino Vecchio, Case Moroni, la Crocetta, La Costa, Mulino Nuovo, La Palto (L'Appalto). Invece, verso monte: Case Pellinghelli, La Chiastra, Case Savani, Case Bergoni, Piazza Superiore, Mossale, Cardale, Torre, Tre Rii e Martano.\nIl \u201cvocabolario topografico dei ducati di Parma, Piacenza e Guastalla\u201d di Lorenzo Molossi, che ne collegherebbe le origini con un antico \u201cVetutianum\u201d, contava nel 1832 per Beduzzo 453 abitanti\nStoria.\nBeduzzo \u00e8 nominato la prima volta il 10 maggio 879 in un diploma dell'imperatore Carlomanno, in cui \u00e8 detto che donava al cappellano del vescovo parmense Viboldo un casale detto Curatico (da cui deriva l'omonimo paese) che confinava con un altro chiamato Beduzzo. La localit\u00e0 \u00e8 nominata pure nell'atto di vendita di molte terre poste nel Parmense e in un privilegio del re Lotario a Mainfredo, in cui gli sono confermati molti beni e corsi d'acqua fino alla Villa di Beduzzo. Gi\u00e0 nel 1387 Beduzzo aveva il suo castello ed era detto castellanzia il suo territorio. \u00c8 a quell'anno che risale la prima investitura feudale, quando l'imperatore Venceslao ricompens\u00f2 i Terzi per i servigi resi, investendo con diploma, datato a Norimberga, Nicol\u00f2 e Guido Terzi da Cornazzano del territorio di Beduzzo e del suo pievato. Ma il castello doveva esistere gi\u00e0 da prima, poich\u00e9 i Terzi per ottenere l'investitura dovettero dimostrare di possedere in quei luoghi terre fin dalla prima met\u00e0 del XIII secolo.\nNel 1409 i Terzi perdettero Beduzzo insieme con altre terre e solo nel 1420, sotto il dominio del Duca di Milano, recuperarono Beduzzo tenendolo fino al 1448.\nAlla morte di Filippo Maria Visconti, scoppiate guerriglie tra il Comune di Parma e alcune potenti famiglie locali, Pietro Maria Rossi occup\u00f2 Beduzzo nel 1440. L'anno seguente ne ottenne la prima investitura da Francesco Sforza e una seconda nel 1470. Ribellatosi al Duca di Milano nel 1482, il Rossi venne cacciato dal Parmense e Beduzzo affidato ai Visconti di Saliceto, che gi\u00e0 godevano del feudo di Corniglio. Dopo molte guerre e molti passaggi, la contea di Corniglio, con Beduzzo, pass\u00f2 a Galeazzo Pallavicino. Ma nel 1521 il conte Filippo Maria de' Rossi riacquist\u00f2 Beduzzo, al quale succedette il conte Camillo. Sar\u00e0 con il figlio naturale di quest'ultimo, Filippo Maria, che la signoria dei Rossi su Beduzzo vedr\u00e0 la fine: incarcerato nel 1593 nelle prigioni della Rocchetta, Filippo Maria morir\u00e0 senza eredi consegnando cos\u00ec il feudo di Beduzzo alla Camera Ducale di Parma. Perduta la sua funzione di sentinella armata del cornigliese, il castello di Beduzzo cominci\u00f2 cos\u00ec a rovinare.\nIl castello (forse in origine appartenente a un ramo cadetto dei Canossa, gli Attoni d'Antesica, poi passato in mano ai Terzi e infine ai Rossi) dominava la valle dal promontorio dove oggi, al suo posto, vi \u00e8 la chiesa parrocchiale, costruita nel XVIII secolo. Il luogo di culto, dedicato a San Prospero, sorge col suo campanile (che conserva una campana del 1343) sopra una spianata delimitata verso valle da una scarpata ripida nascosta da fitta vegetazione, che sull'angolo rivela ancora la \"scarpa\" dell'imponente muro di cinta, non troppo dissimile da analoghi manufatti presenti in altri fortilizi dell'epoca situati nello stesso territorio. Un edificio posto davanti alla chiesa, e fatto costruire alla fine degli anni Cinquanta del Novecento da don Giulio, arciprete di Beduzzo, poggia le sue fondamenta, come testimoniano le sue cantine a volta, su quelle dell'antica torre, i cui resti furono abbattuti proprio per la costruzione dell'edificio, oggi gi\u00e0 in stato di abbandono.\nL'esistenza di questo castello \u00e8 peraltro confermata anche da un affresco del castello di Torrechiara, dove la rocca di Beduzzo appare perfino dotata di mastio, ponte levatoio e ben due cinte murarie.\nLa parrocchiale precedente, citata in documentazione risalente al 1230, era posta probabilmente in localit\u00e0 Mossale. A testimonianza di questo vi sarebbe il rinvenimento a met\u00e0 del Novecento di alcune tombe durante i lavori di ristrutturazione delle case Jattoni, poste nella parte alta dell'abitato di Mossale, con sguardo diretto su quella che era la collina sul quale sorgeva il castello. La pieve venne in seguito ricostruita ai piedi del castello, in localit\u00e0 \"Cies\u00f2la\", e la prima testimonianza ufficiale \u00e8 del Cinquecento. La nuova chiesa forse ampliava una cappella gi\u00e0 presente all'interno della fortificazione. L'affresco della camera d'oro del castello di Torrechiara mostra la chiesa addossata alla seconda cerchia muraria. Solo alla fine del Settecento, l'edificio, con dispensa vescovile, venne ricostruito sulla sommit\u00e0 della collina, utilizzando materiale di recupero della chiesa precedente e del castello.\nEdifici storici.\nCastello di Beduzzo.\nLa data di costruzione della prima struttura fortilizia di Beduzzo \u00e8 sconosciuta. Con ogni probabilit\u00e0, la famiglia Terzi, feudataria del luogo, aveva riadattato o eretto ex novo nel XIV secolo un castello allo scopo di presidiare la zona. I Terzi, che erano stati investiti di questa parte della Val Parma dall'imperatore Venceslao I di Lussemburgo nel 1387, esercitarono la signoria su Beduzzo fino all'aprile del 1448, quando Pier Maria II de' Rossi invase il territorio con le sue truppe, conquistando il castello.\nL'investitura su contado e rocca fu sancita al Rossi da Francesco Sforza e riconfermata nel 1470. A seguito della guerra fra i Rossi e Ludovico il Moro, che culmin\u00f2 nel 1483 nella definitiva sconfitta di Guido de' Rossi, con conseguente confisca di tutte le rocche rossiane, il feudo venne assegnato ai Visconti di Saliceto, gi\u00e0 signori di Berceto, e in seguito fu tenuto per breve tempo da Galeazzo Pallavicino. Poi, nel 1521, Filippo Maria de' Rossi, figlio di Guido, riusc\u00ec a riconquistare il territorio, dando vita alla linea cornigliese dei Rossi. Alla morte di Filippo, avvenuta nel 1529 il feudo pass\u00f2 al figlio Camillo e poi al nipote Filippo Maria che fin\u00ec per essere incarcerato a Parma nel 1593, morendo senza eredi. L'anno seguente all'arresto di Filippo Maria il castello venne confiscato e pass\u00f2 definitivamente alla camera ducale di Parma. \nL'unica descrizione del castello a noi pervenuta si trova per via incidentale in un documento redatto dall'arciprete Giovan Battista de Uccelli nel 1691 in cui viene detto che la struttura aveva ben due cinte murarie. Don Uccelli scrive: \"La chiesa di Beduzzo si trova posta dentro al primo circuito di muraglia che cinge la Torre grande, segno del castello; il secondo cinto di muraglia cinge la Torre grande comune della Contea\".\nDopo aver perso la funzione di baluardo difensivo dell'Alta Val Parma posto a protezione del feudo di Corniglio, il castello cadde in rovina, su parte della sua fondazione venne costruita la nuova parrocchiale di San Prospero, avvenuta nel 1783. Parte della torre rimasta in piedi fino al Novecento venne abbattuta per costruire negli anni 50 una discutibile casa della giovent\u00f9 dal parroco dell'epoca.\nAttualmente, sono ancora visibili alcune parti della cerchia muraria pi\u00f9 interna, compreso un massiccio contrafforte d'angolo. Poco distante, casa Jattoni Dall'As\u00e9n potrebbe essere ci\u00f2 che resta di un'antica torre d'avvistamento costruita subito sotto la cerchia muraria pi\u00f9 esterna del castello.\nHospitale di Beduzzo.\nSulla strada provinciale in direzione Corniglio, appena fuori dal paese, immediatamente sotto la via principale, verso il torrente Parma, si vede bene un edificio caratterizzato da un lungo loggiato: si tratta di un \"hospitale\" (ricovero per viandanti) risalente al basso medioevo. La val Parma era infatti percorsa da pellegrini diretti a sud che passavano in Toscana attraverso il vicino passo di Cirone. L'hospitale fu acquistato nel XV secolo dalla famiglia Botti di Langhirano che ne fecero la loro residenza privata. Ancora qualche decennio fa - prima delle spoliazioni ad opera degli ultimi proprietari - era possibile ammirare un camino con lo stemma della famiglia.\nCa' del Prete.\nCasa Jattoni Dall'As\u00e9n, conosciuta come la Ca' del Prete e anticamente come Casa Lozza o Casa Loggia, \u00e8 con l'hospitale l'edificio pi\u00f9 antico di Beduzzo ancora visibile nella sua struttura pi\u00f9 o meno originaria. Ubicata in localit\u00e0 Case Bergoni, \u00e8 probabilmente precedente al castello rossiniano, che risale al XV secolo (forse coeva alla prima struttura fortilizia di propriet\u00e0 dei Terzi e ai cui piedi \u00e8 stata edificata). In origine la struttura era quella di una torre a pianta quadrata. Difficile stabilirne l'antica altezza, ma considerando i resti dell'attuale ultimo piano adibito a sottotetto, la torre non doveva essere inferiore ai 15 metri. L'ingresso principale, come era consuetudine all'epoca, si trovava a circa 4 metri di altezza e oggi \u00e8 inglobato all'interno dell'edificio e riadattato a porta di comunicazione tra due ambienti. Nel piano semi-interrato \u00e8 visibile una bella volta a botte in pietra, mentre al primo piano, perfettamente allineata con quello che era l'ingresso, si trova una porta in pietra serena scalpellata e oggi tamponata. \nNel corso dei secoli all'impianto originale sono state aggiunte stanze e piani, trasformando cos\u00ec la torre in un'abitazione dalla pianta rettangolare. Per alcuni secoli \u00e8 stata la residenza dell'arciprete di Beduzzo, grazie alla sua prossimit\u00e0 alla chiesa di San Prospero. \nOratori e Benefici soppressi.\nOratorio di Sant'Antonio presso l'Hospitale.\nL'Oratorio di Sant'Antonio viene citato in un rogito del 1509 che lo indica edificato nei pressi dell\"'hospitale\" di Beduzzo, grande edificio dedicato al ricovero dei viandanti che percorrevano la via Francigena e ancora visibile in localit\u00e0 oggi denominata Piazza Inferiore. Dopo quella data, dell'oratorio si perdono le tracce.\nOratorio della Nativit\u00e0 della Beata Vergine della Volpe.\nOratorio fondato nel IV secolo dalla famiglia dei Venturini di Costa Venturina, viene citato ufficialmente per la prima volta nella \"presentatio\" e \"collatio\" di don Guidone de Venturinis. Secondo i documenti conservati nell'Archivio Vescovile di Parma, l'Oratorio chiamato anche \"de Sancta Maria ad fontana de sculpta volpe\", e il cui beneficio a volte \u00e8 detto \"de Sancta Maria de Solena\", si trovava a poca distanza dal castello e dalla chiesa annessa alla fortificazione che divenne in seguito la nuova pieve di Beduzzo. Nella visita pastorale di Monsignor Turchi nel 1789 l'Oratorio risultava essere gi\u00e0 in rovina. Nell'inventario redatto dall'Arciprete Galeazzi nel 1820 circa viene chiaramente detto che l'Oratorio si trovava \"sotto chiesa plebana\". In quell'anno lo \"jus patronato\" appare essere ancora della famiglia dei Venturini, ma nel 1848 viene decisa l'alienazione della maggior parte dei terreni legati al Beneficio della Madonna della Volpe, rimasto ormai senza oratorio e patronato.\nOratorio di San Matteo Apostolo.\nQuesto Oratorio appare citato per la prima volta nel 1682 quando un documento conservato all'Archivio Vescovile di Parma ne attesta l'avvenuta benedizione. Fondato dal \"tenente\" Matteo Botti, la cui famiglia \u00e8 proprietaria gi\u00e0 dal IV secolo dell'ex \"hospitale\" di Beduzzo. Forse era ubicato a ridosso dell\u2019hospitale, nel punto esatto in cui ora si trova un\u2019abitazione edificata nel Novecento. In un altro documento conservato all'Archivio, datato 1833, appare ancora utilizzato e lo \"jus patronato\" \u00e8 di Pietro Botti. Nello \"Stato della chiesa di Beduzzo\" del 1844 l'oratorio risulta essere gi\u00e0 diroccato.\nBeneficio di San Cataldo o San Gottardo.\nLa prima testimonianza del beneficio di San Cataldo, collegato all'altare maggiore della chiesa plebana di Beduzzo, \u00e8 nell'estimo delle terre di Beduzzo del 1562, quando vengono annoverate terre i cui proventi lo sostengono. In quegli anni nelle carte dell'Archivio del vescovado il nome \u00e8 spesso confuso con quello di San Gottardo. La prima testimonianza di questo beneficio nell'Archivio vescovile \u00e8 del 1586 quando appare sotto il nome di San Cataldo. Nel 1613 Giovanni dei Jattoni, console di Beduzzo a cavallo del XVI e del XVII secolo, ne amplia la dotazione dei terreni - necessari per pagare lo stipendio del prete chiamato a officiare le messe annuali -, acquisendo per s\u00e9 \"e per tutta la mia casa\" (come si legge in un documento conservato all'Archivio Vescovile) lo \"jus patronato\". L'anno successivo, la famiglia Jattoni sceglie di presentare al Vescovo come titolare del beneficio il figlio di Giovanni, don Paolo Jattoni, parroco di Paradigna, che sar\u00e0 rettore del Beneficio fino alla sua morte, avvenuta nel 1629, anno in cui gli eredi di Lucio Amante Jattoni presenteranno un nuovo rettore, don Giovanni Papi, morto nel 1695. Nel 1732 una diatriba tra due rami della famiglia costringe il vescovado a intervenire per legittimare il nuovo rettore, don Giulio Raschi, nominato dal ramo di Fornovo dei Jattoni. Infine, nel 1820, l'arciprete di Beduzzo, don Galeazzi, dichiarando di non avere pi\u00f9 documentazione che attesi lo \"jus patronato\" del Beneficio, denominato ora di San Gottardo, lo rivendica per s\u00e9 e incamera tutti i possedimenti nelle propriet\u00e0 della parrocchia di Beduzzo.\nFamiglie.\nUno dei documenti pi\u00f9 antichi riguardanti la popolazione della Val Parma, custodito presso l'Archivio di Stato di Parma, \u00e8 l'Estimo del Sale del 1462. Si tratta di documentazione a fini fiscali: la tassa sul sale era anticamente imposta per ogni persona a partire da una certa et\u00e0 (in genere dai 14 ai 70 anni, ma poteva variare a seconda delle epoche e delle localit\u00e0). Responsabili del pagamento erano i capifamiglia, che dovevano obbligatoriamente ritirare una certa quantit\u00e0 di sale per ogni componente la famiglia (e anche per il bestiame), pagando quanto dovuto all'autorit\u00e0. Un estimo di questo tipo era in sostanza un censimento delle \"bocche\" - cos\u00ec erano chiamate le persone soggette al tributo - da cui si capisce l'importanza di una tale fonte per ricostruire la demografia o l'onomastica delle localit\u00e0 cos\u00ec censite. Nel caso di Beduzzo la documentazione superstite tuttavia si riduce al solo volume generale dell'estimo, di natura riepilogativa. In esso non si trovano indicati i membri delle famiglie censite, ma unicamente i relativi capifamiglia, con patronimico (del tipo: \"Matheus de Orlandinis filius quondam Iacobi\": Matteo Orlandini figlio del fu Giacomo). Risultano cos\u00ec i cognomi delle 43 famiglie viventi a Beduzzo nel 1462, molte delle quali ancora esistenti (ex: de Attonibus/Iattoni/Jattoni, de Bottis/Botti, Gilano/Ghillani, Pagranus/Pacchiani, etc.).\nEconomia.\nLa zona di Beduzzo ospita diversi stabilimenti per la preparazione e stagionatura del prosciutto crudo di Parma.\nIl 4 novembre 2013 il Sindaco di Corniglio unitamente al prefetto di Parma ed al sindaco di Fornovo hanno conferito il cavalierato del lavoro all'imprenditore di Beduzzo Giacomo Magri.\nDintorni.\nTre Rii \u00e8 una delle localit\u00e0 di Beduzzo, posta verso monte rispetto al nucleo di tale paese, sulla provinciale. L'altitudine \u00e8 circa 530 m s.l.m., gli abitanti sono una cinquantina. \u00c8 un agglomerato di case su una strada rotabile di recente completamento che porta da Beduzzo al crinale montuoso, scendendo poi sull'altro lato e giungendo alla localit\u00e0 di Fragno e di Calestano. Un tempo borgo agricolo, ospita ancora poche famiglie, con occupazioni prevalentemente diverse dall'agricoltura e una trattoria.\nGli edifici non ristrutturati sono in pietra a vista, alcuni di essi ancora con tetto in lastre di pietra, tuttavia abbandonati e in parziale rovina. \u00c8 ancora riconoscibile un nucleo verosimilmente pi\u00f9 antico, con case che lasciano intravedere piccole finestre tamponate, o aperture simili a feritoie, con stretti vicoli. Su alcune vecchie architravi in pietra appaiono dei millesimi, 1688 e 1714 e alcuni segni geometrici, del tipo di quelli presenti spesso su edifici del Cinque-Seicento nell'Appennino.\nMossale \u00e8 altro borgo posto verso monte, nel versante che guarda Corniglio. Probabilmente qui si trovava l'antica pieve medievale, se fosse confermata la notizia che, durante alcuni lavori nei luoghi dove sorgevano le case dei Jattoni a inizio Novecento, vennero alla luce antiche tombe."}
{"id": "775538", "revid": "1543377", "url": "https://it.wikipedia.org/wiki?curid=775538", "title": "Olympos (romanzo)", "text": "Olympos \u00e8 un romanzo fantascientifico di Dan Simmons del 2005. Segue \"Ilium\" (2003) e come questo \u00e8 stato diviso in due volumi nell'edizione italiana: Olympos - La guerra degli immortali (2006) e Olympos - L'attacco dei Voynix (2007).\nTrama.\nSotto lo sguardo attento degli d\u00e9i dell'Olimpo, le potenti armate di Grecia e Troia si scontrano ferocemente, seguendo alla lettera il testo degli eterni poemi omerici. Sullo sfondo la Terra di un lontano futuro, dove i pochi uomini rimasti trascorrono la vita tra ozio e divertimento, dimentichi delle pi\u00f9 elementari nozioni del sapere. Ma ci\u00f2 accadeva prima che venisse riportato in vita un professore universitario del XXI secolo specializzato nelle opere di Omero. E prima che l'adirato Achille unisse le sue forze a quelle dell'acerrimo nemico Ettore, volgendo la sua ira contro l'intero Pantheon. E prima che i Voynix, creature terribili e velocissime, si raccogliessero per sterminare la razza umana."}
{"id": "775539", "revid": "1305772", "url": "https://it.wikipedia.org/wiki?curid=775539", "title": "Gruppo", "text": ""}
{"id": "775540", "revid": "104265", "url": "https://it.wikipedia.org/wiki?curid=775540", "title": "Ogden (Utah)", "text": "Ogden \u00e8 una citt\u00e0 degli Stati Uniti d'America, capoluogo della contea di Weber nello Stato dello Utah, situata presso la costa orientale del Gran Lago Salato.\nNel censimento del 2018 la sua popolazione era di abitanti.\n\u00c8 sede della Weber State University, fondata nel 1889, di un aeroporto, l'Ogden-Hinckley Airport, sito a sud-ovest della citt\u00e0 e di una squadra della \"Pioneer League\", una lega minore di baseball, gli Ogden Raptors.\nOgni anno, nel mese di gennaio, ospita, insieme alla vicina Park City, l'importante Sundance Film Festival.\nInfrastrutture e trasporti.\nLa citt\u00e0 \u00e8 servita dal servizio ferroviario suburbano FrontRunner.\nCuriosit\u00e0.\nLa cittadina \u00e8 stata sede delle riprese del serial tv americano Everwood."}
{"id": "775543", "revid": "599013", "url": "https://it.wikipedia.org/wiki?curid=775543", "title": "Tlw", "text": ""}
{"id": "775544", "revid": "1632387", "url": "https://it.wikipedia.org/wiki?curid=775544", "title": "Poets and Madmen", "text": "Poets and Madmen \u00e8 l'undicesimo e ultimo album in studio del gruppo musicale heavy metal statunitense Savatage, pubblicato nel 2001 dalla Nuclear Blast Records negli Stati Uniti d'America e dalla SPV GmbH in Europa.\nIl disco.\n\u00c8 un concept album ispirato alla figura realmente esistita del giornalista suicida Kevin Carter."}
{"id": "775546", "revid": "122636066", "url": "https://it.wikipedia.org/wiki?curid=775546", "title": "Kombattini", "text": "I Ninja Kombattini sono una serie di staction figure (action figure statiche) da collezione, alte poche centimetri (4-5 centimetri) venduta in Italia dalla GIG tra il 1989 e i primi anni novanta (sulla scia di mostriciattoli di gomma come gli Exogini, i Monster in my pocket ed i Mini Boglins), divenuta all'epoca piuttosto popolare, soprattutto grazie ad una estesa campagna pubblicitaria televisiva.\nSi tratta di formiche antropomorfe con equipaggiamento da soldato, di colore diverso: verde acqua metallizzato, rosa metallizzato, grigio metallizzato, nero, trasparente e bianco metallizzato. Erano venduti in bustine singole contenenti un solo Kombattino, in secchielli con varie figure o in vari tipi di piramidi di cartoncino contenenti numerose unit\u00e0.\nOgni formica soldato possiede un accessorio, nella maggior parte dei casi un'arma, ed \u00e8 dotato di un \"addome\" intercambiabile trasparente (colmo di glitter vari), solitamente chiamato \"ampolla della forza\".\nI Kombattini sono arrivati in Italia e anche nel resto d'Europa (in Francia per esempio hanno preso il nome di \"Termitors\") sul modello degli americani Army Ants.\nGli Army Ants furono commercializzati negli Stati Uniti alla fine degli anni '80. Questi ultimi sono quasi identici ai nostri Kombattini tranne per i dettagli colorati, la trasparenza dell'ampolla e i brillantini in essa. Gli Army Ants si dividono in due eserciti: quello arancione capitanato dal Generale Patant, e quello blu capitanato dal Generale Mc-Anther.\nNonostante i Kombattini abbiano una colorazione a caso tra le varie possibili, si pu\u00f2 facilmente riconoscere da quale esercito degli Army Ants essi derivino dal momento che i membri dell'esercito arancione hanno la testa a punta, le antenne aderenti al capo e quattro braccia, mentre i membri dell'esercito blu hanno la testa rotonda, due sole braccia, un grosso naso ovale e i denti aguzzi.\nSul catalogo era presente questa introduzione alle figure:\nIn Italia il personaggio pi\u00f9 famoso (perch\u00e9 nominato nella pubblicit\u00e0 televisiva) era \"Tromba il Bomba\".\nAi tempi venne addirittura commercializzato uno zaino per la scuola.\nNomi dei Kombattini.\nAlcuni dei nomi italiani dei Kombattini sono la storpiatura di nomi di personaggi all'epoca famosi, nell'elenco seguente indicati tra parentesi."}
{"id": "775555", "revid": "599013", "url": "https://it.wikipedia.org/wiki?curid=775555", "title": "Tlz", "text": ""}
{"id": "775563", "revid": "30610", "url": "https://it.wikipedia.org/wiki?curid=775563", "title": "Kimberly Holland", "text": "Deve la sua popolarit\u00e0 ai numerosi servizi a lei dedicati dalla rivista \"Playboy\". La sua prima apparizione \u00e8 avvenuta nel numero di dicembre 2003 della rivista in occasione della ricerca della playmate del cinquantesimo anniversario di Playboy. In seguito Kimberly \u00e8 stata nominata \"Cyber Girl of the week\" per la quarta settimana di gennaio 2004 vincendo poi il titolo di \"Cyber Girl of the month\" nel maggio dello stesso anno. In entrambe le occasioni i servizi fotografici sono stati pubblicati sul \"Cyber Club\" di Playboy. Inoltre la Holland \u00e8 stata scelta come playmate per il mese di ottobre 2004. Sempre nel 2004 Kimberly \u00e8 riuscita a laurearsi in marketing presso l'Universit\u00e0 di Houston, Texas.\nLe ultime apparizioni della Holland su \"Playboy\" risalgono al febbraio 2006 quando ha posato nuovamente per il Cyber Club nella speciale e prestigiosa sezione \"Playmate Xtra\"."}
{"id": "775564", "revid": "287204", "url": "https://it.wikipedia.org/wiki?curid=775564", "title": "Regione di Iringa", "text": "La regione di Iringa \u00e8 una regione della Tanzania sudoccidentale. Ha capoluogo Iringa.\nLa regione confina a nord con le regioni di Dodoma e Singida, a ovest con quella di Mbeya, a sud con quella di Njombe e a est con quella di Morogoro.\nPrima del 2012 la regione di Iringa comprendeva anche quello che adesso \u00e8 il territorio della regione di Njombe.\nDistretti.\nLa regione \u00e8 divisa amministrativamente in 5 distretti:"}
{"id": "775565", "revid": "587852", "url": "https://it.wikipedia.org/wiki?curid=775565", "title": "Regione del Kagera", "text": "La regione del Kagera \u00e8 una regione della Tanzania nordoccidentale. Ha capoluogo Bukoba e prende il nome dal fiume omonimo.\nDistretti.\nLa regione \u00e8 divisa amministrativamente in 8 distretti:"}
{"id": "775566", "revid": "767487", "url": "https://it.wikipedia.org/wiki?curid=775566", "title": "Distretto di Wairoa", "text": " \nIl distretto di Wairoa \u00e8 un'autorit\u00e0 territoriale della Nuova Zelanda che si trova entro i confini della regione della Baia di Hawke, nell'Isola del Nord. La sede del Consiglio distrettuale si trova nella citt\u00e0 di Wairoa.\nWairoa \u00e8 la citt\u00e0 pi\u00f9 settentrionale della regione e si trova sulla costa della baia di Hawke, alla foce del fiume Wairoa. La citt\u00e0 \u00e8 situata a circa 70 chilometri a nordest di Napier e 70 chilometri a sudovest di Gisborne.\nIl nome originario della citt\u00e0 fu \"Clyde\", ma venne cambiato per evitare confusione con altre due citt\u00e0 neozelandesi dal nome simile, una vicina a Napier (Clive) e una nel Distretto di Central Otago (Clyde).\nOggi la citt\u00e0 conta una popolazione di circa 4.300 abitanti (cio\u00e8 circa la met\u00e0 dell'intera popolazione del Distretto di Wairoa) e la sua economia (originariamente basata sulla caccia alla balena) si fonda sull'agricoltura e sull'artigianato."}
{"id": "775567", "revid": "1013865", "url": "https://it.wikipedia.org/wiki?curid=775567", "title": "Regione di Kigoma", "text": "La regione di Kigoma \u00e8 una delle 26 regioni amministrative della Tanzania, con capoluogo Kigoma, citt\u00e0 di circa 131.000 abitanti, fondata dai belgi alla fine del XIX secolo. Confina a nord con la regione del Kagera, a est con quella di Rukwa, a ovest \u00e8 bagnata dal lago Tanganica col quale delimita il confine di stato con la Repubblica Democratica del Congo; infine a nord ovest \u00e8 confine di stato con il Burundi.\nEconomia.\nLe risorse principali sono la pesca e l'agricultura.\nNel XX secolo la regione ha avuto un piccolo momento di prosperit\u00e0 grazie alla commercializzazione del sale prodotto ad Uvinza, in un impianto di cristallizzazione costruito da una ditta Italiana nei pressi del fiume Malagarasi. L'impianto, entrato in funzione nel 1985 utilizzava la salamoia estratta da pozzi artesiani costruiti nel periodo della colonizzazione tedesca, \u00e8 ormai dismesso per la scarsa manutenzione.\nDistretti.\nLa regione \u00e8 divisa amministrativamente in otto distretti:"}
{"id": "775568", "revid": "124207976", "url": "https://it.wikipedia.org/wiki?curid=775568", "title": "Regione del Kilimangiaro", "text": "La regione del Kilimangiaro (Mkoa wa Kilimanjaro) \u00e8 una regione della Tanzania nordorientale. Ha capitale Moshi e prende il nome dal monte omonimo. \u00c8 l'ottava regione della Tanzania come densit\u00e0 di abitanti.\nDistretti.\nLa regione \u00e8 divisa amministrativamente in sei distretti:"}
{"id": "775569", "revid": "110157", "url": "https://it.wikipedia.org/wiki?curid=775569", "title": "Regione di Lindi", "text": "La regione di Lindi \u00e8 una regione della Tanzania, con capoluogo Lindi. \u00c8 una delle aree meno popolate del paese.\nDistretti.\nLa regione \u00e8 divisa amministrativamente in sei distretti:"}
{"id": "775570", "revid": "580", "url": "https://it.wikipedia.org/wiki?curid=775570", "title": "Wairoa", "text": ""}
{"id": "775573", "revid": "222571", "url": "https://it.wikipedia.org/wiki?curid=775573", "title": "Nasir al-Din al-Tusi", "text": "Fu anche fisico, chimico, biologo, filosofo, teologo, ma soprattutto uno studioso con approccio interdisciplinare, al servizio di H\u00fcleg\u00fc (Hulagu Khan).\nVita.\nNacque nella antica citt\u00e0 di \u1e6c\u016bs, nelle regioni nord-orientali iraniche del Razavi Khorasan, in una famiglia presumibilmente smailita. Perdette il padre in giovane et\u00e0 e intraprese con impegno e seriet\u00e0 l'attivit\u00e0 di studente e studioso. Da giovane si trasfer\u00ec a Nishapur per studiare filosofia sotto la guida di Far\u012bd al-D\u012bn al-\u02bfA\u1e6d\u1e6d\u0101r e matematica, grazie agli insegnamenti di Mu\u1e25ammad \u1e24a\u1e63\u012bb.Successivamente si rec\u00f2 nel Quhistan per inserirsi nella comunit\u00e0 ismailita come novizio.\n\u1e6c\u016bs\u012b si un\u00ec agli Assassini nella loro fortezza di Alam\u016bt e fu coinvolto dall'invasione dei Mongoli assistendo al collasso del potere politico ismailita. In seguito a questo sconvolgimento politico, \u1e6c\u016bs\u012b pass\u00f2 al servizio del condottiero mongolo Hulagu Khan convincendolo a costruire un nuovo osservatorio astronomico a Maragheh che per secoli rimase il pi\u00f9 importante centro di studi astronomici ; questo periodo fu molto produttivo, dato che Tusi scrisse approssimativamente centosessantacinque opere di argomenti vari, occupanti tutto lo scibile umano.\nLavori e ricerche.\nDette la prima esposizione completa del sistema di trigonometria piana e sferica.\nAstronomia e geometria.\nTusi convinse Hulegu a costruire un osservatorio astronomico per migliorare le conoscenze in materia. Iniziato nel 1259, il \"Rasad-e Khaneh\" fu costruito ad ovest di Maragheh, la capitale dell'Ilkhanato mongolo persiano. Grazie alle sue osservazioni, Tusi realizz\u00f2 tabelle delle posizioni e dei movimenti planetari molto accurate e dette nome ad alcune stelle.\nIl suo lavoro si pu\u00f2 considerare uno dei pi\u00f9 completi svolti fino al suo tempo e si dovette attendere almeno quello di Niccol\u00f2 Copernico, per assistere a un ulteriore balzo in avanti nei modelli astronomici. Il lavoro e le teorie che elabor\u00f2 Tusi possono essere paragonati a quelli dell'astronomo cinese Shen Kuo vissuto nell'XI secolo.\nPer i suoi modelli astronomici, invent\u00f2 una tecnica geometrica che prese il suo nome, in grado di generare moti lineari dalla somma dei moti circolari; con questa tecnica fu capace di rimpiazzare le equazioni tolemaiche, di calcolare il valore della precessione degli equinozi; inoltre perfezion\u00f2 la tecnica di calcolo delle declinazioni e contribu\u00ec alla costruzione di alcuni strumenti astronomici, tra i quali l'astrolabio.\nTusi fu anche il primo a presentare osservazioni empiriche evidenzianti la rotazione terrestre, usando come parametro di riferimento la posizione delle comete. Le argomentazioni addotte da Tusi furono simili a quelle usate da Niccol\u00f2 Copernico nel 1543 per spiegare la rotazione della terra.\nBiologia.\nTusi si occup\u00f2 lungamente di biologia e fu uno dei pionieri di evoluzione biologica affrontata con un taglio scientifico.\nLa sua teoria dell'evoluzione si bas\u00f2 sulla convinzione che inizialmente l'universo fosse consistito di elementi piccoli ed eguali, definibili come particelle elementari. In una seconda fase, sostanze piccolissime iniziarono a svilupparsi rapidamente e a differenziarsi le une con le altre.\nCon questo modello sull'evoluzione, Tusi, arriv\u00f2 a spiegare come gli elementi si trasformino in minerali, in piante, in animali e infine in esseri umani.\nTusi riusc\u00ec a dissertare come la variabilit\u00e0 ereditaria sia stata un fattore importante per l'evoluzione biologica delle cose viventi.\nIn seguito Tusi discusse sulla capacit\u00e0 di adattamento degli organismi all'ambiente; e per ultimo come gli umani si siano evoluti e distinti dagli animali.\nChimica e fisica.\nNelle discipline della chimica e della fisica, Tusi elabor\u00f2 una versione anticipatrice della legge della conservazione della massa; scrisse che un corpo \u00e8 abile a cambiare e a trasformarsi, ma non a scomparire.\nMatematica.\nTusi fu probabilmente il primo ad occuparsi di trigonometria come una disciplina separata dalla matematica, e nel suo trattato \"Trattato sui quadrilateri\", forn\u00ec la prima esposizione completa di trigonometria sferica, riuscendo ad essere il primo ad elencare i sei distinti casi di un triangolo retto nella trigonometria sferica.\nNel suo trattato \"On the Sector Figure\", formul\u00f2 la famosa legge dei seni per i triangoli piani:\nI suoi studi matematici approfondirono le leggi dei seni e delle tangenti relative ai triangoli oltre al calcolo delle radici dei numeri interi.\nUn suo apprezzato allievo fu il persiano Qu\u1e6db al-D\u012bn Sh\u012br\u0101z\u012b.\nA lui sono dedicati il cratere Nasireddin sulla Luna e l'asteroide 10269 Tusi."}
{"id": "775574", "revid": "79109", "url": "https://it.wikipedia.org/wiki?curid=775574", "title": "Smullyan", "text": ""}
{"id": "775576", "revid": "56620", "url": "https://it.wikipedia.org/wiki?curid=775576", "title": "Fiumi di Acri", "text": ""}
{"id": "775581", "revid": "6923", "url": "https://it.wikipedia.org/wiki?curid=775581", "title": "Autostrada dei laghi", "text": ""}
{"id": "775597", "revid": "11792", "url": "https://it.wikipedia.org/wiki?curid=775597", "title": "Moto armonico quantistico", "text": ""}
{"id": "775599", "revid": "1543377", "url": "https://it.wikipedia.org/wiki?curid=775599", "title": "Distretto di Hastings", "text": " \nIl distretto di Hastings \u00e8 un'autorit\u00e0 territoriale della Nuova Zelanda che si trova entro i confini della regione di Hawke's Bay, nell'Isola del Nord. La sede del Consiglio distrettuale si trova nella citt\u00e0 di Hastings.\nLa citt\u00e0 di Hastings si trova a meno di 20 chilometri di distanza da quella di Napier, ragione per cui spesso ci si riferisce alle due citt\u00e0 col nomignolo di \"citt\u00e0 gemelle\" (\"Twin Cities\"). L'intera area metropolitana formata dall'unione di Hastings e Napier conta circa 120.000 abitanti.\nIl distretto nacque nel 1989 in seguito alla riorganizzazione di tutte le circa 700 autorit\u00e0 locali della Nuova Zelanda, in seguito all'aggregazione della contea di Hastings con quelle di Havelock North, Waimarama e Clive, all'epoca poco pi\u00f9 che villaggi. Le citt\u00e0 principali del distretto sono, oltre alla stessa Hastings, Flaxmere e Havelock North.\nIl clima della regione \u00e8 prettamente mediterraneo, con circa 800 millimetri di pioggia l'anno (pochi per gli standard neozelandesi). L'economia \u00e8 incentrata sull'agricoltura."}
{"id": "775600", "revid": "198277", "url": "https://it.wikipedia.org/wiki?curid=775600", "title": "Incidenti mortali di Formula 1", "text": "Questa \u00e8 la lista degli incidenti mortali di Formula 1. Riporta tutti i piloti morti a seguito di incidenti occorsi durante un fine settimana di gara, o comunque mentre erano alla guida di una vettura di Formula 1, e gli addetti di corsa rimasti vittime di episodi avvenuti mentre prestavano servizio in tali manifestazioni.\nPiloti.\nConsiderazioni storico-statistiche.\nDei 44 piloti di F1 morti, 32 sono deceduti in incidenti durante i weekend del campionato, 4 in gare non titolate e 8 durante test privati. Alla fine della stagione l'indice di mortalit\u00e0 dei Gran Premi validi per il titolo mondiale, 1035 in totale (comprese le undici edizioni della 500 Miglia di Indianapolis dal al , da sole teatro di otto decessi), \u00e8 dello 0,0309.\nIl britannico Cameron Earl, morto il 18 giugno 1952 durante un \"test drive\" a Nuneaton, nel Warwickshire, fu la prima vittima di un'auto di Formula 1. Sedici piloti sono morti negli anni 1950, undici negli anni 1960, dieci negli anni 1970 fra cui l'austriaco Jochen Rindt nel 1970, unico campione del mondo postumo, scomparso durante le qualifiche del Gran Premio d'Italia a Monza, quattro negli anni 1980, due negli anni 1990 e uno negli anni 2010.\nLa morte nel 1973 dell'astro nascente francese Fran\u00e7ois Cevert nelle prove del Gran Premio degli Stati Uniti a Watkins Glen, in un'epoca in cui queste tragedie erano pi\u00f9 frequenti, port\u00f2 a un primo ripensamento sulla sicurezza dei piloti di F1: scosso dalla scomparsa dell'amico e compagno di squadra, Jackie Stewart fu uno dei primi a impegnarsi attivamente contribuendo, dagli anni 1970 in poi, a rendere pi\u00f9 sicura la categoria.\nDal 1994, anno della morte nel Gran Premio di San Marino a Imola del brasiliano Ayrton Senna tre volte campione del mondo, al 2015, quando mor\u00ec il francese Jules Bianchi dopo nove mesi di coma per l'incidente occorsogli l'anno prima nel Gran Premio del Giappone a Suzuka, la Formula 1 ha attraversato pi\u00f9 di vent'anni senza lutti. Undici di loro erano statunitensi, dieci britannici, sette italiani, quattro francesi, tre austriaci e uno per Belgio, Argentina, Germania, Messico, Paesi Bassi, Svizzera, Svezia, Canada e Brasile.\nElenco.\nPiloti deceduti a seguito di incidenti avvenuti nel corso dei Gran Premi di Formula 1 validi per il titolo mondiale.\nAltri piloti della massima formula deceduti a seguito di incidenti avvenuti al di fuori delle gare titolate.\nAddetti di corsa.\nI decessi non riguardano solo i piloti: nel corso degli anni 6 addetti di percorso sono morti in pista durante 4 gare e un \"warm up\". \u00c8 ricordato per la straziante dinamica e fatalit\u00e0 l'incidente accaduto al Gran Premio del Sudafrica 1977 dove Frederik Jansen van Vuuren, un diciannovenne addetto di gara come pompiere, mentre stava attraversando il tracciato di Kyalami con un estintore per prestare soccorso a Renzo Zorzi, fu investito da Tom Pryce a 270\u00a0km/h: il giovane fu disintegrato e l'estintore colp\u00ec al capo Pryce uccidendolo all'istante.\nIn precedenza la guardia Richard Huttner e il segnalatore Manfred Schaller erano morti nel \"warm up\" del Gran Premio d'Austria 1975 in seguito all'incidente mortale di Mark Donohue. Al Gran Premio d'Italia 2000 il volontario CEA Paolo Gislimberti fu colpito da una ruota staccatasi dall'auto incidentata di Heinz-Harald Frentzen. Nel Gran Premio d'Australia 2001 un altro pneumatico, volato via dopo scontro tra le macchine di Jacques Villeneuve e Ralf Schumacher, uccise Graham Beveridge. Infine al Gran Premio del Canada 2013 Mark Robinson fu travolto dalla gru mobile usata per rimuovere la vettura di Esteban Guti\u00e9rrez."}
{"id": "775605", "revid": "767487", "url": "https://it.wikipedia.org/wiki?curid=775605", "title": "Lost Paradise", "text": "Lost Paradise \u00e8 il primo album in studio del gruppo musicale britannico Paradise Lost, pubblicato nel 1990 dalla Peaceville."}
{"id": "775607", "revid": "110157", "url": "https://it.wikipedia.org/wiki?curid=775607", "title": "Chiesa taoista cinese", "text": "La Chiesa taoista cinese, nome con cui si indica impropriamente quella che dal Cinese \u00e8 tradotta come \"Associazione Taoista Cinese\" (), \u00e8 l'associazione religiosa che amministra il Taoismo in Cina continentale dal 1956. \nL'articolo \"Zhongguo Daojiao Xiehui Jianjie\" afferma invece che essa fu fondata nell'aprile del 1957.\nOltre alla gestione e all'unificazione delle attivit\u00e0 religiose, la Chiesa si occupa anche di svariate attivit\u00e0 che vanno dalle iniziative culturali a quelle ambientalistiche, sempre nel pieno rispetto dei valori taoisti di compassione, amore e armonia. La sede centrale dell'organizzazione si trova a Pechino, precisamente presso il tempio della Nuvola Bianca. Internamente la Chiesa \u00e8 amministrata da un concilio ecclesiastico. Quest'ultimo \u00e8 formato da un direttore, una serie di vicedirettori, un segretario generale e una serie di vicesegretari generali. Le attivit\u00e0 tenute sul territorio cinese vengono gestite attraverso una serie di centri ecclesiastici minori presenti in ogni suddivisione geografica della Cina, oltre che attraverso i centri culturali, le scuole e i centri editoriali gestiti dalla sede centrale.\nStoria.\nLa Chiesa fu fondata il 26 novembre 1956 da ventitr\u00e9 persone, tra laici e chierici, incluso l'abate Yue Chongdai (\u5cb3\u5d07\u5cb1) del \"tempio della Somma Purezza\" () in Shenyang, il maestro di scritture Wang Yueqing del tempio dell'Altissima Luce sulla Montagna del Drago e della Tigre nel Jianxi, padre Yi Xinying (\u6613\u5fc3\u83b9) del tempio dell'Eterno Tao sul Monte Qingcheng nel Sichuan e il laico Chen Yingning (\u9648\u6484\u5b81). L'enciclopedia di Baidu che parla di questa riunione non cita Wang Yueqing, menzionando invece in addizione ai maestri citati sopra Qiao Qingxin (\u4e54\u6e05\u5fc3) e Meng Minghui (\u5b5f\u660e\u6167). Fu allestito un incontro in cui venne discussa la possibilit\u00e0 dell'istituzione di una organizzazione nazionale taoista; in poco tempo fu eletto il sopracitato gruppo del comitato e ben presto fu ufficialmente richiesta la possibilit\u00e0 di dare il via alla fondazione della Chiesa taoista cinese. Dopo aver contattato e consultato ampiamente gli esponenti ecclesiastici delle varie correnti del Taoismo, nonch\u00e9 ricevuto l'approvazione dei templi pi\u00f9 importanti e delle associazioni di studio taoiste, il primo incontro concreto per dare il via alle attivit\u00e0 della Chiesa fu tenuto l'anno seguente, precisamente l'8 aprile 1957. Il concilio elesse Yue Chongdai come direttore dell'associazione, mentre Wang Yueqing, Yi Xinying, Meng Minghui, Qiao Qingxin e Chen Yingning furono eletti come vice direttori (Yingning divenne contemporaneamente anche il segretario generale). La mattina del 15 aprile, gli ufficiali del governo si prestarono per alcune interviste durante un incontro tenuto con il concilio ecclesiastico taoista. Il 20 maggio il Ministero degli Affari Interni della Repubblica Popolare Cinese ufficializz\u00f2 definitivamente la fondazione della Chiesa taoista cinese, la quale fu inserita al secondo posto nell'elenco delle organizzazioni religiose del Paese.\nAttivit\u00e0.\nAppoggiata dal governo centrale, l'associazione religiosa unisce oggi tutti i taoisti della Cina interna (all'incirca 400 milioni di individui) e li educa ad un amore per la propria patria, le proprie tradizioni e la propria fede taoista. La Chiesa, che ha preso discretamente piede come organo importante della Cina contemporanea, si occupa di attivit\u00e0 tra le pi\u00f9 svariate. Principalmente enfatizza l'educazione dei taoisti attraverso la dottrina religiosa caratterizzata da valori quali l'amore, il rispetto e l'armonia, verso il prossimo ma anche verso la natura, la quale \u00e8 considerata sacra, in quanto il Taoismo \u00e8 una religione che trova la sacralit\u00e0 nell'universo, cio\u00e8 in ogni cosa che esiste. Da questo nucleo dottrinale primario scaturisce quella che \u00e8 l'occupazione della Chiesa taoista cinese in un'intensa attivit\u00e0 a favore dell'ambientalismo, organizzando e supportando anche varie iniziative ecologiche. In secondo luogo la Chiesa si propone di aiutare quelle che sono le attivit\u00e0 volte a favorire lo sviluppo di una societ\u00e0 moderna, armoniosa e stabile. Oltre a tutto ci\u00f2 l'associazione taoista ha partecipato anche a diverse attivit\u00e0 internazionali svoltesi a favore della pace nel mondo. La Chiesa taoista cinese si occupa anche di questioni legate al campo della cultura e dell'insegnamento, portate avanti attraverso lo sviluppo e il supporto di asili, scuole, college, ospedali e altre istituzioni di carattere scolastico, sociale e pubblico.\nPer quanto riguarda l'impegno religioso profuso dalla Chiesa, esso consiste essenzialmente nel tentativo di dare una costituzione ufficiale ad una religione, quella taoista, che per decenni ha dovuto subire una pesante repressione che l'ha portata alla quasi totale scomparsa nei territori d'origine. Oggi, grazie agli sforzi di varie associazioni, della stessa Chiesa taoista, ma anche del discreto supporto governativo, il Taoismo sta riprendendo piede nella societ\u00e0 cinese. La rinascita, a partire dagli anni novanta, quando tra templi in rovina e clero assente, \u00e8 cominciato, sta costantemente mostrando i propri frutti. Parallelamente alla rinascita, la Chiesa taoista cinese sta intraprendendo anche un'attivit\u00e0 di profonda riforma della religione taoista, volta a favorire un adattamento di questa alla societ\u00e0 cinese moderna, che passa attraverso, innanzitutto, una codifica e assimilazione della religione popolare cinese, la quale presenta vari punti di contatto con la religione taoista. Tra le attivit\u00e0 pi\u00f9 pratiche la Chiesa si occupa della pubblicazione di testi sacri, saggi e della realizzazione di opere d'arte religiosa; del restauro e della riapertura dei templi e dei luoghi sacri della tradizione; oltre che della cooperazione, per tutte queste attivit\u00e0, tenuta con le Chiese taoiste di Taiwan, Hong Kong, Macao e con le organizzazioni taoiste sparse per il globo. Ovviamente \u00e8 compito della Chiesa anche la formazione e ricostituzione del clero taoista, attraverso maestri e seminari sparsi in tutta la Cina. Il clero, sebbene non esistano statistiche ufficiali a causa della proibizione dei censimenti in territorio cinese, pare possa rappresentare un punto di forza per la Chiesa taoista cinese del futuro; grazie al forte interesse risvegliatosi nella societ\u00e0 cinese nei confronti della religione taoista, parecchi giovani scelgono di diventare preti taoisti, alimentando le file del clero. L'apparato sacerdotale taoista risulta costituito nella sua considerevole maggioranza da sacerdoti e sacerdotesse molto giovani, e la stessa tendenza \u00e8 riscontrabile nella frangia monastica. I monasteri rappresentano inoltre luoghi di pace in cui ritirarsi per trascorrere una vita lontana dalle frenesie e all'insegna dello studio."}
{"id": "775611", "revid": "1776051", "url": "https://it.wikipedia.org/wiki?curid=775611", "title": "No Reply (Daylight Dies)", "text": "No Reply \u00e8 l'album di debutto della band death/doom metal Daylight Dies, pubblicato nel 2002 dalla Relapse Records."}
{"id": "775621", "revid": "287204", "url": "https://it.wikipedia.org/wiki?curid=775621", "title": "Campionato italiano di hockey su ghiaccio 1962-1963", "text": "Il campionato italiano di hockey su ghiaccio 1962-63 venne organizzato - come di consueto - dalla FISG.\nSerie A.\nDopo otto anni nelle file degli scoiattoli ampezzani, Carmine Tucci si trasferisce a Bolzano col ruolo di allenatore-giocatore, al suo posto la societ\u00e0 ampezzana ingaggia Ron Farnfield. I Diavoli Milano acquistano dal Klagenfurt Reg Morelli e dopo due stagioni ritorna Bryan Whittal, mentre si ritirano dall'attivit\u00e0 agonistica Paolo Marchi e Salvatore Guccione.\nFormazioni.\nIl campionato \u00e8 allargato a cinque squadre con la partecipazione del S\u00fcdtiroler Sport Verein Bolzano, vincitore del Campionato di Promozione (il torneo della serie cadetta) nella stagione precedente.\nLe squadre iscritte al torneo sono quindi: Cortina, HC Bolzano, Ortisei, Diavoli Milano e SSV Bolzano\nFormula.\nLa formula del torneo prevede un girone all'italiana con partite di andata e ritorno e la possibilit\u00e0 di schierare uno straniero a partita.\nCampionato.\nLa lotta per la conquista del tricolore si riduce ben presto a tre squadre (HC Bolzano, Cortina e Diavoli Milano); se negli scontri diretti Bolzano-Cortina e Cortina-Milano le formazioni si dividono la posta in palio vincendo una gara ciascuno; a fare la differenza \u00e8 lo scontro Diavoli Milano-Bolzano, con gli altoatesini che vincono in casa per 8-5 e pareggiano al Piranesi 5-5 nella decisiva gara di ritorno, laureandosi Campioni d'Italia.\nNella gara precedente, contro l'Ortisei, alla formazione meneghina sono annullati due goal; la gara finisce in pareggio (5-5) estromettendola dai giochi e dando vita a polemiche sulle designazioni arbitrali; per voce del dirigente Luigi Bastagini i milanesi fanno notare che per la gara contro l'Ortisei, la conduzione della gara \u00e8 stata assegnata ad un arbitro bolzanino e ad uno ampezzano, quindi di due localit\u00e0 di squadre in corsa per il titolo, mentre per Bolzano-Cortina (2-3), la Federazione si \u00e8 accordata con due direttori di gara tedeschi per preservare la regolarit\u00e0 del match.\nIl Bolzano conquista lo scudetto mentre l'altra squadra bolzanina, l'SSV Bolzano, si classifica all'ultimo posto: quest'ultima formazione ha fatto registrare, contro i Diavoli Milano, la partita con pi\u00f9 reti di tutto il campionato (4-19 per i milanesi).\nClassifica finale.\n LHockey Club Bolzano vince il suo primo scudetto.\nFormazione Campione d'Italia: Heini Bacher - Alfredo Coletti - Alberto De Grandi - Franco De Vito - Giuliano Ferraris - Giuliano Frigo - Norbert Koler - Armando Mencarelli - Robert Psenner - Siegfried Schlemmer - Franco Viale.\nAllenatore: Carmine Tucci.\nClassifica marcatori.\nLa classifica marcatori vede imporsi Bryan Whittal (Diavoli Milano) con 30 reti, seguito da Giampiero Branduardi (Diavoli Milano, 24 reti), Alfredo Coletti (Bolzano, 18 reti), Alberto Da Rin (Cortina, 15 reti) e Giuseppe Zandegiacomo (Cortina, 11 reti)."}
{"id": "775623", "revid": "125711932", "url": "https://it.wikipedia.org/wiki?curid=775623", "title": "Come un uragano (Sparks)", "text": "Come un uragano \u00e8 un romanzo sentimentale dello scrittore statunitense Nicholas Sparks e pubblicato dall'editore Frassinelli nel 2002.\nTrama.\nAdrienne, una donna devota alla sua famiglia e ai suoi figli, viene lasciata dal marito per un\u2019altra pi\u00f9 giovane di lei.\nPaul, famoso medico, dai mille impegni e riconoscimenti, non \u00e8 mai stato presente per la sua famiglia, che dopo anni di assenze si rompe andando in frantumi.\nIl destino porter\u00e0 entrambi a incontrarsi, ma sar\u00e0 la strada delle loro vite a non coincidere: lei, donna ormai sola, con tre figli adolescenti in vacanza viene incaricata dall\u2019amica a badare alla sua locanda e a uscire fuori dalla routine, che tanto la tiene impegnata; lui, uomo pentito per aver messo il lavoro al primo posto per tutta la vita, lascia tutto e parte per riallacciare i rapporti con il figlio, prima per\u00f2 decide di risolvere una questione che lo tormenta e per questo dovr\u00e0 passare cinque giorni su un\u2019isola della Carolina del Nord.\nUna locanda e l\u2019incontro di due persone che s\u2019innamoreranno con la forza e la passione che un uragano ha quando travolge tutto quello che ha attorno, dopo questo le loro strade torneranno a percorrere lo stesso binario, nonostante la vita sembra condurli entrambi lontano?\nAdattamento cinematografico.\nIl 19 dicembre 2008 \u00e8 uscito nelle sale italiane il film \"Come un uragano\", l'adattamento cinematografico a cura del regista George C. Wolfe, interpretato da Richard Gere, nel ruolo del Dr. Paul Flanner, e Diane Lane nel ruolo di Adrienne Willis."}
{"id": "775627", "revid": "1776051", "url": "https://it.wikipedia.org/wiki?curid=775627", "title": "Live at the Contamination Festival", "text": "Live at the Contamination Festival \u00e8 un album live (registrato nel gennaio 2003 e pubblicato nel 2005) dalla death/doom metal Daylight Dies."}
{"id": "775640", "revid": "6415992", "url": "https://it.wikipedia.org/wiki?curid=775640", "title": "Conseu de la Lenga Occitana", "text": ""}
{"id": "775641", "revid": "13455", "url": "https://it.wikipedia.org/wiki?curid=775641", "title": "Marco Buechel", "text": ""}
{"id": "775642", "revid": "6416004", "url": "https://it.wikipedia.org/wiki?curid=775642", "title": "Consiglio della Lingua Occitana", "text": ""}
{"id": "775643", "revid": "599013", "url": "https://it.wikipedia.org/wiki?curid=775643", "title": "Clo", "text": ""}
{"id": "775644", "revid": "1013865", "url": "https://it.wikipedia.org/wiki?curid=775644", "title": "Regione del Manyara", "text": "La regione del Manyara \u00e8 una regione della Tanzania. Ha capoluogo Babati e prende il nome dall'omonimo lago.\nDistretti.\nLa regione \u00e8 divisa amministrativamente in 5 distretti:"}
{"id": "775645", "revid": "640389", "url": "https://it.wikipedia.org/wiki?curid=775645", "title": "X Giochi paralimpici estivi", "text": "I X Giochi paralimpici estivi si sono svolti ad Atlanta (Stati Uniti d'America) dal 16 al 25 agosto 1996. La cerimonia d'apertura fu presenziata dal vice presidente statunitense Al Gore.\nSono stati i primi Giochi paralimpici ad essere completamente sostenuti dalle sponsorizzazioni private.\nDiscipline paralimpiche.\nErano presenti quindici discipline paralimpiche, pi\u00f9 due dimostrative:\nNazioni partecipanti.\nAi Giochi del 1996 erano rappresentate 100 nazioni, per un totale di 3260 atleti."}
{"id": "775646", "revid": "1013865", "url": "https://it.wikipedia.org/wiki?curid=775646", "title": "Regione del Mara", "text": "La regione del Mara \u00e8 una regione della Tanzania. Prende il nome dal fiume omonimo e ha come capoluogo la citt\u00e0 di Musoma.\nDistretti.\nLa regione \u00e8 suddivisa amministrativamente in sette distretti:"}
{"id": "775647", "revid": "1013865", "url": "https://it.wikipedia.org/wiki?curid=775647", "title": "Regione di Mbeya", "text": "La regione di Mbeya \u00e8 una regione della Tanzania. Ha come capoluogo Mbeya. \u00c8 una regione prevalentemente rurale.\nDistretti.\nLa regione \u00e8 divisa amministrativamente in 9 distretti:"}
{"id": "775648", "revid": "1013865", "url": "https://it.wikipedia.org/wiki?curid=775648", "title": "Regione di Morogoro", "text": "La regione di Morogoro (in swahili Mkoa wa Morogoro) \u00e8 una regione della Tanzania centro-meridionale. Prende il nome dal capoluogo Morogoro.\nDistretti.\nLa regione \u00e8 divisa amministrativamente in nove distretti:\nEducazione.\nLa regione di Morogoro ospita le seguenti universit\u00e0: Sokoine University of Agriculture, Morogoro Muslim University, Mzumbe University.\nTra i college sono da segnalare: Morogoro Teachers' College (in Kigurunyembe Ward), Dakawa Teachers' College e il Land College."}
{"id": "775650", "revid": "1013865", "url": "https://it.wikipedia.org/wiki?curid=775650", "title": "Regione di Mtwara", "text": "La regione di Mtwara \u00e8 una regione della Tanzania sudorientale. Prende il nome dal suo capoluogo Mtwara ed \u00e8 una delle .\nVi nacque George Lilanga.\nDistretti.\nLa regione \u00e8 divisa amministrativamente in 5 distretti:"}
{"id": "775656", "revid": "1776051", "url": "https://it.wikipedia.org/wiki?curid=775656", "title": "Dismantling Devotion", "text": "Dismantling Devotion \u00e8 il secondo album in studio registrato dalla band death/doom metal Daylight Dies, pubblicato nel 2006 dalla Candlelight Records."}
{"id": "775657", "revid": "125079521", "url": "https://it.wikipedia.org/wiki?curid=775657", "title": "G\u00ebzim Hajdari", "text": "Biografia.\nG\u00ebzim Hajdari, \u00e8 un poeta e traduttore albanese naturalizzato italiano. E' nato nel 1957, ad Hajdaraj (Lushnje), Albania, in una famiglia di ex proprietari terrieri, i cui beni sono stati confiscati durante la dittatura comunista di Enver Hoxha.\nNel paese natale ha terminato le elementari, mentre ha frequentato le medie, il ginnasio e l'istituto superiore per ragionieri nella citt\u00e0 di Lushnje. Ha studiato Lettere Albanesi all'Universit\u00e0 \u201cA. Xhuvani\u201d di Elbasan e Lettere Moderne a \"La Sapienza\" di Roma.\nIn Albania ha svolto vari mestieri lavorando come operaio, guardia di campagna, magazziniere, ragioniere, operaio in una azienda per la bonifica dei terreni, due anni come militare con gli ex-detenuti, insegnante di letteratura alle superiori dopo il crollo del regime comunista; mentre in Italia ha lavorato come pulitore di stalle, zappatore, manovale, aiuto tipografo.\nNell'inverno del 1991, Hajdari \u00e8 tra i fondatori del Partito Democratico e del Partito Repubblicano della citt\u00e0 di Lushnje, partiti d'opposizione, e viene eletto segretario provinciale per i repubblicani nella suddetta citt\u00e0. \u00c8 cofondatore del settimanale di opposizione \"Ora e Fjal\u00ebs\", nel quale svolge la funzione di vice direttore. Allo stesso tempo scrive sul quotidiano nazionale \"Republika\". Pi\u00f9 tardi, nelle elezioni politiche del 1992, si presenta come candidato al parlamento nelle liste del PRA, ma non risult\u00f2 eletto.\nNel corso della sua intensa attivit\u00e0 di esponente politico e di giornalista d\u2019opposizione in Albania, ha denunciato pubblicamente e ripetutamente i crimini del ex-regime di Enver Hoxha, nonch\u00e9 la corruzione e gli affari sporchi tra mafia e i politici dei regimi corrotti post-comunisti di Tirana. Anche per queste ragioni, a seguito di ripetute minacce di morte, \u00e8 stato costretto, nell'aprile del 1992, a fuggire dal proprio paese.\nBilingue e translingue, scrive e traduce in albanese e in italiano. Ha tradotto diversi poeti albanesi in italiano. \u00c8 stato invitato a tenere conferenze, lezioni e presentare la sua opera in diversi paesi e universit\u00e0 europei, ma mai in Albania, dove il suo contributo letterario viene ignorato volutamente dalla cultura di potere. \nLa sua opera \u00e8 oggetto di studi accademici in diverse universit\u00e0 del mondo.\n\u00c8 cittadino onorario per meriti letterari della citt\u00e0 di Frosinone. \u00c8 considerato uno dei maggiori poeti contemporanei.\nDirige la collana di poesia \"Erranze\" per l'editore Ensemble di Roma. Ha vinto numerosi premi letterari. Sue opere, oltre all'italiano, sono tradotte in tedesco, spagnolo, inglese, francese.\nDal 2014 - 2018 ha tenuto un seminario sulla Lingua e Cultura Albanese presso l'Universit\u00e0 di Macerata.\nDal 1992, vive come esule in Italia."}
{"id": "775659", "revid": "1573940", "url": "https://it.wikipedia.org/wiki?curid=775659", "title": "L\u00e1szl\u00f3 Folt\u00e1n", "text": "Alle Olimpiadi di Mosca 1980 ha vinto la medaglia d'oro nel C2\u00a0500\u00a0m, in coppia con Istv\u00e1n Vaskuti."}
{"id": "775660", "revid": "599013", "url": "https://it.wikipedia.org/wiki?curid=775660", "title": "Istv\u00e1n Vaskuti", "text": "Alle Olimpiadi di Mosca 1980 ha vinto la medaglia d'oro nel C2\u00a0500\u00a0m, in coppia con L\u00e1szl\u00f3 Folt\u00e1n."}
{"id": "775671", "revid": "6923", "url": "https://it.wikipedia.org/wiki?curid=775671", "title": "Opuscolo", "text": "Un opuscolo \u00e8 uno stampato composto da un numero limitato di pagine (8/16, fino a un massimo di 100), solitamente rilegato in brossura e con una veste editoriale economica. Tradizionalmente \u00e8 destinato alla trattazione di un singolo argomento specifico o a carattere d'occasione (per nozze, in morte). Spesso \u00e8 un estratto da pubblicazioni periodiche.\nOggi il suo maggiore utilizzo \u00e8 nella comunicazione pubblicitaria (di attivit\u00e0 commerciali, eventi ed altro), dove con termine importato dalla lingua francese \u00e8 detto brochure, raccogliendo in uno spazio limitato immagini e testi particolarmente significativi per lo scopo promozionale prefissato.\nDescrizione.\nLa brochure \u00e8 uno strumento di marketing aziendale utilizzato per promuovere un'offerta di prodotti o servizi. \u00c8 uno strumento che viene utilizzato per far circolare informazioni sul prodotto o servizio. Una brochure \u00e8 come una rivista ma con le immagini del prodotto o del servizio che il marchio sta promuovendo. A seconda dei vari aspetti, esistono diversi tipi di brochure, vale a dire: brochure con piegatura a cancello, brochure con piegatura, brochure a tre ante e brochure con piegatura a Z.\nGli opuscoli vengono distribuiti in molti modi diversi: come inserti di giornale, consegnati personalmente, per posta o inseriti negli scaffali dei depliant in luoghi ad alto traffico, specialmente nelle zone turistiche. Possono essere considerati come letteratura grigia. Un opuscolo \u00e8 solitamente piegato e include solo informazioni sintetiche di carattere promozionale. Solitamente \u00e8 composto da diversi fogli di carta con una copertina in cartoncino e rilegati con graffette, spago o rilegatura in plastica. Al contrario, un singolo pezzo di carta non piegato viene solitamente chiamato inserto, volantino o bollettino.\nGli opuscoli disponibili in formato elettronico sono chiamati \"e-brochure\". Questo formato ha l'ulteriore vantaggio di una distribuzione illimitata e di risparmi sui costi di stampa e distribuzione rispetto alle tradizionali brochure cartacee. Lo svantaggio \u00e8 che, se non \u00e8 costruita in HTML e CSS in modo \"responsive\" ma per esempio in PDF e progettata come se dovesse essere stampata, la lettura a schermo soprattutto su dispositivi mobili risulta scomoda perch\u00e9 l'utente \u00e8 costretto a zoomare avanti e indietro e fare scrolling orizzontali per poter leggere l'intero opuscolo. Adobe per ovviare a questo problema ha creato la modalit\u00e0 \"Liquid\" che adatta i PDF ai dispositivi mobili. \nI tipi pi\u00f9 comuni di opuscoli a foglio singolo sono il \"bi-fold\" (un foglio singolo stampato su entrambi i lati e piegato a met\u00e0) e il \"tri-fold\" (uguale, ma piegato in \"tre\"). Una brochure a doppia piegatura risulta in quattro pannelli (due pannelli su ciascun lato), mentre una piegatura tripla risulta in sei pannelli (tre pannelli su ciascun lato). \nSono possibili altre disposizioni di piegatura per brochure: il metodo a fisarmonica o \"z-fold\", il metodo \"c-fold\", ecc. I fogli pi\u00f9 grandi, come quelli con mappe dettagliate o ampie pagine di foto, sono piegati in quattro, cinque o sei pannelli.\nGli opuscoli booklet sono costituiti da pi\u00f9 fogli per lo pi\u00f9 pinzati a punto metallico, pinzati sul bordo piegato o rilegati a brossura come un libro tascabile e risultano in otto o pi\u00f9 pannelli.\nStampa.\nGli opuscoli vengono spesso stampati in quadricromia su carta spessa e lucida per dare un'impressione di qualit\u00e0. Le aziende possono stampare piccole quantit\u00e0 di brochure su una stampante per computer o su una stampante digitale, ma la stampa offset produce quantit\u00e0 maggiori a un costo per articolo inferiore.\nRispetto a un volantino, una brochure di solito utilizza carta di qualit\u00e0 superiore, pi\u00f9 colori ed \u00e8 piegata.\nOpuscolo di marketing.\nIl termine \"opuscolo di marketing\" si riferisce a un piccolo documento, o opuscolo, che descrive e promuove vari prodotti o servizi da commercializzare. Alcune aziende hanno sviluppato software di stampa per computer per generare opuscoli di marketing, che potrebbero essere disponibili per l'uso in una biblioteca pubblica. Tuttavia, \u00e8 comune per un'azienda avere una brochure di marketing preparata da un'azienda (o dipartimento) di stampa professionale che ha esperienza nella creazione di tali documenti, ad esempio uno studio grafico. Rispetto a un flyer o a un volantino \"handbill\" (un flyer dato a mano ad esempio dai promoters in strada o nei negozi), una brochure stampata di solito ha carta di qualit\u00e0 superiore e pi\u00f9 colori, ed \u00e8 piegata o pinzata alla giuntura.\nPoich\u00e9 l'obiettivo di una brochure di marketing \u00e8 in genere quello di assistere nella vendita o nella distribuzione di prodotti e servizi, la formulazione nella brochure \u00e8 spesso molto positiva, con \"termini brillanti\" per descrivere le caratteristiche e i vantaggi offerti. \u00c8 improbabile che una brochure di marketing elenchi i principali reclami che i clienti hanno espresso sui prodotti, nel tentativo di evitare aspetti negativi su tali prodotti o servizi. Il focus \u00e8 tipicamente sulla persuasione, per incoraggiare le persone a voler ottenere gli elementi descritti nell'opuscolo.\nIl termine \"opuscolo di marketing\" ha molti decenni. Un esempio storico sono gli opuscoli di marketing delle automobilistiche della Ford Thunderbird del 1955."}
{"id": "775672", "revid": "363629", "url": "https://it.wikipedia.org/wiki?curid=775672", "title": "Effetto moir\u00e9", "text": "Con effetto moir\u00e9 si indica una figura di interferenza, creata ad esempio da due griglie uguali sovrapposte con diversa angolatura, o anche da griglie parallele con maglie distanziate in modo leggermente diverso.\nIl termine ha origine dal francese \"moir\u00e9\", un tipo di tessuto, tradizionalmente di seta (ma ora anche in cotone o fibra sintetica), con un effetto cangiante che ricorda le onde o l'acqua, ottenuto con una apposita calandratura in fase di finissaggio. Questo pu\u00f2 cos\u00ec oggi imitare, con tessuti economici, l'effetto dei broccati e delle sete.\n\u00c8 un termine usato anche in tipografia, \u00e8 l'effetto che si ha quando le separazioni in quadricromia non vengono stampate a registro e pu\u00f2 capitare che le retinature diano la percezione visiva di un effetto moir\u00e9 detto anche non a registro.\nQuesto effetto indesiderato si verifica quando si riproduce, mediante retinatura, una immagine gi\u00e0 retinata. Si pu\u00f2 ovviare a questo problema dando una diversa inclinazione alla retinatura, o cambiando la densit\u00e0 del retino."}
{"id": "775673", "revid": "839081", "url": "https://it.wikipedia.org/wiki?curid=775673", "title": "L'uomo che si gioca il cielo a dadi", "text": "L'uomo che si gioca il cielo a dadi, pubblicato nel 1973, \u00e8 il terzo album inciso dal cantautore Roberto Vecchioni. In realt\u00e0 si tratta di un'antologia, comprendente alcune canzoni degli album precedenti, l'omonima canzone presentata da Vecchioni al Festival di Sanremo 1973 e pubblicata qualche mese prima su 45 giri, con il suo lato B (\"Sono solamente stanco da morire\") e un solo brano inedito, \"Il fiume e il salice\".\nAll'interno del disco vi \u00e8 una presentazione scritta dal musicologo Vincenzo Buonassisi.\nL'album, oltre allo stesso Vecchioni, vede la presenza come autori dei collaboratori abituali del cantautore, Andrea Lo Vecchio e Renato Pareti.\nGli arrangiamenti sono curati da Sergio Parisini.\nTracce.\nLato A\nLato B"}
{"id": "775674", "revid": "1573940", "url": "https://it.wikipedia.org/wiki?curid=775674", "title": "Uladzimir Parfjanovi\u010d", "text": "Alle Olimpiadi di Mosca 1980 ha vinto tre medaglie d'oro nel K1\u00a0500\u00a0m, K2\u00a0500\u00a0m e K2\u00a01000\u00a0m, in coppia con Sergej \u010cuchraj.\nDopo il suo ritiro si \u00e8 occupato di politica."}
{"id": "775677", "revid": "228587", "url": "https://it.wikipedia.org/wiki?curid=775677", "title": "Radice del tema", "text": "La radice del tema in senso assoluto, nell'ambito della grammatica normativa tradizionale, \u00e8 ci\u00f2 che rimane di una parola dopo che ne sono stati rimossi la desinenza, gli eventuali affissi flessivi e l'eventuale vocale tematica. La parte della parola che non fa parte della radice del tema si chiama uscita.\nAd esempio, nella parola \"dormivate\" la desinenza \u00e8 \"-te\", l'affisso flessivo \u00e8 \"-va-\", la vocale tematica \u00e8 \"-i-\" e ci\u00f2 che resta \u00e8 la radice del tema: \"dorm-\".\nL'uscita \u00e8 dunque \"-ivate\".\nIn senso pi\u00f9 lato, nell'ambito della grammatica descrittiva, la radice di un tema \u00e8 definita come ci\u00f2 che resta di un tema dopo che \u00e8 stato separato dalla eventuale vocale tematica.\nIn questo senso occorre specificare anche il contesto in cui va individuato il tema; rimanendo nell'esempio precedente, si pu\u00f2 ad esempio individuare il tema dell'imperfetto indicativo di \"dormivate\", che \u00e8 \"dormiva-\", e in questo tema la vocale tematica \u00e8 quella dell'affisso e dunque \u00e8 \"-a-\"; la radice del tema dell'imperfetto indicativo \u00e8 dunque \"dormiv-\".\nAnche in questo caso si pu\u00f2 dire che \"-ate\" \u00e8 in senso lato l\"'uscita della seconda persona plurale\".\nRelazioni tra radice del tema e radice lessicale.\nA volte, impropriamente, la radice del tema (in senso assoluto) \u00e8 chiamata anche semplicemente radice.\nL'uso assoluto del termine radice pu\u00f2 creare ambiguit\u00e0 con la radice lessicale della parola.\nNei vocaboli primitivi regolari la radice del tema coincide con la radice lessicale della parola; ad esempio nella parola italiana \"voce\" la radice del tema \"voc-\" coincide con la radice lessicale \"voc-\".\nIn questi casi l'utilizzo assoluto del termine radice non \u00e8 ambiguo.\nNei vocaboli che non sono primitivi (alterati, derivati, ecc.) la radice del tema conserva anche gli affissi e gli altri elementi formativi non flessivi, privati dell'eventuale desinenza; ad esempio, nella parola italiana \"inscatolamento\" la radice del tema \u00e8 \"inscatolament-\" mentre la radice lessicale \u00e8 \"scatol-\".\nNonostante questa distinzione sia chiara agli stessi linguisti, pu\u00f2 capitare in alcuni testi di morfologia (anche non scolastici) di trovare il termine \"radice\" usato sia in modo assoluto sia addirittura come sinonimo di tema negli argomenti che riguardano la flessione, laddove questo uso non generi ambiguit\u00e0.\nLa radice del tema nelle flessioni irregolari.\nGeneralmente, per ottenere tutte le forme di un lessema \u00e8 sufficiente applicare tutte le possibili uscite alla radice del tema del lemma; quando tutte le forme di un lessema possono essere ottenute in questo modo si parla di flessione regolare. Ad esempio, tutte le forme del verbo \"saltare\" si ottengono applicando le uscite della prima coniugazione alla radice del tema \"salt-\".\nPu\u00f2 capitare che nella flessione di un lemma avvengano delle eccezioni che portano alla modifica parziale o completa della radice tema; si parla in questo caso di flessioni irregolari. Queste eccezioni sono abbastanza comuni nelle lingue flessive (si pu\u00f2 citare il caso eccezionale del greco classico, in cui la maggior parte dei verbi ha una coniugazione irregolare) mentre sono rare nelle lingue agglutinanti (il turco ad esempio ha solamente un verbo irregolare).\nEcco un elenco parziale delle possibili modificazioni che possono intervenire nella radice del tema in una flessione irregolare, con alcuni esempi in lingua italiana:"}
{"id": "775681", "revid": "599013", "url": "https://it.wikipedia.org/wiki?curid=775681", "title": "Istv\u00e1n Szab\u00f3 (canoista)", "text": "Alle olimpiadi di Mosca 1980 ha vinto un argento nel K2\u00a01000\u00a0m, mentre precedentemente a Montr\u00e9al 1976 aveva vinto un bronzo sempre nella stessa disciplina."}
{"id": "775685", "revid": "17351", "url": "https://it.wikipedia.org/wiki?curid=775685", "title": "H8K", "text": ""}
{"id": "775686", "revid": "125130321", "url": "https://it.wikipedia.org/wiki?curid=775686", "title": "Birkat Hamazon", "text": "Birkat Hamazon o Birkath Hammazon, (ebraico: \u05d1\u05e8\u05db\u05ea \u05d4\u05de\u05d6\u05d5\u05df - \"Benedizione del nutrimento\"), nota in Italia come Preghiera dopo i pasti, (yiddish: \u05d1\u05e2\u05e0\u05d8\u05e9\u05df, \"bentshn\" o \"benedire\"), sono un gruppo di benedizioni ebraiche prescritte dalla Halakhah (Legge ebraica) da recitarsi dopo i pasti che includono pane o matzah fatti di uno o pi\u00f9 composti di farina, orzo, segala, avena, farro. \u00c8 ancora in discussione, da parte dei rabbini, se la \"birkat hamazon\" debba essere recitata dopo aver consumato altri cibi con contenuti farinosi, tipo la pizza.\nLa \"Birkat hamazon\" viene letta o cantata dopo i normali pasti ed in speciali occasioni come lo Shabbat e le Festivit\u00e0 ebraiche. La benedizione viene riportata in quasi tutti i libri di preghiera (Siddur) e soventemente stampata in vari stile artistici su libretti chiamati \"birchon\" in ebraico o \"bentcher\" in yiddish..\nOrigine.\nL'abitudine ebraica a benedire e ringraziare Dio per il cibo ricevuto risale al Patriarca ebreo Avraham: fatti quattro accessi alla sua tenda per l'ospitalit\u00e0 e diffondere il culto e la fede in Dio, dopo aver consumato con i suoi ospiti pietanze da tutti apprezzate, li invitava a benedirLo infatti, qualora essi avessero rifiutato, diceva loro che avrebbe desiderato 10 monete d'oro per il pane, dieci per il vino e dieci per altro cosicch\u00e9 al loro stupore per il prezzo eccessivo egli rispondeva dicendo che quel prezzo corrispondeva a quelle delizie difficilmente reperibili nel deserto, quindi poi essi accettavano Dio e Lo ringraziavano.\nFonti e testi.\nLa fonte biblica che specifica il requisito di dire \"birkat hamazon\" \u00e8 il Deuteronomio \"Mangerai dunque a saziet\u00e0 e benedirai il SIGNORE Dio tuo a causa del paese fertile che ti avr\u00e0 dato.\"\n\"Birkat hamazon\" \u00e8 composta da quattro benedizioni. Le prime tre benedizioni si considerano richieste dalla Legge biblica.\nDopo queste quattro benedizioni ci sono altre brevi preghiere: ognuna inizia con la parola \"Harachaman\" (\"Misericordioso\" o \"Clementissimo\") come supplica per la compassione di Dio.\nEsistono parecchi testi della \"birkat hamazon\". Il pi\u00f9 noto \u00e8 quello ashkenazita. Ci sono anche quelli sefarditi, yemeniti e italiani. Tutti i testi seguono la succitata struttura ma le parole variano. In particolare la versione italiana mantiene l'antica tradizione di iniziare il paragrafo inserito per lo Shabbat con \"Nachamenu\". Esiste poi una versione attribuita all'Arizal.\nSalmi preliminari.\n, \"Shir Hama'alot\" (Canto delle ascensioni), che esprime la speranza ebraica di ritorno a Sion dopo la redenzione finale, \u00e8 ampiamente recitato dagli ebrei aschenaziti prima di \"birkat hamazon\" durante Shabbat, le festivit\u00e0 ebraiche e altri giorni quando la preghiera penitenziale Tachanun non \u00e8 recitata. Ci\u00f2 \u00e8 spesso seguito dalla recitazione di quattro altre righe di quattro altri Salmi, (), noti come \"Tehillat Hashem\" (Lode di Dio). Meno comune \u00e8 la recitazione durante la settimana del , \"Al Naharot Babilonia\" (Sui fiumi di Babilonia), che descrive le reazioni degli ebrei in esilio come sarebbero stati espressi durante la cattivit\u00e0 babilonese (cfr. Mishnah Berurah che cita la \"Shelah\"). Gli ebrei spagnoli e portoghesi precedono Birkat HaMazon con Ein Keloheinu durante lo Shabbat e le feste.\nFestivit\u00e0.\nUlteriori sezioni vengono aggiunte in occasioni speciali. Durante le festivit\u00e0 ebraiche, il paragrafo \"ya'aleh ve-Yavo\" \u00e8 aggiunto e nello Shabbat il paragrafo \"retzei\" viene recitato. Durante Hanukkah e Purim si aggiunge \"al ha-Nissim\". Alcune comunit\u00e0 sioniste religiose aggiungono anche certe versioni di \"al Ha-Nissim\" durante Yom HaAtzmaut e Yom Yerushalayim (Festa di Gerusalemme).\nSheva Brachot.\nQuando \"birkat hamazon\" ha luogo durante la \"Sheva Brachot\" (sette benedizioni) a seguito di un tradizionale matrimonio ebraico, linee di apertura speciali che riflettono la gioia di questa occasione sono aggiunte allo \"zimmun\" (invito alla grazia) che inizia con \"D\u00e9vai Haser\". A conclusione di \"birkat hamazon\", altre sette benedizioni speciali vengono recitate.\nBrit milah.\nAl \"birkat hamazon\" che conclude il pasto di celebrazione (\"Seudat mitzvah\") di una \"brit milah\" (circoncisione rituale), si aggiungono altri passi introduttivi, noti come \"Nodeh Leshimcha\", all'inizio e preghiere speciali \"ha-Rachaman\" vengono inserite.\nZimmun.\nSecondo la Halakhah, quando un minimo di tre uomini mangiano pane come parte di una cena insieme, costoro sono obbligati a formare un \"mezuman\" (un \"raduno preparato\"), con l'aggiunta di qualche parola introduttiva con cui uno degli uomini \"invita\" gli altri a unirglisi in \"birkat hamazon\". (Questo invito \u00e8 detto \"zimmun\"). Quando i presenti al pasto formano un minian (il quorum di dieci uomini ebrei adulti) ci sono ulteriori aggiunte all'invito. Un Zimmun di 10 \u00e8 chiamato \"Zimmun B'Shem\".\nAnche se il Talmud afferma che le donne sono obbligate a dire\" birkat hamazon\" e che, pertanto, tre donne possono costituire uno \"zimmun\" e condurlo (\"Berachot\" 45b), le autorit\u00e0 successive, come Maimonide e la \"Mishnah Berurah\", dichiararono che le donne erano esenti dal condurre uno \"zimmun\" per il fatto che le donne non erano di solito sufficientemente istruite per sapere come celebrarlo. Un certo numero di autorit\u00e0 moderne ortodosse hanno dichiarato che a causa dei miglioramenti nell'istruzione religiosa delle donne, ora possono farlo e alcuni addirittura affermano che ora ne sono obbligate. Di conseguenza, le donne che formano uno \"zimmun\" e conducono il \"birkat Hamazon\" sono diventate sempre pi\u00f9 comuni nei moderni ambienti ortodossi. Tali autorit\u00e0 non sono d'accordo, tuttavia, sull'opportunit\u00e0 di donne che conducono uno \"zimmun\" in presenza di uomini (o di tre uomini). Una minoranza di autorit\u00e0 ortodosse moderne, citando autorit\u00e0 precedenti tra cui Meiri, Sefer HaMeorot e lo \"Shiltei HaGibborim\", sostengono inoltre che dieci donne possano (o debbano) costituire un \"minian\" allo scopo di dire \"Zimmun B'Shem\" per \"birkat hamazon\". A differenza degli ebrei conservatori o dei riformati, anche quelle autorit\u00e0 ortodosse che sostengono che le donne possono formare uno \"zimmun\", sostengono per\u00f2 che non pu\u00f2 essere formato da una combinazione mista di uomini e donne.\nGrandi raduni.\nSecondo un parere del Talmud (Berakhot 49b), ci sono versioni speciali dello \"zimmun\" se \"birkat hamazon\" viene detto da almeno cento, mille o diecimila persone sedute ad un pasto. Quando un centinaio sono presenti, il capo del gruppo dice \"Beato \u00e8 HaShem il nostro Dio, grazie al Quale abbiamo mangiato e della Cui bont\u00e0 abbiamo vissuto\", e il gruppo risponde \"Beato \u00e8 HaShem il nostro Dio, grazie al Quale abbiamo mangiato e della Cui bont\u00e0 abbiamo vissuto.\" Quando un migliaio sono presenti, il leader del Zimmun dice: \"Benediciamo HaShem nostro Dio, Dio di Israele, grazie al Quale abbiamo mangiato, e della cui bont\u00e0 abbiamo vissuto\", e la folla risponde: \"Beato HaShem nostro Dio, Dio di Israele, grazie al Quale abbiamo mangiato, e della cui bont\u00e0 abbiamo vissuto.\" Quando sono presenti almeno diecimila persone, il leader del \"zimmun\" dice: \"Benediciamo Hashem nostro Dio, Dio di Israele, che dimora tra i cherubini, grazie al Quale abbiamo mangiato e della cui bont\u00e0 abbiamo vissuto\", e la moltitudine risponde: \"Benedetto Hashem nostro Dio, Dio di Israele, che dimora fra i cherubini, grazie al Quale abbiamo mangiato e della cui bont\u00e0 abbiamo vissuto.\"\nNessuna di queste variazioni \u00e8 mai utilizzata nella pratica: i codici prevedono che l'unica variazione sia l'aggiunta di \"Eloheinu\" (il nostro Dio) quando il numero raggiunge o supera i dieci.\nCoppa della Benedizione.\n\u00c8 consuetudine per la persona che conduce lo \"zimmun\" recitare le benedizioni davanti ad una tazza di vino denominato \"kos shel beracha\" (calice della benedizione). Anche se fatto a volte durante i pasti normali, \u00e8 pi\u00f9 comunemente fatto di Shabbat e nelle festivit\u00e0 ebraiche, e quasi universalmente recitato a pasti che celebrano eventi speciali. Nel corso di un Seder di Pesach, la coppa della benedizione \u00e8 bevuta da tutti i presenti e funziona come la \"Terza Coppa\". La pratica di una coppa di benedizione \u00e8 menzionata nel Talmud.\nMayim Acharonim.\nVi \u00e8 una pratica in molte comunit\u00e0 ortodosse di lavarsi le mani prima di recitare \"birkat hamazon\". Tale pratica \u00e8 chiamata \"mayim acharonim\" (acque finali). Si ritiene che ci\u00f2, anche se un \"chovah\" (dovere), non \u00e8 una \"mitzvah\" (comandamento), siccome l'osservanza fu istituita per motivi di salute (in particolare, per evitare il pericolo di toccarsi gli occhi con sali nocivi). Un particolare aspersore rituale pu\u00f2 essere usato per erogare l'acqua, ma non \u00e8 obbligatorio. Anche se la pratica si basa su una sentenza registrata nel Talmud, se questa sentenza sia ancora vincolante o no \u00e8 una questione dibattuta tra le varie comunit\u00e0 ortodosse, visto che la pratica di mangiare con coltelli e forchette sembra rimuoverne la sua ragione pratica. Alcuni la osservano come una Halakhah vincolante, altri come una misura facoltativa e altri non la praticano affatto. Tra quelli che osservano \"mayim acharonim\", la maggioranza semplicemente versa una piccola quantit\u00e0 di acqua sopra le punte delle dita (si noti che secondo la Mishnah Berurah, ci\u00f2 non soddisfa affatto le condizioni dell'obbligo, ma secondo il \"Kitzur Shulchan Aruch\" (43:1), uno \"non necessita di lavarsi la mano intera. \u00c8 sufficiente lavarsi fino alla seconda falange delle dita\", mentre una minoranza, di solito ebrei yemeniti o gruppi relativi, si lava fino al polso. Non si deve fare pausa tra il lavaggio e la recitazione di \"birkat Hamazon\".\nTradizioni.\nIl Talmud riporta che al tempo della Risurrection dei Morti, si terr\u00e0 una festa speciale (\"Seudat Chiyat HaMatim\"). Abramo, Isacco, Giacobbe, Mos\u00e8 e Giosu\u00e8 proclameranno tutti la loro indegnit\u00e0 a celebrare la grazia e la Coppa della Benedizione passer\u00e0 a Re Davide, che accetter\u00e0 l'onore.\nForma abbreviata.\nUna forma abbreviata viene a volte utilizzata quando manca il tempo. Essa contiene le quattro benedizioni essenziali in una forma leggermente ridotta, con un minor numero di preliminari e integrazioni. Nelle correnti liberali dell'Ebraismo non vi \u00e8 alcun testo standard da recitare e le usanze variano di conseguenza. Molti ebrei sefarditi, in particolare gli ebrei spagnoli e portoghesi, spesso cantano un inno in spagnolo (non in ladino come si assume comunemente), chiamato \"Bendigamos\", prima o dopo \"birkat hamazon\". Una forma abbreviata aggiuntiva di \"birkat hamazon\" in ladino, chiamata \"Ya Comimos\", pu\u00f2 anche essere usata.\n\"Bendigamos\".\nUna frase finale viene inseritaalla fine in ebraico, che si ripete due volte:\n.\u05d4\u05d5\u05b9\u05d3\u05d5\u05bc \u05dc\u05b7\u05d9\u05b8\u05d9 \u05db\u05b4\u05bc\u05d9\u05be\u05d8\u05d5\u05b9\u05d1. \u05db\u05bc\u05d9 \u05dc\u05b0\u05e2\u05d5\u05b9\u05dc\u05b8\u05dd \u05d7\u05b7\u05e1\u05b0\u05d3\u05bc\u05d5\u05b9\n- \"Rendete grazie al Signore, poich\u00e9 Egli \u00e8 buono. La Sua Misericordia perdura sempre.\"\nVoci correlate.\nAltro:"}
{"id": "775687", "revid": "125271640", "url": "https://it.wikipedia.org/wiki?curid=775687", "title": "Vangelo dello pseudo-Matteo", "text": "Il Vangelo dello pseudo-Matteo, cos\u00ec chiamato per distinguerlo dall'omoepigrafo canonico \"Vangelo secondo Matteo\", \u00e8 uno dei vangeli apocrifi, scritto in latino e databile VIII-IX secolo. Viene chiamato anche Vangelo dell'infanzia di Matteo o con la dicitura medievale Libro sulla nascita della Beata Vergine e sull'infanzia del Salvatore, che ne descrive il contenuto.\nAutore e data.\nIn alcuni manoscritti il testo si presenta come opera dell'evangelista Matteo, supponendo una datazione al I secolo. Tale attribuzione \u00e8 per\u00f2 considerata dagli studiosi come pseudoepigrafica e dunque apocrifa. Il testo presenta una elaborata operazione pseudoepigrafica volta a legittimare tale paternit\u00e0: il vangelo sarebbe stato scoperto, nell'originale aramaico, da Girolamo (347-420), autore della Vulgata, e da lui tradotto in latino dietro invito di Cromazio, vescovo di Aquileia (387-407), ed Eliodoro, vescovo di Altino (prologo A e B). \nIn realt\u00e0, il \"Vangelo dello pseudo-Matteo\" \u00e8 poco pi\u00f9 che un riadattamento del materiale contenuto nel \"Protovangelo di Giacomo\" e nel \"Vangelo dell'infanzia di Tommaso\", opere anch'esse databili al II secolo. Il latino col quale \u00e8 stato scritto il testo \u00e8 notevolmente diverso (pi\u00f9 povero e sgrammaticato) da quello di Girolamo, e presenta caratteristiche stilistiche che contribuiscono a datarlo filologicamente all'VIII-IX secolo.\nTale datazione \u00e8 conforme con la prima citazione dal testo, che compare nel poema \"Historia nativitatis laudabilisque conversationis intactae Dei Genitricis\" della monaca sassone Roswitha (m. 973), badessa del convento di Gandersheim. Inoltre, non sono documentati manoscritti pi\u00f9 antichi dell'XI secolo.\n\u00c8 l'unico apocrifo nel quale viene descritto l'episodio in cui una palma offre datteri a Maria e dell'acqua sgorga per dissetarla, similmente a quanto descritto in breve nel Corano (Sura XIX). Non \u00e8 chiaro se si ispiri quindi al testo sacro dell'Islam composto nel 650 d.C. o se ne sia stato ispiratore; in tal caso andrebbe retrodatato al VII d.C. La coincidenza potrebbe anche riguardare un ulteriore testo comune, non rintracciato, oppure essere una similitudine puramente casuale.\nTradizione manoscritta.\nI principali manoscritti usati per la stesura del testo del Vangelo dello pseudo-Matteo sono:\nGenere.\nIl \"Vangelo dello pseudo-Matteo\" appartiene al genere dei cosiddetti vangeli dell'infanzia. Questi presentano un carattere miracolistico, col fine di illustrare i dettagli relativi alla vita pre-ministeriale di Ges\u00f9 altrimenti ignoti. \nTale letteratura \u00e8 caratterizzata da una assente o imprecisa conoscenza degli usi e costumi giudaici o da altre imprecisioni di natura storica o geografica, che ne inficiano il valore storico degli eventi narrati.\nCritica.\nIl materiale contenuto nel \"Vangelo dello pseudo-Matteo\" riprende il contenuto del \"Protovangelo di Giacomo\" del II secolo (cc. 1-15) e del \"Vangelo dell'infanzia di Tommaso\" (cc. 26-41), anch'esso del II secolo. I cc. 16-25 descrivono la fuga in Egitto per sfuggire da Erode, che non sono testimoniati da altre.\nNel c.3 il passo \u00abDio ha suscitato in lei (la madre di Maria) un seme di vita\u00bb suggerirebbe un concepimento verginale di Maria da parte di Anna.\nNel c.6 la vita di Maria al tempio \u00e8 dedita al lavoro e alla preghiera.\nIl c.14, che colloca Ges\u00f9 neonato tre giorni in una grotta e tre giorni in una stalla, cerca di conciliare la tradizione orientale (grotta) con quella occidentale (stalla). Sempre nel c. 14, la presenza dell'asino e del bue presso Ges\u00f9 Bambino \u00e8 un elemento diventato poi fondamentale dell'iconografia del presepe.\nL'ultimo capitolo tenta di spiegare la natura dei fratelli di Ges\u00f9 citati nei vangeli canonici e nella tradizione successiva. I quattro fratelli sarebbero fratellastri di Ges\u00f9, cio\u00e8 figli di Giuseppe da un precedente matrimonio. Maria di Cleofa sarebbe sorellastra di Maria madre di Ges\u00f9, avuta dalla madre Anna in secondo matrimonio con Cleofa, dopo l'uccisione di Zaccaria.\nLa notevole fama di cui godette nel Medioevo \u00e8 anche dovuta alla sua parziale inclusione all'interno della \"Leggenda Aurea\" di Jacopo da Varazze, del XIII secolo."}
{"id": "775688", "revid": "287204", "url": "https://it.wikipedia.org/wiki?curid=775688", "title": "Locomotiva Class 9 Eurotunnel", "text": "Le Locomotive Class 9 \"Eurotunnel o 9000 \"Eurotunnel sono una famiglia di motrici elettriche costruite specificamente per il trasporto di veicoli nell'Eurotunnel, la galleria che permette il collegamento ferroviario tra le coste francesi e quelle inglesi. Poich\u00e9 vengono usate su convogli che effettuano il servizio navetta per il trasporto di autoveicoli, sono anche note col nome di Le Shuttle o Eurotunnel Shuttle.\nStoria.\nLa commessa da parte del Consorzio Eurotunnel per questi veicoli risale al 1989, due anni dopo l'inizio dei lavori di scavo del tunnel stesso e due anni prima della loro conclusione: non era possibile, per le numerose peculiarit\u00e0 dell'opera, utilizzare delle motrici tradizionali per effettuare il trasferimento veloce degli autoveicoli tra le due estremit\u00e0 del tunnel, a meno di comporre convogli molto corti e quindi antieconomici. La consegna \u00e8 iniziata nel 1993.\nI lunghi treni navetta carichi di automobili, autocarri e rimorchi sarebbero arrivati a pesare oltre 2100 tonnellate, e avrebbero dovuto affrontare una discesa ed una salita, alle due estremit\u00e0 del percorso, lunghe oltre 16 chilometri e dalla ragguardevole inclinazione dell'11\u2030. La richiesta di potenza per uno sforzo simile avrebbe dovuto prevedere il ricorso alla doppia trazione, che per\u00f2 pone problemi di costi e di gestione del materiale rotabile. All'epoca non erano ancora diffuse motrici ad alta potenza come quelle oggi usate sul Brennero, e anche quelle esistenti non potevano raggiungere i 160\u00a0km/h previsti dalla commessa.\nIl limite di 160\u00a0km/h deriv\u00f2 da un attento studio aerodinamico condotto nel Tunnel del Sempione: la percorrenza di un treno in galleria \u00e8 solitamente ostacolata da una serie di fattori aerodinamici:\nPer questo, dopo alcune corse di prova e test computerizzati per raggiungere un rapporto energia/trazione economicamente conveniente si decise di limitare a \"soli\" 160\u00a0km/h la velocit\u00e0 dei treni navetta, comunque una velocit\u00e0 eccezionale per convogli cos\u00ec pesanti. Per ottenere questa prestazione ogni convoglio venne previsto con due locomotive, una ad ogni estremit\u00e0, ognuna da 5600\u00a0kW; in caso di guasto ad una delle due macchine, l'altra pu\u00f2 fungere da locomotiva di soccorso spingendo (o trainando) il convoglio fuori dal tunnel a 30\u00a0km/h.\nTecnica.\nLa scelta del rodiggio \u00e8 caduta su una disposizione di tipo Bo'Bo'Bo', sia per la necessit\u00e0 di alta aderenza sulle locomotive, sia per limitare l'usura dei binari degli stretti percorsi anulari posti alle estremit\u00e0 della linea, che il convoglio percorre per invertire la direzione alla maggiore velocit\u00e0 possibile e caratterizzati dal corto raggio di curvatura (280\u00a0m) e dal piccolo dislivello della \"corda alta\" (70mm): una configurazione del genere sarebbe stata messa in difficolt\u00e0 dall'uso di motrici di tipo Co'Co', data la maggiore lunghezza del passo rigido, mentre la presenza di tre carrelli ha consentito di inserire un gioco trasversale su quello centrale.\nInoltre, con 136 tonnellate di peso, le locomotive sarebbero state troppo pesanti per l'utilizzo di rodiggi con un numero di assi inferiore a sei.\nLe locomotive sono alimentate dalla catenaria ad alta tensione, 25\u00a0kV CA a 50 Hertz: l'energia \u00e8 captata da un pantografo monobraccio a grande elevazione di tipo Brecknell-Willis e trasferita, tramite una conversione a corrente continua stabilizzata prima ed in trifase a frequenza variabile poi, a sei motori elettrici da 960\u00a0kW di potenza continuativa. L'intero sistema di guida \u00e8 informatizzato, mentre l'accoppiamento tra le due locomotive alle estremit\u00e0 del convoglio \u00e8 effettuato tramite un sistema \"drive by wire\" in fibra ottica.\nSecondo l'uso sia francese che inglese, il guidatore \u00e8 posto sulla sinistra del banco di manovra, mentre il lato destro \u00e8 destinato al secondo macchinista che svolge le funzioni di controllore e di guidatore in caso di emergenza. Le prime locomotive consegnate avevano una seconda cabina pi\u00f9 piccola nella parte posteriore della locomotiva, per le operazioni di movimentazione nelle stazioni di fine corsa, ma non \u00e8 stata inserita nella versione definitiva.\nIl treno \u00e8 dotato di un sistema di ripetizione del segnale in cabina di tipo TVM 430, usato anche per le linee ad alta velocit\u00e0 francesi.\nI convogli solitamente posti al traino sono composti da una serie di pianali accoppiati senza soluzione di continuit\u00e0, chiusi in una grossa gabbia metallica che protegge i veicoli posti al suo interno o in carri con carenature fisse o mobili. \u00c8 anche prevista una carrozza per ospitare gli autisti dei mezzi trasportati.\nSono stati allestiti 21 convogli, che compiono in tutto oltre 40 corse al giorno, della durata di 35 minuti ognuna. Nel 2004 il traffico annuale servito da questi mezzi ha ammontato a 2.101.323 automobili, 1.281.207 camion e 63.467 autobus.\nPoich\u00e9 adottano la sagoma limite standard europea, pi\u00f9 grande di quella inglese, per essere trasferiti da e verso gli stabilimenti della Brush Traction, in cui vengono svolte le operazioni di manutenzione ordinaria e straordinaria, devono essere caricate su speciali camion attrezzati.\nIncidenti.\nL'unico incidente serio avvenuto ad oggi nel Tunnel \u00e8 quello del 18 novembre 1996 che ha coinvolto uno di questi treni, che viaggiava con un carico di autotreni.\nA causa dello scoppio di un incendio su un convoglio partito da Calais e diretto a Folkestone, i passeggeri e il personale vennero prontamente evacuati dopo aver fatto fermare il treno. L'incendio ha danneggiato seriamente 200 metri di tunnel e in maniera meno grave altri 200 metri; non ci sono state vittime.\nIn seguito all'incidente il tunnel ha operato solo per le merci per due settimane e a regime ridotto per un altro mese, fino alla riapertura il 6 gennaio 1997."}
{"id": "775690", "revid": "1305772", "url": "https://it.wikipedia.org/wiki?curid=775690", "title": "Mu Online", "text": "Mu Online (in coreano: \ubba4 \uc628\ub77c\uc778) \u00e8 un videogioco MMORPG in ambientazione fantasy con grafica 3D prodotto dalla WebZen e distribuito dalla North American company, K2 Network che gestisce il server ufficiale. Sono per\u00f2 presenti moltissimi server privati.\nModalit\u00e0 di gioco.\n\"Mu Online\" si svolge interamente sulla base delle caratteristiche attribuite al proprio personaggio che pu\u00f2 appartenente ad una delle classi base (\"Fairy Elf\", \"Dark Wizard\", \"Dark Knight\" o relative evoluzioni: \"Muse Elf\", \"Soul Master\", \"Blade Knight\") oppure alle classi extra (\"Magic Gladiator\" e \"Dark Lord\", classi accessibili solo dopo aver raggiunto un dato livello con un personaggio appartenente alle classi base).\nDalla Season 3 Episode 2 \u00e8 anche presente una classe nuova, la \"Summoner\", e dalla Season 6 il \"Rage Fighter\".\nOgnuno pu\u00f2 decidere come sviluppare il proprio personaggio.\nI personaggi generalmente vengono comunque divisi in 2 grandi categorie:\nIl \"PvP\" si dedicher\u00e0 ad orientare le proprie abilit\u00e0 (punti statistica) verso combattimento contro altri player, mentre il \"PvM\" privileger\u00e0 statistiche per farsi missare(dal verbo inglese \"miss\" inteso come far andare a vuoto il maggior numero di colpi) dai personaggi controllati dall'intelligenza artificiale e per ucciderli quanto pi\u00f9 in fretta \u00e8 possibile ed ottenere in tal modo un buon punteggio.\nIl gioco si svolge in numerose citt\u00e0 (mappe) all'interno delle quali sono presenti delle \"safe zone\" (zone sicure) ove non \u00e8 possibile attaccarsi n\u00e9 \u00e8 presente alcun tipo di mostro.\nUna parte fondamentale del gioco ovviamente \u00e8 la raccolta di oggetti che permettono di vestire in modo adeguato il proprio personaggio (spesso tali oggetti sono prelevati dai mostri uccisi o da eventi o enigmi risolti)\nTali oggetti spesso sono messi in vendita al mercato o sono cercati su commissioni da parte di altri giocatori. Lo scambio di oggetti \u00e8 parte integrante del gioco.\nNelle citt\u00e0 sono presenti vari NPC (\"Non Player Character\", personaggi non giocanti) che assolvono a funzionalit\u00e0 specifiche, come ad esempio i Vendor (che permettono l'acquisto e la vendita di un gran numero di generi, dalle armature alle armi, dalle pozioni agli scroll/orb), il \"Vault Keeper\" (una sorta di propria banca comune a tutti i personaggi presenti su un dato account) ed il \"Chaos Goblin\" (che permette di combinare, sfruttando la sorte, diversi item al fine di ottenerne di migliori).\nCon gli anni sono stati aggiunti altri NPC quali il Pet Trainer (utilizzato per creare e curare le creature del Dark Lord) e Lahap (utilizzato per accorpare le gemme e renderle pi\u00f9 facilmente trasportabili).\nIn alcuni server \u00e8 stato dato un uso anche ad alcuni NPC che originariamente non prevedevano nessun uso come le Guardie che spesso vengono utilizzate per resettare il proprio status di fuorilegge.\nLa moneta di gioco \u00e8 lo Zen, utilizzata principalmente con gli \"NPC\", ma in realt\u00e0 la funzione di valuta nelle contrattazioni \u00e8 svolta quasi esclusivamente dalle \"Jewel\" (di vario tipo: \"Chaos\", \"Soul\", \"Bless\", \"Creation\", \"Life\", \"Harmony\",\"Guardian\") che, applicate agli oggetti, ne permettono l'innalzamento del livello ed il miglioramento delle loro qualit\u00e0.\nVersioni.\nOgni nuova \"season\" aggiunge alcune caratteristiche al gioco. Di seguito le pi\u00f9 rilevanti."}
{"id": "775692", "revid": "767487", "url": "https://it.wikipedia.org/wiki?curid=775692", "title": "Collegio uninominale", "text": "Il collegio uninominale \u00e8 una circoscrizione elettorale che elegge un unico rappresentante in un'assemblea legislativa.\n\u00c8 l'entit\u00e0 fondamentale per il funzionamento della maggior parte dei sistemi elettorali di tipo maggioritario, come l'uninominale secco (\"first-past-the-post\"), l'uninominale a doppio turno (con ballottaggio) o il voto alternativo, ma \u00e8 talvolta usato anche in sistemi di tipo proporzionale.\nI collegi uninominali nei sistemi maggioritari puri.\nNei sistemi maggioritari puri, come quelli in vigore in Francia, Gran Bretagna e negli Stati Uniti, usualmente l'intero territorio viene suddiviso in tanti collegi quanti sono i seggi dell'assemblea da eleggere. In ciascun collegio ogni forza politica presenta ciascuna un solo candidato (da qui l'aggettivo \"uninominale\") e viene eletto quello che ottiene la maggioranza dei voti nell'ambito del collegio. \nNei sistemi elettorali di tipo \"plurality\", propri del mondo anglosassone, viene eletto il candidato che ottiene la maggioranza relativa dei voti validi (sistema \"first-past-the-post\"); nei sistemi elettorali di tipo \"majority\" l'elezione del candidato pi\u00f9 suffragato richiede che questi raggiunga una percentuale minima di voti (ad esempio la maggioranza assoluta dei voti validi) o un predeterminato distacco dal secondo pi\u00f9 votato. In assenza di tale condizione, si procede con un secondo turno elettorale, sotto forma di ballottaggio tra i due candidati pi\u00f9 votati oppure, come accade in Francia, tra tutti coloro che hanno superato una certa soglia di sbarramento.\nI collegi uninominali nei sistemi maggioritari corretti.\nNei sistemi maggioritari cosiddetti corretti, come quello in vigore in Italia per le elezioni politiche tra il 1993 e il 2005 e noto come legge Mattarella, il corpo elettorale \u00e8 suddiviso in collegi uninominali in numero minore ai seggi da assegnare: la quota residua di seggi viene in tal modo riservata per garantire la rappresentanza delle minoranze. Con tali sistemi elettorali, in ciascun collegio viene eletto il candidato pi\u00f9 votato, secondo modalit\u00e0 analoghe a quelle possibili per i sistemi maggioritari puri. Talvolta, la frazione restante di seggi \u00e8 attribuita ai candidati sconfitti nei collegi uninominali, secondo opportuni meccanismi come lo scorporo.\nI collegi uninominali nei sistemi proporzionali.\nPi\u00f9 raro \u00e8 il ricorso ai collegi uninominali anche nell'ambito di sistemi elettorali di tipo proporzionale. In tal caso i collegi hanno lo scopo di stabilire quali candidati eleggere all'interno di ciascuna lista e costituisce pertanto un'alternativa al voto di preferenza o alle liste bloccate. Un sistema siffatto \u00e8 stato adottato in Italia sino al 1993 per l'elezione del Senato.\nFatta salva la possibilit\u00e0, per le singole liste elettorali, di candidare una sola persona per ciascun collegio, l'attribuzione dei seggi prevede in questi casi anzitutto il computo dei voti complessivamente conseguiti dai candidati collegati a una stessa lista in tutti i collegi o in quelli appartenenti alla medesima circoscrizione elettorale. Sulla base di tali aggregazioni, a ciascuna lista viene attribuito un certo numero di seggi. Generalmente, risultano eletti i candidati che abbiano conseguito, ciascuno nel proprio collegio, le pi\u00f9 alte percentuali di voto rispetto agli altri candidati della medesima lista. \nIn tal caso, viene in genere meno il principio che prevede l'elezione di un solo candidato per collegio: \u00e8 possibile che un collegio non esprima alcun eletto, oppure che ve ne siano pi\u00f9 d'uno, e non necessariamente i pi\u00f9 votati all'interno del collegio stesso.\nLimiti e problemi.\nSecondo molti osservatori, i meccanismi elettorali basati sui collegi presentano una serie di implicazioni negative, tra le quali la limitata possibilit\u00e0, per gli elettori, di scegliere i candidati da eleggere. \u00c8 invalsa quasi ovunque infatti la consuetudine a candidare nei cosiddetti \"collegi sicuri\" gli esponenti politici di maggiore rilievo, in modo da accrescerne la probabilit\u00e0 di elezione. \nInoltre, i collegi vengono tendenzialmente disegnati in base a criteri di omogeneit\u00e0 e continuit\u00e0 territoriale e sociale cercando di racchiudere in ogni unit\u00e0 un numero di elettori che non si discosti dalla media in una misura maggiore di quella che pu\u00f2 essere stabilita dalla legge. Tuttavia col tempo i diversi tassi di variazione della popolazione possono alterare significativamente la consistenza numerica degli elettori per collegio, rendendo cos\u00ec periodicamente necessaria una delicata opera di revisione dei confini dei collegi uninominali. La definizione dei collegi \u00e8 in genere ritenuta un'attivit\u00e0 delicata, che dovrebbe pertanto richiedere commissioni imparziali: diversamente, tale attivit\u00e0 pu\u00f2 essere affetta dal fenomeno del gerrymandering, ossia un'artificiosa definizione dei collegi finalizzata ad accrescere oltremisura la vittoria elettorale di una delle parti a scapito delle altre."}
{"id": "775695", "revid": "768068", "url": "https://it.wikipedia.org/wiki?curid=775695", "title": "Entr\u00e8ves", "text": "Entr\u00e8ves (pron. fr. : - \"Euntr\u00e9ve\" in patois) \u00e8 una frazione di Courmayeur, sito a circa 3\u00a0km dal capoluogo comunale.\nPosizione.\nEntr\u00e8ves \u00e8 sito ad un'altitudine di circa 1300\u00a0m alle pendici del Monte Bianco e si trova alla confluenza delle due valli che si diramano da Courmayeur: la Val Veny e la Val Ferret. \u00c8 raggiungibile da Courmayeur in meno di dieci minuti di tragitto in automobile.\nToponomastica.\nIl toponimo, assai diffuso in Valle d'Aosta, nella stessa forma, ma anche in altre, come per esempio per \"Introd\", indica un luogo alla confluenza di due corsi d'acqua: dal latino \"Inter aquas\", che significa \"Tra [le] acque\", dove \u00ab \"\u00e9ve\" \u00bb in patois valdostano significa \u00ab \"acqua\" \u00bb. In questo caso, le \"acque\" sono quelle della Dora di V\u00e9ny e della Dora di Ferret.\nMonumenti e luoghi d'interesse.\nAl centro di Entr\u00e8ves si trova la Casaforte Passerin d'Entr\u00e8ves, del 1351, che appartiene dal XVIII secolo al ramo di Courmayeur della famiglia Passerin d'Entr\u00e8ves.\nInfrastrutture e trasporti.\n\u00c8 posto quasi all'imbocco del Tunnel del Monte Bianco che unisce l'Italia alla Francia, e che sbocca, dopo 11,6\u00a0km, a Chamonix.\nNuova funivia dei Ghiacciai.\nA partire dal 2011, sono iniziati ad Entr\u00e8ves i lavori di costruzione di quella che \u00e8 attualmente la stazione di partenza della Funivia dei Ghiacciai. La precedente stazione presso la Palud, infatti, a partire dal 2015, \u00e8 stata messa in disuso per lasciare il posto ad una nuova, grande e moderna struttura. Il nuovo impianto, noto come Skyway Monte Bianco, \u00e8 stato inaugurato il 23 giugno 2015 con il taglio del nastro effettuato dall'allora Presidente del Consiglio Matteo Renzi, e collega Entr\u00e8ves a Punta Hellbronner, con una stazione intermedia a Pavillon du Mont-Fr\u00e9ty."}
{"id": "775696", "revid": "729019", "url": "https://it.wikipedia.org/wiki?curid=775696", "title": "Labirintite", "text": "La labirintite, nota anche come otite interna o neurite vestibolare, \u00e8 un'infiammazione di una zona dell'orecchio interno chiamata labirinto, con danneggiamento del sistema vestibolare. Essa si traduce in vertigini e possibile perdita dell'udito o presenza di acufene nelle orecchie. Pu\u00f2 verificarsi come un singolo attacco, una serie di attacchi o come una condizione persistente che diminuisce da tre a sei settimane. Essa pu\u00f2 essere associata a nausea, vomito. La neuronite vestibolare pu\u00f2 anche essere associata al nistagmo.\nSpesso la causa non \u00e8 chiara; pu\u00f2 essere provocata da un virus, ma pu\u00f2 anche derivare da un'infezione batterica, da un trauma cranico, da condizioni estreme di stress, da un'allergia o come reazione ai farmaci. Il 30% delle persone colpite ha avuto raffreddore comune prima di sviluppare la condizione. Sia la labirintite batterica sia quella virale possono causare, in rari casi, la perdita permanente dell'udito. Sembra essere causata da uno squilibrio dell'ingresso neuronale tra l'interno sinistro e destro dell'orecchio interno.\nLa neurite vestibolare colpisce circa 3,5 per 100.000 persone all'anno. L'et\u00e0 tipica di esordio \u00e8 tra i 30 e i 60 anni, mentre la maggioranza \u00e8 tra i 40 e i 50 anni. Non vi \u00e8 alcuna significativa differenza tra uomini e donne. Il suo nome deriva dai labirinti che ospitano il sistema vestibolare, che rileva cambiamenti nella posizione della testa.\nEziologia.\nLe cause che possono contribuire alla formazione della \"labirintite\" sono diverse, e cio\u00e8:\nMentre le vertigini sono una situazione frequente, la vera \"labirintite\" \u00e8 oggi una situazione piuttosto rara.\nSintomatologia.\nI sintomi principali della labirintite sono:\nManifestazioni cliniche.\nLa labirintite si manifesta sotto diverse forme:\nDiagnosi.\nLa diagnosi pu\u00f2 essere fatta mediante una visita otorinolaringoiatrica, durante la quale lo specialista consiglier\u00e0 al paziente gli esami da eseguire\nTerapia.\nLa terapia mira alla cura dello stato vertiginoso in fase acuta mediante farmaci antiemetici ed eventuali sedativi. Spesso in fase acuta di una vera labirintite \u00e8 necessario il ricovero, per la gravit\u00e0 della vertigine invalidante. Successivamente non \u00e8 pi\u00f9 necessaria alcuna terapia, se non qualora il compenso vestibolare tardasse a ristabilire l'equilibrio.\nDanni.\nIl deficit uditivo \u00e8 generalmente irreversibile e spesso totale, con conseguente sordit\u00e0 monolaterale, mentre le vertigini acute importanti persistono per qualche giorno senza interruzione. Poich\u00e9 questo evento comporta la perdita totale della funzione labirintica del lato colpito, per un certo tempo (giorni, settimane, ma a volte anche mesi) persiste un vero e proprio problema di evidente instabilit\u00e0 che tende con il tempo a regredire progressivamente. Il cervello, infatti, tende a creare un compenso della funzione persa, affidandosi solo al labirinto sano rimasto funzionante.\nPoich\u00e9 la malattia comporta la distruzione dei recettori vestibolari del lato colpito, una volta recuperato l'equilibrio grazie al compenso vestibolare, non esiste pi\u00f9 rischio di ricorrenza della vertigine. Qualora questa si verificasse nuovamente a distanza di tempo (sempre che la vertigine non derivi dall'altro lato), inevitabilmente la diagnosi fatta in precedenza di labirintite deve essere considerata sbagliata. Tutte le vertigini ricorrenti derivano infatti da una stimolazione di recettori, che per essere stimolati devono necessariamente essere in grado di rispondere."}
{"id": "775700", "revid": "79968", "url": "https://it.wikipedia.org/wiki?curid=775700", "title": "Numero di serie", "text": "Un numero di serie, numero seriale o sigla automobilistica \u00e8 un numero identificativo assegnato in maniera univoca per distinguere un esemplare di una serie, ad esempio una banconota, una carta di credito o un'utenza di un particolare servizio pubblico (energia elettrica, telefono...).\nGeneralmente si tratta di numeri interi positivi; talvolta in luogo delle sole cifre decimali vengono impiegati genericamente caratteri alfanumerici.\nIl numero di serie viene spesso rappresentato con diversi acronimi, tra i quali il pi\u00f9 universalmente noto \u00e8 S/N (\"Serial Number\"); sono usati anche, particolarmente in aviazione, MSN (\"Manufacturer Serial Number\") e C/N (\"Constructor Number\").\nFunzione.\nI numeri di serie sono particolarmente utili per identificare l'origine di eventuali difetti riscontrati in determinate partite di prodotti; ad esempio, si pu\u00f2 facilmente risalire all'allevamento di origine di una partita di latte cagliato grazie a un codice identificativo riportato sul collo di ogni bottiglia. Essi risultano inoltre efficaci per prevenire contraffazioni e riciclaggi, consentendo di tracciare univocamente il percorso dei beni o delle banconote."}
{"id": "775702", "revid": "729019", "url": "https://it.wikipedia.org/wiki?curid=775702", "title": "Mario Musolesi", "text": "Biografia.\nMario Musolesi, partigiano apartitico e credente, fa parte di quella particolare schiera di antifascisti dell'Emilia-Romagna privi di un partito politico di riferimento che, durante la Resistenza, seppur non di rado in contrasto con i comandi partigiani, furono combattenti irriducibili del nazifascismo, costituendo delle vere e proprie spine nel fianco per le forze occupanti tedesche e per i collaborazionisti repubblichini, sia per la loro capacit\u00e0 militare che per la loro personalit\u00e0 carismatica: come il comunista Silvio Corbari (ben descritto assieme alla sua banda da Pino Cacucci nel suo libro \"Ribelli!\") ed Emilio Canzi, il \"colonnello anarchico\" (al quale Ivano Tagliaferri ha dedicato un libro) combattente storico antifascista che pass\u00f2 dagli Arditi del Popolo alla difesa della Repubblica spagnola per tornare, unico anarchico di quel grado, a dirigere la Resistenza in qualit\u00e0 di Comandante unico della XIII Zona operante a Piacenza e dintorni.\nIl soprannome \u00abLupo\u00bb con cui era conosciuto Musolesi non nasceva come nome di battaglia (tipicamente assunto da molti partigiani) ma come nomignolo attribuitogli dagli amici d'infanzia - che in parte lo seguiranno anche nella lotta partigiana - in virt\u00f9 del suo carattere e del suo aspetto, ma fondamentalmente del suo coraggio. Appartenente a una famiglia numerosa (otto figli, fra i quali due maschi; il fratello Guido sar\u00e0 uno dei comandanti della brigata \"Stella Rossa\" e \"Brunetta\", una delle sorelle, sar\u00e0 la sua biografa), esercita inizialmente il mestiere di meccanico. Seppur contrario al servizio militare viene comunque inviato in Africa durante la guerra di Etiopia: in tale circostanza le sue naturali caratteristiche atte sia al comando che al combattimento gli frutteranno due decorazioni.\nIstintivamente avverso al fascismo, si disinteressa tuttavia della lotta politica; durante la campagna di Etiopia vuole iscriversi ai corsi di specializzazione per meccanico, ma ci\u00f2 gli \u00e8 impedito da un'informativa dei carabinieri che lo classifica come \"antifascista\". Rimpatriato e deferito al Tribunale militare, non viene imprigionato per l'intercessione del suo comandante che ne attesta il valore di combattente. Dal grado di Sergente maggiore ottenuto sul campo viene comunque degradato e all'8 settembre 1943 la sua qualifica militare \u00e8 quella di Caporal maggiore: \u00e8 logica conseguenza che queste vicissitudini rinforzino la sua istintiva avversione al fascismo. A Roma partecipa agli scontri di Porta San Paolo, ritornando al paese dopo che i nazifascisti occupano la capitale e immediatamente si adopera per organizzare una prima forma di resistenza: con l'amico Sammarchi, che nel prosieguo tradir\u00e0 la formazione partigiana, e il fratello Guido, inizia a ricercare armi a Bologna e intraprende l'organizzazione di una banda partigiana.\nNel contempo la sua azione (e quella dell'altro fratello) non passano inosservate alla polizia fascista, anche a causa dei suoi trascorsi: alla comparsa di manifestini antifascisti in paese, un tenente della milizia fascista sparge la voce che il responsabile \u00e8 stato Lupo: saputo ci\u00f2, Musolesi si reca alla Casa del fascio e malmena pesantemente il fascista. Arrestato per questa aggressione dai carabinieri, viene liberato dalla pronta reazione dell'amico Sammarchi che, armato di un revolver, costringe il maresciallo a rilasciarlo. L'inevitabile conseguenza di questo fatto \u00e8 l'entrata nella clandestinit\u00e0.\nLa Brigata \"Stella Rossa\".\nA Monte Sole si inizia a costituire la Brigata Stella Rossa che, oltre ai giovani del luogo, pu\u00f2 contare su alcuni soldati inglesi fuggiti da un campo di concentramento. La banda cresce rapidamente, grazie anche alla fama ottenuta dal comportamento di Lupo e di Sammarchi: la prima azione risulta il deragliamento, tramite uso di esplosivo, di un treno in localit\u00e0 Grizzana sulla direttrice Bologna-Firenze, con la distruzione di cisterne di benzina e automezzi.\nDa l\u00ec l'azione della Brigata partigiana autonoma (in quanto non collegata ad alcun partito) cresce sempre pi\u00f9, grazie al coraggio degli aderenti ma anche alle capacit\u00e0 di organizzazione instancabile di \"Lupo\", con azioni che vanno dagli attacchi diretti ai nazifascisti al sabotaggio e all'eliminazione di spie e collaborazionisti. I nazifascisti tentano di eliminare il capo partigiano tramite infiltrati, ma l'accorta guardia da parte dei suoi compagni impedisce che sia portato a compimento il progetto: Amedeo Arcioni, un informatore delle squadre fasciste, dopo esser stato risparmiato da Musolesi in quanto da lui ritenuto forzato alla delazione dietro la minaccia di violenze alla sua famiglia, tenta di uccidere Lupo, ferendolo con una pugnalata, ma Musolesi viene salvato grazie a un rapido intervento di Alfonso Ventura. Un altro tentativo di omicidio Lupo subisce durante la convalescenza dalle ferite inferte da Arcioni.\nL'infiltrazione \u00e8 d'altra parte estremamente facile in una brigata partigiana in clandestinit\u00e0 perch\u00e9 si presentano spesso uomini, per entrare a far parte della formazione, il cui passato non \u00e8 facilmente accertabile (esperienza comune a moltissimi altre formazioni partigiane). Il periodo \u00e8 durissimo e lo stesso Sammarchi - che aveva salvato Lupo - si vende ai nazifascisti, secondo la testimonianza della sorella Bruna, e per molto tempo organizza attentati contro \"Lupo\", per venire infine catturato e giustiziato dopo un'estenuante caccia da un compagno della brigata \"Stella Rossa\".\nSulla morte di Sammarchi tuttavia vi sono molte ombre: secondo un'altra versione Sammarchi non trad\u00ec la brigata ma anzi, denunci\u00f2 al suo amico e comandante che alcuni elementi tra i partigiani abusavano della loro posizione per taglieggiare la popolazione e gli chiese di prendere provvedimenti espellendo tali individui dalla formazione cosicch\u00e9 non ne infangassero la reputazione; tuttavia Musolesi non volle procedere, cos\u00ec Sammarchi, disgustato, lasci\u00f2 la brigata e se ne torn\u00f2 a valle. Tuttavia i partigiani che erano da lui stati pubblicamente denunciati avrebbero deciso di chiudergli la bocca e, dopo averlo denunciato come traditore, chiesero a Musolesi di eliminarlo. Il Lupo, che non credeva nella colpevolezza del vecchio amico, rifiut\u00f2 di emanare l'ordine ma i partigiani denunciati dal Sammarchi decisero di agire comunque. Venne quindi mandata a Vado una squadra di esecutori con il compito di eliminare Olindo. Questi venne catturato la sera del 22 marzo 1944 sulla corriera che tornava da Bologna e giustiziato a colpi di pistola sotto gli occhi degli altri passeggeri. Il 4 maggio successivo Aurelio Sammarchi, fratello di Olindo, venne a sua volta ucciso da mano ignota mentre cercava di identificare gli assassini del fratello.\nIl Lupo riesce ad entrare in contatto con gli inglesi che, dopo incertezze, a causa del numero dei partigiani della Brigata autonoma da essi ritenuta ancora troppo piccola per poter essere di qualche ausilio, cominciano il lancio di armi e mezzi di sostentamento paracadutandoli in zona: la Brigata diventa cos\u00ec a tutti gli effetti riconosciuta come formazione regolare partigiana.\nVengono catturati il fratello Guido, uno dei capi della Brigata, la madre e il padre di Lupo. Guido viene a lungo torturato, come il padre, ma non fornisce nessuna notizia utile alla cattura dei partigiani: Lupo ne otterr\u00e0 il rilascio in cambio del rilascio di cinque repubblichini catturati. Un accanimento che dimostra quanto fossero pericolosi Musolesi e i suoi compagni per le forze nazifasciste in zona. D'altra parte ci\u00f2 \u00e8 dimostrato dall'elevato numero dei nazifascisti morti nei combattimenti contro Stella Rossa, non tenendo conto delle azioni di sabotaggio e delle operazioni di eliminazione di spie, delatori e torturatori al servizio dei nazifascisti da parte della Brigata (e su questo quantomeno spinoso argomento non si hanno notizie di errori, accaduti in alcuni altri casi durante la Resistenza).\nLa Brigata \u00e8 profondamente legata ancora alla popolazione dei paesi di provenienza di molti dei suoi aderenti e si forma su una base di persone residenti a Monzuno e Marzabotto. La famiglia di Lupo partecipa in vari modi alla vita della Brigata stessa, come descritto nel libro di memorie della sorella Bruna, che lo spiega con gran ricchezza di particolari. In questa situazione sia la Brigata che Lupo, in particolare, hanno un atteggiamento per lungo tempo ostile all'invio di commissari politici del CUMER (comando militare unificato Emilia-Romagna), in quanto timorosi di subire pesanti influssi politici e vista la formazione \"paesana\" della struttura sociale di Stella Rossa con la diffidenza tipicamente contadina verso il forestiero. Dopo diversi invii e rifiuti viene mandato un commissario politico comunista, con cui in virt\u00f9 dei comuni sentimenti antifascisti Lupo stabilir\u00e0 un buon rapporto di collaborazione.\nLe sorelle di Lupo si occupano del servizio di controspionaggio e assumono il ruolo talvolta sia di \"staffette\" che di \"infermiere\". La Brigata cresce e si sparge la voce che sia costituita da 10.000 aderenti; in realt\u00e0 il numero \u00e8 assai minore, ma comunque ragguardevole: 700-800 partigiani. La diceria sul loro numero nasce dalla loro costante presenza e dagli attacchi continui, quasi simultanei, in diversi punti del territorio. I partigiani conoscono bene il territorio in cui si muovono e possono contare sull'appoggio di persone sicure. La loro audacia \u00e8 dimostrata dall'attacco alla caserma dei carabinieri di Marzabotto: Lupo e alcuni suoi uomini, travestiti da miliziani fascisti, fingono di aver catturato tre inglesi fuggiti da un campo di concentramento (in realt\u00e0 loro compagni), uccidono a scariche di mitra il maresciallo dei carabinieri e miliziani fascisti presenti, provocando tre morti e alcuni feriti fra i fascisti. Tale azione \u00e8 fatta per incutere terrore e rispetto ai collaborazionisti (l'azione ne ricorda un'analoga compiuta dal comandante Silvio Corbari contro un commando di carabinieri, il cui graduato aveva l'uso di torturare i partigiani catturati nonostante un accordo di non belligeranza fra partigiani e carabinieri; il comandante Corbari prima cattur\u00f2 i carabinieri e poi giustizi\u00f2 pubblicamente di persona solo il graduato).\nLa fine della Brigata.\nPoco tempo dopo una divisione tedesca attacca la zona comprendente Sasso, Grizzana, Marzabotto, La Quercia e Vado; dopo quindici ore di durissimi scontri i nazifascisti lasciano sul campo circa 550 morti e un numero ancor maggiore di feriti (tale numero di perdite risulta tuttavia esagerato, visto che nel periodo tra il 21 luglio e il 25 settembre 1944 i Tedeschi lamentarono \"solo\" 624 caduti per mano della Resistenza Italiana in tutto il nord-Italia). Tale sconfitta porta a un inasprimento degli scontri e nel contempo Lupo non concede tregua, pensando di poter ottenere ancora maggiori risultati, con la Brigata spinta dall'onda della vittoria. Secondo la sorella Bruna l'atteggiamento dei compagni \u00e8 assai protettivo nei confronti di \"Lupo\", arrivando sino a vegliarlo quando dorme, cosa che gli salva la vita quando viene accoltellato; questo \u00e8 dovuto anche al carattere passionale e ribelle di \"Lupo\", che nel contempo \u00e8 generosissimo verso i suoi compagni, dividendo con loro anche i soldi personali che la famiglia gli procura.\nIl carattere lo porta in paese, armato e solo, ad avere un incontro con un capo fascista, a rischio della vita, solo per dirgli in faccia il suo pensiero sul fascismo e su di lui, rifiutando le offerte di passare dall'altra parte (similmente Silvio Corbari, fingendo di scambiare la sua attivit\u00e0 con un alto grado fra i miliziani fascisti, organizza un attentato in cui verr\u00e0 ucciso un grosso gerarca fascista locale). Lupo era credente, come molti partigiani della Brigata, e devoto soprattutto a Sant'Antonio. La sua fidanzata Livia Comellini, con la quale contava di sposarsi dopo la Liberazione, collaborava con la Brigata nei lavori di sussistenza: fu uccisa con la madre e il fratello minore per rappresaglia il 29 settembre 1944, lo stesso giorno in cui mor\u00ec Lupo.\nNel settembre 1944 l'offensiva di Stella Rossa e la risposta dei nazifascisti aumentano di livello, e i combattimenti sono sempre pi\u00f9 duri; gli atti di sabotaggio incessanti, compiuti dai partigiani, fan da corollario agli scontri. Don Giovanni Fornasini preavvisa Lupo che la controffensiva nazifascista si sta organizzando con mezzi e forze tali da far pensare a una resa dei conti con i partigiani. La Brigata si difende strenuamente dopo scontri durissimi, con l'utilizzo di cannoni da parte dei nazifascisti, ma \u00e8 obbligata a ripiegare: le forze avversarie sono troppo superiori di numero e soprattutto dispongono di armi pesanti.\nTuttavia, grazie a un ripiegamento strutturato e facendosi scudo di un gran volume di fuoco con le armi leggere e le bombe a mano, parte di Stella Rossa riesce a sganciarsi dal rastrellamento. Ma \"Lupo\" manca: verr\u00e0 ritrovato circa un anno dopo, rannicchiato in una fossa come fosse stato sfinito dalle ferite e dalla fatica, nell'attesa della morte (secondo Brunetta, la sorella biografa). Si scoprir\u00e0 successivamente che invece era morto nel corso di un imprevisto scontro a fuoco con un portaordini tedesco, Kurt Wolfle, il quale per tale motivo verr\u00e0 insignito della massima decorazione al valor militare tedesca.\nDiversa era stata precedentemente la ricostruzione degli eventi da parte di Giorgio Pisan\u00f2 - giornalista e politico, fondatore del Movimento Fascismo e Libert\u00e0 - il quale affermava che i tedeschi, veterani del fronte russo esperti in operazioni di contro-guerriglia, non erano affatto superiori di numero (800 uomini contro 1.500 partigiani) n\u00e9 dotati di cannoni o mortai, oltre al fatto che tra loro non erano presenti militi della Repubblica Sociale ma solo un ex-partigiano soprannominato \"Cacao\" (che l'autore non esita a definire \"un Caino\") il quale, dopo aver militato nella Stella Rossa, si era rivelato un traditore, e durante la rappresaglia guid\u00f2 le pattuglie delle SS tra le frazioni indicando chi tra gli abitanti aveva collaborato coi partigiani e dove erano localizzati i comandi della brigata. I soldati di Reder colsero praticamente di sorpresa i partigiani: il comando della Stella Rossa, che si trovava in un casolare della frazione di Cadotto, venne circondato dalle SS nelle prime ore del mattino e investito da una vera e propria pioggia di proiettili. Durante il processo a Bologna il Maggiore Reder sostenne: \u00ab\"Circondammo la localit\u00e0 ed eliminammo qualsiasi resistenza. Sapevamo che l\u00ec era il comando partigiano. Prima di allontanarci riuscimmo ad avere la certezza che anche il comandante della brigata era caduto: accanto all'edificio trovammo il cadavere di un partigiano che, sulle spalline, portava i gradi di comandante. Feci strappare le spalline che pi\u00f9 tardi consegnai ai miei superiori.\"\u00bb A smentire tuttavia le parole del maggiore tedesco intervenne Guido Musolesi, fratello del \"Lupo\", che afferm\u00f2: \u00abQuel morto non poteva essere mio fratello. Quando trovammo la salma del \"Lupo\", infatti, ci accorgemmo che, sulla divisa, erano ancora applicati i gradi. Mio fratello fu quindi ucciso s\u00ec a Cadotto ma non dai tedeschi.\u00bb Pisan\u00f3 ipotizz\u00f3 che Musolesi non fosse stato ucciso in combattimento, bens\u00ec assassinato da uno dei suoi uomini su ordine dei dirigenti comunisti con i quali Musolesi aveva avuto pesanti contrasti in passato, diventando dunque un personaggio \"scomodo\" da eliminare.\nOnorificenze.\nSoldato di Fanteria, Partigiano combattente, carrista"}
{"id": "775709", "revid": "124123", "url": "https://it.wikipedia.org/wiki?curid=775709", "title": "Giulio Cesare Martinengo", "text": "Biografia.\nProbabilmente era di Verona ed era il figlio del compositore Gabriele Martinengo. La sua data di nascita \u00e8 contestata fra diverse tesi; secondo la dichiarazione della madre nacque nel 1564 ma un documento della \"Casa degli Accoliti\" di Verona, cita che nel 1583 egli aveva quindici anni. Studi\u00f2 con il padre a Verona e fra il 1590 ed 1600 egli fu presso la Cattedrale di Verona nella veste di cantore oltre che di prete.\nMartinengo \u00e8 famoso principalmente per essere stato il successore di Giovanni Croce ed il predecessore di Claudio Monteverdi nella posizione di maestro di cappella a San Marco a Venezia che era considerata la sede pi\u00f9 prestigiosa del nord Italia per quanto riguarda la musica. Venne assunto il 22 agosto 1609, con una paga di 200 ducati, dopo una audizione. L'attivit\u00e0 di Martinengo fu un fallimento; egli era quasi sempre ammalato e conseguentemente lo standard del coro e degli strumentisti andava calando in maniera considerevole. Inoltre la cappella musicale fu sommersa dai debiti e fin\u00ec col divenire una brutta copia di quella che era stata negli anni precedenti al suo insediamento. Martinengo inoltre non aveva alcuna conoscenza di finanza e non faceva altro che chiedere anticipazioni di stipendio in quanto non era in grado di pagare i creditori della basilica. Mor\u00ec solo quattro anni dopo la sua assunzione e le autorit\u00e0 della basilica furono molto sollevate di poter assumere al suo posto Claudio Monteverdi. In poco tempo riusc\u00ec a riportare la qualit\u00e0 della Cappella ai fasti del passato.\nSolo qualche pezzo di Martinengo \u00e8 giunto fino a noi: un mottetto \"Regnum mundi\" scritto in forma di concertato, simile ai lavori contemporanei di Lodovico Grossi da Viadana. Egli scrisse inoltre tre libri di madrigali."}
{"id": "775711", "revid": "767487", "url": "https://it.wikipedia.org/wiki?curid=775711", "title": "Il Sole", "text": "Il Sole \u00e8 un film del 2005 diretto da Aleksandr Sokurov.\nTrama.\nDopo la seconda guerra mondiale, durante l'occupazione statunitense del Giappone, l'imperatore Hirohito incontra il Comandante supremo delle forze alleate Douglas MacArthur. L'imperatore sceglie poi di arrendersi e di rinunciare allo status divino."}
{"id": "775713", "revid": "71155", "url": "https://it.wikipedia.org/wiki?curid=775713", "title": "Il sole", "text": ""}
{"id": "775715", "revid": "1776051", "url": "https://it.wikipedia.org/wiki?curid=775715", "title": "Dust to Ashes", "text": "Dust to Ashes \u00e8 il primo album della band dell'Orange County Bleeding Through, pubblicato il 17 aprile 2001."}
{"id": "775722", "revid": "17351", "url": "https://it.wikipedia.org/wiki?curid=775722", "title": "Yak-141", "text": ""}
{"id": "775723", "revid": "2036605", "url": "https://it.wikipedia.org/wiki?curid=775723", "title": "Flavia Massima Faustina Costanza", "text": "Biografia.\nCostanza fu l'unica figlia di Costanzo II, che l'imperatore della dinastia costantiniana ebbe dalla terza moglie Faustina dopo la propria morte. Faustina fu introdotta a corte dall'eunuco Eutropio, in un momento di grave difficolt\u00e0 per Costanzo II allora privo di figli, e forse sterile, considerati i suoi precedenti matrimoni.\nIn seguito Giuliano, ribellatosi a Costanzo e a questi succeduto, permise che moglie e figlia del defunto imperatore rimanessero indisturbate a corte negli anni successivi alla sua presa del potere.\nQuando Procopio si ribell\u00f2 nel 365 a Costantinopoli, utilizz\u00f2 Costanza e la madre per convincere delle truppe di passaggio a disertare in suo favore: la sua strategia era quella di contrapporre al legittimo imperatore Valente le proprie pretese dinastiche, in quanto membro della dinastia costantiniana, e il supporto della moglie di Costanzo gli fu prezioso.\nSi racconta che nel corso di una invasione di Quadi e Iazigi nel 374, poco manc\u00f2 che fosse catturata dai barbari inferociti, riuscendo invece a rifugiarsi a \"Sirmio\". E sempre intorno al 374, Costanza spos\u00f2 l'imperatore Graziano, collegando cos\u00ec la dinastia di Costantino I a quella di Valentiniano I; si ha notizia dell'arrivo delle sue spoglie a Costantinopoli nell'agosto del 383."}
{"id": "775726", "revid": "547034", "url": "https://it.wikipedia.org/wiki?curid=775726", "title": "The Politics of Ecstasy (Nevermore)", "text": "The Politics of Ecstasy \u00e8 il secondo album in studio del gruppo musicale thrash metal statunitense Nevermore, pubblicato dalla Century Media nel 1995. Nel 2006 \u00e8 stato rimasterizzato e ripubblicato con 1 bonus track.\nCuriosit\u00e0.\nIl titolo del disco riprende quello dell'omonimo libro di Timothy Leary."}
{"id": "775729", "revid": "78273", "url": "https://it.wikipedia.org/wiki?curid=775729", "title": "Faustina la giovane", "text": ""}
{"id": "775730", "revid": "1632387", "url": "https://it.wikipedia.org/wiki?curid=775730", "title": "Dreaming Neon Black", "text": "Dreaming Neon Black \u00e8 il terzo album in studio del gruppo musicale thrash metal statunitense Nevermore, pubblicato dalla Century Media nel 1999.\nIl disco.\nIl disco \u00e8 un concept album incentrato sulla storia di un uomo che deve affrontare il suicidio della propria amata e tutte le conseguenze che ci\u00f2 ha portato. La vicenda si basa sulla storia della fidanzata del cantante del gruppo Warrel Dane, scomparsa e presumibilmente morta."}
{"id": "775731", "revid": "6417215", "url": "https://it.wikipedia.org/wiki?curid=775731", "title": "Tartaruga marginata", "text": ""}
{"id": "775738", "revid": "600229", "url": "https://it.wikipedia.org/wiki?curid=775738", "title": "Scala aumentata", "text": "Facente parte delle scale esatoniche, la scala aumentata \u00e8 una scala molto particolare caratterizzata da tre intervalli di un tono e mezzo posti rispettivamente tra il primo ed il secondo grado, tra il terzo ed il quarto grado e tra il quinto e il sesto grado.\nCaratterizzata oltre dagli intervalli citati prima, anche da tre intervalli di un semitono posti rispettivamente tra il secondo ed il terzo grado, il quarto ed il quinto grado e tra il sesto e settimo grado.\n I II III IV V VI VII\n Tono\u266f Semi Tono\u266f Semi Tono\u266f Semi\nEsempio: scala aumentata di Do (metodo 1).\nLa sequenza intervallare quindi sar\u00e0 (T = tono, s = semitono):\nApplichiamolo alla scala di Do per avere la aumentata di Do:\nRiscrivendola in maniera corretta:\nEsempio: scala aumentata di Do (metodo 2).\nUn altro modo per arrivare alla nostra aumentata \u00e8 partire dalla struttura intervallare della scala esatonale base:\nLa nostra scala sar\u00e0 data aumentando e diminuendo di un semitono in maniera alterna la struttura:\nPrendiamo la scala esatonale di Do:\nApplichiamo la struttura intervallare aumentata e diminuita (nota bene: le diminuite di mezzo tono restano invariate per rispettare i 12 semitoni nella scala, poich\u00e9 la nota precedente \u00e8 stata aumentata di mezzo tono)\nRiscriviamo in maniera corretta:"}
{"id": "775741", "revid": "1632387", "url": "https://it.wikipedia.org/wiki?curid=775741", "title": "Secret of the Runes", "text": "Secret of the Runes \u00e8 considerato il decimo album in studio del gruppo musicale svedese symphonic metal Therion, pubblicato nel 2001 dalla Nuclear Blast Records. Come i precedenti, sono presenti elementi di un'orchestra e un coro. \u00c8, inoltre, un concept album incentrato sulla mitologia nordica.\nTracce.\nEdizione digipack.\nQuest'edizione contiene due bonus tracks:\nEdizione limitata.\nQuest'edizione contiene altre due bonus tracks:"}
{"id": "775743", "revid": "73997", "url": "https://it.wikipedia.org/wiki?curid=775743", "title": "Secret of the Runes (album)", "text": ""}
{"id": "775744", "revid": "1573940", "url": "https://it.wikipedia.org/wiki?curid=775744", "title": "Strigidae", "text": "Gli Strigidi (Strigidae ) sono una famiglia di uccelli rapaci dell'ordine Strigiformes, di abitudini prevalentemente notturne.\nTassonomia.\nLa famiglia comprende i seguenti generi:"}
{"id": "775745", "revid": "287204", "url": "https://it.wikipedia.org/wiki?curid=775745", "title": "Dharamsala", "text": "Dharamsala (o Dharmsala; letteralmente: \"casa di riposo\"; in Hindi: \u0927\u0930\u094d\u092e\u0936\u093e\u0932\u093e; in tibetano: \u0f51\u0fb7\u0f0b\u0f62\u0f58\u0f0b\u0f66\u0f0b\u0f63\u0f0b) \u00e8 una citt\u00e0 dell'India di abitanti, capoluogo del distretto di Kangra, nello stato federato dell'Himachal Pradesh. In base al numero di abitanti la citt\u00e0 rientra nella classe IV (da a persone).\nDharamsala \u00e8 nota soprattutto per essere l'attuale sede del governo tibetano in esilio. La dimora di Tenzin Gyatso, il quattordicesimo Dalai Lama si trova invece a McLeod Ganji, un piccolo paese poco distante da Dharamsala, a 1750 m sul livello del mare.\nGeografia fisica.\nLa citt\u00e0 \u00e8 situata a 32\u00b0 13\u2032 0 N e 76\u00b0 19\u2032 0 E e ha un'altitudine di 1456 .\nSociet\u00e0.\nEvoluzione demografica.\nAl censimento del 2001 la popolazione di Dharamsala assommava a persone, delle quali maschi e 8630 femmine. I bambini di et\u00e0 inferiore o uguale ai sei anni assommavano a 1706, dei quali 903 maschi e 803 femmine. Infine, coloro che erano in grado di saper almeno leggere e scrivere erano , dei quali 8367 maschi e 6.267 femmine.\nEconomia.\nSituata nel nord dell'India, nell'Himachal Pradesh, \u00e8 meta di pellegrinaggi ed ha sviluppato un forte sistema alberghiero che a tutt'oggi \u00e8 la prima fonte di sostentamento degli abitanti della zona."}
{"id": "775748", "revid": "1244773", "url": "https://it.wikipedia.org/wiki?curid=775748", "title": "Tungrecani", "text": "I Tungrecani furono una legione romana (\"auxilia palatina\") del tardo impero. Il nome deriva dai Tungri, una popolazione gallica, e fa riferimento ad una possibile stazionamento dell'unit\u00e0 presso tale popolo; la legione fu creata assieme ai \"Divitenses\".\nStoria.\nI \"Tungrecani\" sono attestati per la prima volta nell'esercito di Costantino I. Nell'estate del 365, i \"Tungrecani iuniores\" e i \"Divitenses iuniores\" furono mandati dall'imperatore romano Valente a contrastare la minaccia di un attacco dei Goti in Tracia. Mentre le truppe passavano da Costantinopoli, l'usurpatore Procopio li convinse a disertare Valente e a passare dalla sua parte, facendo leva sulla propria appartenenza alla dinastia costantiniana, sulla presenza al suo fianco della moglie e della figlia del deceduto imperatore Costanzo II, e su un donativo.\nUn'iscrizione ritrovata a Laupersdorf identifica un certo Aurelio o Avero come tribuno dei Tungrecani Seniores."}
{"id": "775750", "revid": "1222", "url": "https://it.wikipedia.org/wiki?curid=775750", "title": "Strigidi", "text": ""}
{"id": "775751", "revid": "3082", "url": "https://it.wikipedia.org/wiki?curid=775751", "title": "Notitia Dignitatum", "text": ""}
{"id": "775752", "revid": "3082", "url": "https://it.wikipedia.org/wiki?curid=775752", "title": "Divitenses", "text": ""}
{"id": "775753", "revid": "1573940", "url": "https://it.wikipedia.org/wiki?curid=775753", "title": "Beautiful Witch", "text": " un manga scritto e disegnato da Kayono e pubblicato in Italia, come altri della stessa autrice, da Flashbook. \u00c8 un fumetto umoristico e soft-erotico, come quelli tipici dell'autrice.\nTrama.\nMerumo \u00e8 una giovane strega pasticciona che arriva nel mondo degli umani con la sua scopa per frequentare la scuola superiore Hiromachi. In realt\u00e0 la missione della ragazza \u00e8 quella di cercare un \"B-Men\" (un \"Beautiful Man\") con il quale potr\u00e0 avere un bambino. Il problema \u00e8 che Merumo non sa assolutamente come si facciano i bambini."}
{"id": "775756", "revid": "1543377", "url": "https://it.wikipedia.org/wiki?curid=775756", "title": "Bokura ga ita", "text": " \u00e8 un manga \"sh\u014djo\" scritto e disegnato da Y\u016bki Obata, pubblicato in Giappone sulla rivista \"Betsucomi\" di Shogakukan dal maggio 2002 al marzo 2012. Nel 2005, l'opera ha vinto il premio Shogakukan nella categoria sh\u014djo.\nUn adattamento anime prodotto da Artland e Studio Kanon \u00e8 stato trasmesso in Giappone su Chiba TV a partire dal 5 luglio al 27 dicembre 2006. Un film live action diretto da Takahiro Miki, dal titolo omonimo, \u00e8 stato proiettato in due parti il 17 marzo e il 21 aprile 2012 nelle sale cinematografiche nipponiche, con T\u014dma Ikuta e Yuriko Yoshitaka nelle vesti dei protagonisti della storia.\nIn Italia il manga \u00e8 stato distribuito da Flashbook dal maggio 2007 all'ottobre 2012, mentre l'anime e il live action sono inediti.\nTrama.\nA Kushiro, Hokkaid\u014d, Nanami Takahashi \u00e8 una vivace e graziosa studentessa al primo anno delle scuole superiori, che non chiede altro dalla vita se non l'opportunit\u00e0 di farsi molti nuovi amici. Il destino, per\u00f2, ha per lei altri progetti: oltre all'amicizia, Nana trover\u00e0 l'amore. Ma l'amore, diversamente dalle favole, non porta solo gioia. Si apre per Nana un mondo nuovo, fatto di dubbi, incertezze, piccole gioie, paure, speranze, illusioni, pensieri, tristezza. A metterla di fronte a se stessa, spingendola verso il lento percorso che dall'adolescenza conduce verso l'et\u00e0 adulta, \u00e8 la sua tribolata relazione con Motoharu Yano, il principe azzurro del suo cuore che dietro a un sorriso solare e un'aria un po' sfrontata nasconde un triste e difficile passato, con cui entrambi i giovani dovranno confrontarsi.\nManga.\nIl manga \u00e8 stato pubblicato sulla rivista \"Betsucomi\" dal maggio 2002 al marzo 2012 e successivamente \u00e8 stato serializzato in 16 tank\u014dbon per conto della Shogakukan, pubblicati tra il 26 ottobre 2002 e il 26 marzo 2012. La serie \u00e8 rimasta in pausa per qualche mese tra i numeri di gennaio 2008 e luglio 2009. Nel 2005, l'opera ha vinto il premio Shogakukan nella categoria sh\u014djo e, in totale, ha venduto oltre 10 milioni di copie solo in Giappone.\nIn Italia \u00e8 stato pubblicato da Flashbook dal 9 maggio 2007 al 27 ottobre 2012. \u00c8 arrivato anche negli Stati Uniti da Viz Media nel novembre 2008, in Francia da Soleil Productions, in Germania da Egmont Manga &amp; Anime e in Argentina e Spagna da Editorial Ivrea.\nAnime.\nL'anime \u00e8 prodotto da Artland e Studio Kanon, ed \u00e8 stato trasmesso dal 5 luglio al 27 dicembre 2006 su Chiba TV. La serie TV non narra tutte le vicende che accadono nel manga, finito successivamente a questo. I DVD sono stati distribuiti da Pony Canyon dal 4 ottobre 2006 al 6 giugno 2007.\nColonna sonora.\nLa OST dell'anime \u00e8 stata raccolta in 2 CD, e , usciti il 7 febbraio 2007.\nFilm live action.\nDiviso in due parti dirette da Takahiro Miki, la \u00e8 uscita nei cinema nipponici il 17 marzo 2012, mentre la il 21 aprile seguente.\nIl cast \u00e8 stato rivelato il 2 maggio 2011 con T\u014dma Ikuta e Yuriko Yoshitaka nel ruolo dei protagonisti Yano e Nanami. Le riprese sono iniziate nello stesso periodo a Kushiro, Hokkaid\u014d, citt\u00e0 natale dell'autrice del manga nonch\u00e9 luogo in cui \u00e8 ambientata la vicenda."}
{"id": "775757", "revid": "306856", "url": "https://it.wikipedia.org/wiki?curid=775757", "title": "Giornate Rosse allistine", "text": "Le Giornate Rosse Allistine si inseriscono nel contesto delle lotte contadine ad Alliste per la firma dei patti agrari alla fine della prima guerra mondiale.\nIl primo dopoguerra nel Salento.\nNell'immediato dopoguerra ripresero, con maggiore intensit\u00e0 e con ben diversa motivazione ideologica, le lotte contadine bruscamente interrotte dallo scoppio della Grande Guerra.\nTra il 1919 e il 1922 il Salento fu pertanto sconvolto da un'ondata di scioperi, occupazioni di terre e altre forme di lotta che solo in parte erano riconducibili negli schemi del rivendicazionismo tradizionale, in quanto la massiccia presenza socialista nelle organizzazioni dei contadini cercava di dare unit\u00e0 d'azione alle loro lotte, indirizzandole verso obiettivi politici oltrech\u00e9 economici.\nDel resto le richieste massimalistiche dei socialisti, la nascita nel gennaio 1921 del partito comunista di dichiarata ispirazione rivoluzionaria e gli echi stessi della rivoluzione russa contribuirono a render ancor pi\u00f9 convulso quel periodo, durante il quale le classi detentrici del potere intravedevano, dietro ogni moto operaio e contadino, lo spettro del bolscevismo. Fu cos\u00ec che si giunse ad un vero e proprio scontro di classe, dove alle Leghe di resistenza contadina si vennero a contrapporre, a tutela degli interessi della borghesia agraria, gli agguerriti Fasci di combattimento.\n\u00c8 in questo clima, che vanno inserite le vicende allistine svoltesi ai primi di aprile del 1921, alle quali si \u00e8 dato il nome di \"Giornate Rosse\" non tanto per uno scontato riferimento al \"biennio rosso\" o per la presenza del \u00abnoto organizzatore socialista\u00bb Beniamino Arma (della Camera del Lavoro di Lecce), quanto per la consapevolezza dei contadini di aver dato vita ad un'azione rivoluzionaria.\nProclamazione dello sciopero.\nIl 31 marzo 1921, in seguito al mancato accordo tra la lega dei contadini ed i proprietari terrieri allistini, venne indetto lo sciopero per il giorno successivo.\nL'indomani giunse ad Alliste un funzionario della prefettura che convinse i contadini a revocare lo sciopero, ma non gli agrari a sedersi al tavolo delle trattative. Il 2 e il 3 aprile si svolsero degli incontri tra i rappresentanti delle leghe di Alliste, Racale, Taviano e Melissano che per il 4 aprile proclamarono uno sciopero da svolgersi contemporaneamente nei quattro paesi.\nL'occupazione del Municipio.\nAlle ore 10 del 4 aprile 1921, il capolega Cosimo Panico si rec\u00f2 pertanto in municipio per consegnare al sindaco Vincenzo Vergari il testo del \"concordato\" da sottoporre alla firma dei proprietari.\nNel frattempo, la massa dei contadini stazionava minacciosa davanti al municipio impedendo a chiunque di uscirvi, se prima non si fosse firmato il patto: avvenne cos\u00ec che il sindaco, l'assessore Pasquale Trianni ed il segretario comunale Giuseppe De Matteis rimasero \u00absequestrati\u00bb per l'intera giornata all'interno del Municipio.\nIl sindaco Vergari, a nome dei proprietari, prometteva che il lavoro non sarebbe mancato per nessuno in Alliste e che i salari sarebbero stati equivalenti a quelli dei Paesi vicini. I contadini volevano per\u00f2 fatti, non parole, e perci\u00f2 chiedevano con sempre maggiore insistenza che i proprietari si recassero in Municipio per la firma: se non lo avessero fatto spontaneamente, pretendevano che fossero \u00abtradotti anche coi ferri a mezzo dei RR. CC.\u00bb.\nDi fronte al tergiversare del sindaco, la tensione saliva e si giunse a minacciare mali estremi, quali ad es. l'incendio del municipio. \u00abOggi \u00e8 Repubblica e bisogna far sangue\u00bb fu lo slogan pi\u00f9 emblematico fra quelli urlati in piazza in quei giorni.\nUna nuova coscienza politica.\nL'espressione \"Oggi \u00e8 Repubblica\" d\u00e0 lo spessore di quegli avvenimenti: non si trattava pi\u00f9 della cieca esplosione del malcontento contadino, quale pi\u00f9 volte si era manifestato nel passato, ma di una lotta animata dalla nuova coscienza della stretta connessione tra rivendicazioni economiche e scelte politiche. In \u00abOggi \u00e8 Repubblica\u00bb si avverte poi l'eco della Repubblica Neretina ed in entrambe, come in tutti gli altri moti di quegli anni, fanno da sottofondo la rivoluzione sovietica e tutto ci\u00f2 che questa evocava nell'immaginario collettivo.\nFine dell'occupazione.\nNonostante volassero minacce e intimidazioni, verso sera si era ancora in una fase interlocutoria, in quanto il sindaco Vergari si era rifiutato di impartire l'ordine che gli agrari fossero \u00abtradotti anche coi ferri\u00bb in municipio per la firma del contratto agrario. Se la situazione non degener\u00f2 nella bruta violenza, fu dovuto all'autocontrollo dei contadini che, verso le 19, decisero di porre fine alla manifestazione, avendo ricevuto dal sindaco l'assicurazione che l'indomani sarebbero stati convocati in municipio i proprietari.\nUn'ora dopo il sindaco Vergari, tuttavia, invi\u00f2 un telegramma al prefetto per comunicargli d'esser stato sequestrato dai contadini per circa dieci ore e, soprattutto, per richiedergli l'urgente invio di \u00abforte rinforzo con funzionario pubblica sicurezza\u00bb. Subito dopo il prefetto di Lecce telegraf\u00f2 al sottoprefetto di Gallipoli ordinandogli di provvedere alla tutela dell'ordine pubblico ad Alliste.\nL'indomani i contadini bloccarono le vie d'ingresso al paese e gli amministratori comunali decisero di tener chiuso il municipio e, pur continuando i tentativi di conciliazione, alla fine della giornata si era ancora in una situazione di stallo.\nFirma del concordato.\nIl 6 aprile, rimosse le barricate, fu riaperto il Municipio: a Racale e Melissano venne in quel giorno siglato il patto tra contadini e agrari, ma ad Alliste la situazione continuava a rimaner difficile, anche se era tenuta sotto controllo dal massiccio afflusso dei regi carabinieri e di un'autoblindata che vigilava per le vie del paese. Tuttavia, essendosi sfaldato il fronte degli agrari dopo gli accordi raggiunti a Racale e Melissano, anche il padronato allistino scese a patti con i contadini.\nIl 7 aprile, pertanto, i proprietari terrieri allistini apposero la \"firma\" sul concordato, che recepiva in toto le richieste contadine."}
{"id": "775770", "revid": "1632387", "url": "https://it.wikipedia.org/wiki?curid=775770", "title": "Till Fj\u00e4lls", "text": "Till Fj\u00e4lls \u00e8 il primo album in studio registrato dalla band svedese progressive-folk metal Vintersorg. \u00c8 stato pubblicato nel 1998 dalla Napalm Records."}
{"id": "775772", "revid": "287204", "url": "https://it.wikipedia.org/wiki?curid=775772", "title": "Till Fjalls", "text": ""}
{"id": "775790", "revid": "1013865", "url": "https://it.wikipedia.org/wiki?curid=775790", "title": "Regione di Pemba Nord", "text": "La regione di Pemba Nord (ufficialmente Pemba North, in inglese) \u00e8 una regione della Tanzania, costituita dalla parte settentrionale dell'isola di Pemba, nell'Oceano Indiano. La capitale \u00e8 Wete.\nDistretti.\nLa regione \u00e8 divisa amministrativamente due distretti:"}
{"id": "775792", "revid": "1013865", "url": "https://it.wikipedia.org/wiki?curid=775792", "title": "Regione di Pemba Sud", "text": "La regione di Pemba Sud (ufficialmente \"Pemba South\" in inglese) \u00e8 una regione della Tanzania, costituita dalla parte meridionale dell'isola di Pemba. Ha capoluogo Mkoani.\nDistretti.\nLa regione \u00e8 suddivisa amministrativamente in due distretti:"}
{"id": "775795", "revid": "701660", "url": "https://it.wikipedia.org/wiki?curid=775795", "title": "Regione di Pwani", "text": "La regione di Pwani (ufficialmente Pwani Region in inglese) \u00e8 una regione della Tanzania, con capoluogo Kibaha.\nLa regione confina a nord con la regione di Tanga, a est con quella di Dar es Salaam e con l'Oceano Indiano, a sud con la regione di Lindi e a ovest con la regione di Morogoro.\nDistretti.\nLa regione \u00e8 divisa amministrativamente in 6 distretti:"}
{"id": "775797", "revid": "287204", "url": "https://it.wikipedia.org/wiki?curid=775797", "title": "Regione di Rukwa", "text": "La regione di Rukwa (ufficialmente \"Rukwa Region\" in inglese) \u00e8 una regione della Tanzania occidentale, con capoluogo Sumbawanga. Prende il nome dal lago Rukwa.\nLa regione confina a nord con la regione di Katavi, a est con quella di Mbeya, a sud con lo Zambia a ovest con il lago Tanganica che costituisce il confine naturale con la Repubblica Democratica del Congo.\nPrima del 2012 la regione di Rukwa comprendeva anche quello che adesso \u00e8 il territorio della regione di Katavi.\nDistretti.\nLa regione \u00e8 divisa amministrativamente in 4 distretti:"}
{"id": "775803", "revid": "1013865", "url": "https://it.wikipedia.org/wiki?curid=775803", "title": "Regione di Mwanza", "text": "La regione di Mwanza \u00e8 una regione della Tanzania; prende il nome dal suo capoluogo, Mwanza.\nDal 2012, con l'istituzione delle regioni di Geita e Simiyu, il territorio della regione di Mwanza \u00e8 stato ridotto in loro favore.\nDistretti.\nLa regione \u00e8 divisa amministrativamente in 7 distretti:"}
{"id": "775806", "revid": "170423", "url": "https://it.wikipedia.org/wiki?curid=775806", "title": "National Basketball Association 1978-1979", "text": "La stagione della National Basketball Association 1978-1979 fu la 33\u00aa edizione del campionato NBA. La stagione si concluse con la vittoria dei Seattle SuperSonics, che sconfissero i Washington Bullets per 4-1 nelle finali NBA."}
{"id": "775810", "revid": "1573940", "url": "https://it.wikipedia.org/wiki?curid=775810", "title": "Strix", "text": "Strix \u00e8 un genere di uccelli della famiglia degli Strigidae.\nTassonomia.\nIl genere \"Strix\" comprende le seguenti specie:"}
{"id": "775812", "revid": "170423", "url": "https://it.wikipedia.org/wiki?curid=775812", "title": "National Basketball Association 1979-1980", "text": "La stagione della National Basketball Association 1979-1980 fu la 34\u00aa edizione del campionato NBA. La stagione si concluse con la vittoria dei Los Angeles Lakers, che sconfissero i Philadelphia 76ers per 4-2 nelle finali NBA.\nQuesta fu la stagione in cui la NBA introdusse ufficialmente il tiro da 3 punti, precedentemente utilizzato solo nella ABA. Il primo tiro da 3 punti fu segnato da Chris Ford, militante nei Boston Celtics. Tale tiro fu scoccato nella partita contro gli Houston Rockets, il 12 Ottobre 1979."}
{"id": "775818", "revid": "170423", "url": "https://it.wikipedia.org/wiki?curid=775818", "title": "National Basketball Association 1980-1981", "text": "La stagione della National Basketball Association 1980-1981 fu la 35\u00aa edizione del campionato NBA. La stagione si concluse con la vittoria dei Boston Celtics, che sconfissero gli Houston Rockets per 4-2 nelle finali NBA.\nSquadre partecipanti.\nI Dallas Mavericks si aggiungono da questa stagione, portando le squadre a 23."}
{"id": "775819", "revid": "110157", "url": "https://it.wikipedia.org/wiki?curid=775819", "title": "Peregrinatio Aetheriae", "text": "La Peregrinatio Aetheriae (\"Pellegrinaggio di Eteria\"), conosciuta anche come Itinerarium Egeriae (\"Itinerario di Egeria\"), \u00e8 un testo latino degli inizi del V secolo, nel quale Egeria, o Eteria, descrive il suo pellegrinaggio in Terrasanta.\nLa parte centrale del testo originale, circa un terzo, priva dell'inizio e della fine, fu ritrovata nel 1884 dallo studioso Gian Francesco Gamurrini in un manoscritto dell'XI secolo, scritto nell'abbazia di Montecassino e rinvenuto ad Arezzo, che venne pubblicato per la prima volta nel 1887 dallo stesso Gamurrini. \nNel VII secolo il monaco Valerio, scrisse a sua volta una lettera in cui lodava l'autrice, fornendoci altre informazioni su di lei e sul suo itinerario. Altri testi successivi citano parti del testo perdute nel manoscritto di Arezzo, ma citate da Valerio.\nIl nome dell'autrice \u00e8 incerto, a seconda delle versioni del testo (\"Aetheria\" o \"Egeria\"), ma Valerio riferisce che si trattava di una monaca, che aveva scritto il diario di viaggio del suo pellegrinaggio in una lunga lettera alle sue consorelle (alle quali nel testo si rivolge appunto con l'appellativo di \"sorelle\"). \nTuttavia la libert\u00e0 di un'assenza tanto lunga (circa quattro anni) e il costo considerevole del viaggio sembrano in contrasto con tale identificazione, mentre l'appellativo di \"sorelle\" e \"fratelli\" era frequentemente utilizzato all'epoca della redazione del diario anche al di fuori delle comunit\u00e0 monastiche: l'appellativo ha probabilmente tratto in inganno lo stesso Valerio. Egeria-Eteria era dunque pi\u00f9 probabilmente una ricca donna della classe media, originaria probabilmente della costa atlantica della Spagna o della Gallia.\nIl pellegrinaggio di Egeria si svolse sicuramente, sulla base dei riferimenti presenti all'interno del testo ad altri avvenimenti, tra il 363 e il 540, ma la data pi\u00f9 comunemente accettata \u00e8 il 381-384. La parte del testo conservata descrive la fine della sua permanenza a Gerusalemme, dove si era trattenuta per tre anni. Il testo venne probabilmente redatto dopo la fine del viaggio, sulla base di appunti presi in precedenza e alcune descrizioni sembrano essere state redatte dopo il suo ritorno a Costantinopoli.\nEgeria doveva essere una donna di una certa cultura e si dimostra interessata ai luoghi e ai costumi, e alle loro differenze rispetto a quelli del suo luogo di origine, e non solo agli episodi edificanti; accoglieva con un certo spirito critico le notizie che le venivano riportate dalle sue guide. \u00c8 tuttavia pienamente cristiana e descrive solo edifici, situazioni e personaggi cristiani, senza alcun riferimento a quelli pagani. Pone una particolare attenzione alla liturgia ed \u00e8 di grande interesse per gli studiosi la descrizione di quella della Settimana Santa utilizzata in quest'epoca a Gerusalemme.\nScrive in un latino probabilmente colloquiale, distante da quello classico e sembra che il suo maggiore riferimento sia stata la Bibbia, del cui stile si colgono gli echi in alcuni punti.\nDal punto di vista linguistico il testo rappresenta una testimonianza dell'evoluzione del latino: espressioni come \"deductores sancti illi\" (\"quelle sante guide\", con il significato di \"\"le\" sante guide\") aiutano a far luce sull'origine dell'articolo definito nelle lingue romanze."}
{"id": "775820", "revid": "1305772", "url": "https://it.wikipedia.org/wiki?curid=775820", "title": "Galli (disambigua)", "text": ""}
{"id": "775821", "revid": "3831", "url": "https://it.wikipedia.org/wiki?curid=775821", "title": "Itinerarium Egeriae", "text": ""}
{"id": "775822", "revid": "125772850", "url": "https://it.wikipedia.org/wiki?curid=775822", "title": "Lodovico Grossi da Viadana", "text": "Biografia.\nLudovico Grossi nacque a Viadana, un borgo del Ducato di Mantova. In seguito al suo ingresso nell'Ordine dei Frati minori osservanti, assunse il nome di Ludovico da Viadana, rinunciando alla dichiarazione del casato d'origine e indicando solo il nome e la patria, come voleva la consuetudine. Forse studi\u00f2 con Costanzo Porta, ma non esiste ancora una documentazione al riguardo. Divenne maestro del coro della Cattedrale di Mantova prima del gennaio 1594. Nel 1597 si trasfer\u00ec a Roma, dove rimase per qualche anno. Ebbe poi vari incarichi come maestro di cappella: presso il convento di S. Luca a Cremona (1602), presso la cattedrale di Concordia, nei pressi di Portogruaro (dal 16 novembre 1608 fino ad aprile-maggio 1609) e successivamente al duomo di Fano (dal 1610 sino al marzo 1612). Per tre anni, dal 1614 al 1617, fu responsabile del suo ordine religioso per l'intera provincia di Bologna che in quel tempo comprendeva Ferrara, Mantova e Piacenza. Nel 1623, a causa dei rapporti difficili con i suoi confratelli, si spost\u00f2 a Busseto, e poi al convento di Sant'Andrea a Gualtieri, vicino a Parma (oggi provincia di Reggio Emilia), dove mor\u00ec il 2 maggio 1627.\nStile.\nViadana svilupp\u00f2 il basso continuo, sebbene forme come il \"basso seguente\" o \"basso figurato\" fossero gi\u00e0 in uso; fu comunque il primo a utilizzarlo regolarmente, con funzione di sostegno armonico (o sostituzione) delle voci, nei suoi celebri \"Cento concerti con il basso continuo\", pubblicati a Venezia nel 1602.\nViadana compose principalmente musica sacra: messe, salmi, magnificat, mottetti e lamentazioni; fra le lamentazioni si annoverano le Lamentationes Hieremiae Prophetae. Fu autore anche di due libri di canzoni profane e un libro di \"Sinfonie musicali\" ad otto voci. Le sue prime composizioni sono ancora legate al linguaggio della musica rinascimentale, in cui utilizza lo stile polifonico. La sua pubblicazione del 1602 segn\u00f2 l'esordio della tecnica del concertato su basso continuo, confluente pi\u00f9 tardi nello stile monodico, impiegato da Viadana specialmente nelle ultime composizioni e in alcuni salmi.\nLe composizioni di Viadana di musica profana comprendono due libri di canzoni (uno a tre e uno a quattro voci) e uno di pezzi strumentali (sinfonie).\nLa musica di Viadana ebbe influenza sia in Italia che all'estero, soprattutto Francia e Germania, e in particolare su compositori come Michael Praetorius, Johann Hermann Schein ed Heinrich Sch\u00fctz. Per merito suo il concertato si diffuse in Germania dove venne poi sviluppato all'inizio del XVII secolo."}
{"id": "775824", "revid": "124829273", "url": "https://it.wikipedia.org/wiki?curid=775824", "title": "Un'ombra su Maigret", "text": "Un'ombra su Maigret (titolo originale francese \"C\u00e9cile est morte\", pubblicato in traduzione italiana anche col titolo C\u00e9cile \u00e8 morta) \u00e8 un romanzo poliziesco di Georges Simenon con protagonista il commissario Maigret.\n\u00c8 il ventiduesimo romanzo dedicato al celebre commissario e, a detta di Eskin, \u00e8 uno dei migliori Maigret. Da ricordare i dialoghi tra il commissario e Spencer Oats, criminologo dell'Institute of Criminology of Philadelphia, inviato dagli Stati Uniti per studiare l'ormai famoso \"metodo\" del commissario Maigret. Ma anche per il modo in cui viene risolto l'apparentemente inesplicabile duplice omicidio, fuori dalle convenzioni e dalle \"leggi\" che fino ad allora avevano regolato i romanzi polizieschi.\nSecondo Marnham, Simenon scrisse questo e altri \"Maigret\" per poter sostenere la famiglia, dato che dopo il momentaneo abbandono del personaggio da parte del suo autore, le vendite dei suoi romanzi \"non-Maigret\" non erano per niente brillanti.\nTrama.\nQuando Maigret una mattina si reca al lavoro trova ad attenderlo, per l'ennesima volta, C\u00e9cile Pardon, una ragazza bruttina e insignificante che gi\u00e0 in passato ha voluto parlare al commissario per segnalare che qualcuno ogni tanto entra di notte nell'appartamento dove ella vive con una vecchia zia inferma e proprietaria dell'intero stabile. Il commissario fa osservare la casa da un poliziotto, ma senza nessun risultato. A un certo punto C\u00e9cile sparisce. Maigret, stupito per la scomparsa della ragazza, che ha lasciato un messaggio in cui scrive che \"\u00e8 avvenuta una tragedia\", si reca subito a casa delle due donne e trova la vecchia zia morta strangolata. In serata verr\u00e0 poi scoperto anche il cadavere di C\u00e9cile, uccisa addirittura negli uffici della centrale di polizia giudiziaria.\nIl commissario comincia l'indagine sul duplice omicidio concentrandosi sulla figura della zia, nata povera ma sposatasi con un ricco imprenditore edile e poi rimasta vedova, donna molto avara e morbosamente attaccata al denaro. Questa per\u00f2 ha accolto a casa sua anni prima i tre figli della sorella rimasti orfani, ma due di loro hanno abbandonato la casa appena possibile. Rimane in casa a servire la zia solo C\u00e9cile. Nello stesso stabile, proprio al piano di sotto, abita anche l'avvocato della proprietaria, che il commissario scoprir\u00e0 essere anche un suo vecchio amante. Ricostruendo i movimenti di C\u00e9cile dalla notte precedente, Maigret scopre come i due delitti non siano stati commessi dalla stessa persona: autrice del primo \u00e8 C\u00e9cile, che ha ucciso la zia in un accesso d'ira, dopo aver scoperto come questa si arricchisse con investimenti in case d'appuntamento per poi negare aiuto ai suoi parenti in difficolt\u00e0; la ragazza invece \u00e8 stata a sua volta strangolata dall'avvocato, perch\u00e9 voleva confessare e consegnare a Maigret delle lettere che aveva scoperto, dalle quali si capiva che questi, in combutta con la zia, aveva avvelenato il marito imprenditore per appropriarsi dell'eredit\u00e0 .\nEdizioni.\nIl romanzo \u00e8 stato scritto tra Nieul-sur-Mer e Fontenay-le-Comte in Francia nel dicembre del 1940 e pubblicato per la prima volta presso Gallimard il 15 ottobre 1942, all'interno della raccolta \"Maigret revient...\" contenente anche altri due romanzi su Maigret, \"Maigret e la casa del giudice\" e \"Maigret e il sergente maggiore\". In precedenza era apparso come \"feullietton\" sul quotidiano \"Paris-Soir\", dal 18 febbraio al 5 aprile 1941, in 45 puntate.\nIn Italia \u00e8 apparso per la prima volta nel 1960, tradotto da Bruno Just Lazzari con il titolo \"Un'ombra su Maigret\" e pubblicato da Mondadori nella collana \"I romanzi di Simenon\" (n\u00b0 151). Sempre per lo stesso editore \u00e8 stato ripubblicato in altre collane o raccolte tra gli anni sessanta e ottanta (dal 1990 nella traduzione di Eileen Romano). Nel 2000 il romanzo \u00e8 stato pubblicato presso Adelphi con il titolo \"C\u00e9cile \u00e8 morta\", tradotto da Germana Cantoni de Rossi, nella collana dedicata al commissario (parte de \"gli Adelphi\", al n\u00b0 175).\nFilm e televisione.\nDue le pellicole cinematografiche ispirate da questo romanzo:\nAlmeno quattro sono stati invece gli adattamenti del romanzo per la televisione:"}
{"id": "775825", "revid": "110157", "url": "https://it.wikipedia.org/wiki?curid=775825", "title": "Miglierina", "text": "Miglierina (\"Migliar\u00ecna\" in calabrese) \u00e8 un comune italiano di 721 abitanti della provincia di Catanzaro in Calabria. Fa parte del club dei \"Borghi autentici d'Italia\" ed \u00e8 uno dei comuni soci di \"Avviso Pubblico. La rete nazionale degli Enti locali antimafia\".\nGeografia fisica.\nTerritorio.\nIl borgo di Miglierina \u00e8 poco distante dalla strada statale 280 dei Due Mari che collega Catanzaro a Lamezia Terme . Sorge nel punto pi\u00f9 stretto della Calabria, a 500\u00a0m s.l.m. Il suo piccolo territorio, di appena 13\u00a0km\u00b2, si eleva in altitudine fino ai 1.013\u00a0m di monte Portella partendo dai 250\u00a0m del fiume Amato.\nStoria.\nMiglierina \u00e8 legata storicamente a doppio nodo con la cittadina di Tiriolo essendo stata suo casale, seguendone le vicissitudini feudali.\nFu feudo dei Ruffo conti di Catanzaro, nel 1464 pass\u00f2 ai Carafa di Nocera e nel 1610 ai Cicala fino all'eversione della feudalit\u00e0 nel 1806.\nLa sua fondazione risalirebbe ad aprile del 1531, ma gi\u00e0 prima, nel 1507 vi era un insediamento nel territorio, nella parte bassa dell'attuale Miglierina, vicino al fiume Amato nella localit\u00e0 detta \"Cusati\". Il nome di Miglierina deriva dall'espressione dialettale \"megghia rina\", con cui si indicava la qualit\u00e0 arenosa del terreno su cui sorgeva l'abitato.\nStemma.\nAll'interno di una cornice, uno scudo diviso a met\u00e0. Da un lato sono raffigurate tre spighe legate da un nastro rosso, dall'altro della ghiaia (la rina, da cui deriva anche il nome), il tutto sormontato da una corona, e all'interno di due ramoscelli, uno di alloro e l'altro di quercia legati da un nastro tricolore.\nMonumenti e luoghi d'interesse.\nSantuario di Santa Lucia.\nNel 1595 la chiesa di Santa Lucia non era ancora consacrata. Venne costruita sul promontorio della Serra (attuale piazza S. Lucia e Quadarune) di pochi metri di larghezza e di lunghezza. Nel 1600 fu ampliata e nel 1649 fu eretta la parrocchia.\nChiesa di Santa Maria del Principio.\nIl visitatore che passa da Miglierina rimane colpito dalla maestosit\u00e0 dalla bellezza della facciata e in generale della chiesa di S. Maria del Principio (popolarmente oggi detta del \"Rosario\", anche se su tutti i documenti \u00e8 sempre indicata con la denominazione originaria).\nLa sua fortuna \u00e8 il piano prospettico con una strada ed un ampio spazio davanti che la fanno ammirare in tutta la sua ampiezza.\nIl notevole prospetto (opera di A. Pallone) \u00e8 riccamente decorato a stucchi, con imitazione di lesene e capitelli corinzi.\nL'opera fu eseguita dopo la met\u00e0 del XIX secolo, quando a Miglierina era in auge l'artigianato dei \"Babbari\", tra i cui esponenti vi era appunto A. Pallone.\nLa chiesa di S. Maria del Principio esiste da pi\u00f9 di quattro secoli.\nSociet\u00e0.\nReligione.\nSanta patrona.\nIl 4 marzo 1763 monsignor Francesco Maria Lojero consacr\u00f2 l'altare maggiore e la chiesa e fu canonicamente confermata santa Lucia da Siracusa patrona principale di Miglierina insieme ai patroni minori sant'Antonio di Padova e san Francesco da Paola.\nCultura.\nI Mastri Miglierinesi.\nI \"Mastri Miglierinesi\", operarono con grande successo tra la met\u00e0 del Settecento fino ai primi del Novecento, con perizia e capacit\u00e0 artigianale.\nPossono essere classificati soprattutto in tre settori: \"Mastri del legno, mastri armieri e Mastri stuccatori\" e \"Babbari\".\nRimangono come patrimonio storico le loro opere che possono essere ammirate a Miglierina e in molti altri centri calabresi.\nCompagnia teatrale miglierinese.\nLa compagnia teatrale miglierinese svolge la sua attivit\u00e0 da circa quindici anni; inizialmente rappresentava i propri lavori solo in ambito locale, da tempo ormai calca i palcoscenici di diversi paesi e citt\u00e0 della regione Calabria.\nAlcuni componenti del gruppo hanno cominciato ad appassionarsi al mondo del teatro fin da bambini, cimentandosi in recite parrocchiali, ed hanno continuato nel tempo affrontando svariate esperienze.\nBisogna sottolineare che Miglierina ha da sempre manifestato interesse per il teatro; sin dagli inizi del XX secolo, infatti, un gruppo di miglierinesi (costituito da soli uomini) allestiva opere a sfondo, per lo pi\u00f9, religioso, tra le quali la pi\u00f9 famosa e rinomata \u00e8 senza dubbio \u201cA Pigliata\u201d, rappresentata il venerd\u00ec Santo.\nLa Compagnia teatrale miglierinese nasce con lo scopo di coltivare questa passione per il teatro e con la speranza di coinvolgere sempre pi\u00f9 persone. I testi messi in scena sono in vernacolo perch\u00e9 il dialetto \u00e8 un patrimonio prezioso e insostituibile che va custodito gelosamente.\nBanda Musicale \"Santo Gagliardi\".\nDocumentazioni storiche e testimonianze del passato, fanno risalire la nascita della prima Banda musicale miglierinese gi\u00e0 alla fine dell'Ottocento, sotto la guida del maestro Sarlo che porta avanti da solo il suo lavoro fino al 1940, quando scelse come suo collaboratore e vicepresidente Santo Gagliardi. Da questo momento le sorti della Banda musicale, sono nelle mani del signor Gagliardi, il quale nutrendo una forte passione per l'attivit\u00e0 musicale, nel 1942 si diploma all'Ambina e subito dopo ne diventa Maestro effettivo, riuscendo a mettere insieme in poco tempo, un buon organico di oltre 40 elementi, in grado di assicurare un buon repertorio lirico-sinfonico apprezzato non solo nei paesi vicini, ma in tutto il catanzarese. Costretto ad emigrare in America, il maestro Santo Gagliardi lascia la direzione della Banda musicale al maestro Anastasio di Miglierina, il quale porta avanti il suo lavoro per pochi anni, successivamente, non essendo disponibili sul luogo altri maestri, fu chiamato a dirigerla il maestro Francesco Critelli di Marcellinara. Visto l'alternarsi di metodi di insegnamento diversi, la Banda musicale in questo periodo non gode di momenti di estrema notoriet\u00e0, fino a quando nel 1970 rientra dall'America il maestro Santo Gagliardi, che la riporta in brevissimo tempo agli antichi splendori. Infatti ricostitu\u00ec un Banda musicale di 50 elementi denominata \"Santa Cecilia\" in cui erano rappresentati tutte le classi strumentali. Nel repertorio facevano parte opere di Rossini, Mascagni e Verdi oltre ad un vastissimo numero di marce militari, caratteristiche e sinfoniche. Pur mantenendo l'amore e la passione per l'arte musicale, il Maestro nel 1985 si ritira dall'attivit\u00e0. La Banda musicale continua la sua attivit\u00e0 sotto la direzione del prof. Giuseppe Caruso di Serrastretta. \u00c8 in questo periodo che la banda musicale diventa un'Associazione autonoma distaccandosi dalla Pro-loco che la gestiva economicamente, si d\u00e0 un proprio statuto e nasce cos\u00ec l'Associazione Musicale \"G.Verdi\" sotto la presidenza di Massimo Cappellano. Nel 1996 i componenti della Banda musicale di Miglierina piangono la scomparsa del maestro Santo Gagliardi e danno all'Associazione il nome del Mastro scomparso, nasce cos\u00ec l'Associazione bandistico Culturale \"Santo Gagliardi\" legalmente costituita nell'anno 1996. Attualmente la Banda Musicale diretta dal Prof. Giuseppe Ciambrone conta 40 elementi, si esibisce in paesi della provincia di Catanzaro, eseguendo un vasto repertorio di marce militari, caratteristiche e sinfoniche il quale nei concerti estivi e invernali (natalizio) viene arricchito con brani di alto spessore tecnico-espressivo.\nGruppo Folk \"I Campanari\".\nNato nel 2018 da un'idea del parroco don Pasquale Di Cello, dal lavoro di Sigismondo Barilaro, aiutato dal cantante Toni Gentile e dalla costanza dei ragazzi di Miglierina.\nIniziative culturali.\nA Miglierina dal 2014 si \u00e8 tenuta la Giornata della Legalit\u00e0, iniziativa svolta dall'Amministrazione Comunale con la collaborazione dell'Istituto Comprensivo. Sono stati invitati diversi personaggi di rilievo nazionale, iniziando da Rosanna Scopelliti, figlia del giudice Antonino Scopelliti, al quale \u00e8 stato intitolata pure una piazza. Angela Napoli e don Giacomo Panizza. Dario Vassallo, fratello del sindaco Pescatore Angelo Vassallo. Sempre grazie alla collaborazione tra l'Amministrazione Comunale e l'Istituto Comprensivo \u00e8 stato istituito il Sindaco dei Ragazzi, eletto tra tutti gli studenti delle scuole medie.\nL'Amministrazione Comunale ogni 21 marzo partecipa alla Giornata della Memoria e dell'Impegno indetta da Libera. Associazioni, nomi e numeri contro le mafie per ricordare le vittime innocenti di tutte le mafie.\nGrazie alla riapertura, dopo quasi 20 anni, della biblioteca comunale Aldo Moro, si sono tenute diverse presentazioni di libri:\nPresepe Vivente.\nDal 2011, durante il periodo natalizio si svolge la rappresentazione del Presepe Vivente, organizzato dal parroco don Pasquale Di Cello con la collaborazione dei volontari che si adoperano alla realizzazione dello stesso. Donne, uomini, bambini, anziani e giovani. Tutti impegnati ad interpretare i personaggi tipici del Presepe francescano riproponendo anche gli antichi mestieri e i piatti tipici che Miglierina conserva ancora gelosamente. Ogni anno, ci sono diverse novit\u00e0, tra cui i luoghi in cui viene allestito il Presepe Vivente, con un percorso pi\u00f9 ampio rispetto alle edizioni precedenti.\nFesta del SS. Rosario.\nPrima domenica di ottobre\nFesta religiosa:\nQuindicina della Madonna del Rosario, processione della Madonna del Rosario accompagnata dalla Banda Musicale \"Santo Gagliardi\".\nFesta di Santa Lucia.\n13 dicembre\nFesta religiosa:\nTredicina di Santa Lucia, processione di Santa Lucia accompagnata dalla Banda Musicale \"Santo Gagliardi\".\nAmministrazione.\nAmministrazione Comunale eletta durante le elezioni del 26 maggio 2019:\nSindaco: Pietro Hiram Guzzi\nVice Sindaco: Marco Torchia\nAssessore: Gianluca Gentile\nConsiglieri Comunali:\nGregorio Guzzo, Rossana Mazza, Giuseppe Mazzei, Gianluigi Panzino, Lina Pingitore (Insieme per Miglierina).\nAntonella Audino, Erminio Pallone, Antonio Sacco (Uniti per Miglierina).\nRecapiti: tel. 0961 993041 - fax 0961 993238\nSito internet: http://miglierina.asmenet.it/\nSport.\nLa \"U.S. Miglierina Femminile calcio a 5\" \u00e8 stata finalista per due anni consecutivi(2005/06 e 2006/07) della finale regionale di coppa Italia di serie D."}
{"id": "775826", "revid": "170423", "url": "https://it.wikipedia.org/wiki?curid=775826", "title": "National Basketball Association 1981-1982", "text": "La stagione della National Basketball Association 1981-1982 fu la 36\u00aa edizione del campionato NBA. La stagione si concluse con la vittoria dei Los Angeles Lakers, che sconfissero i Philadelphia 76ers per 4-2 nelle finali NBA."}
{"id": "775829", "revid": "170423", "url": "https://it.wikipedia.org/wiki?curid=775829", "title": "National Basketball Association 1982-1983", "text": "La stagione della National Basketball Association 1982-1983 fu la 37\u00aa edizione del campionato NBA. La stagione si concluse con la vittoria dei Philadelphia 76ers, che sconfissero i Los Angeles Lakers per 4-0 nelle finali NBA."}
{"id": "775830", "revid": "83017", "url": "https://it.wikipedia.org/wiki?curid=775830", "title": "Big Audio Dynamite", "text": "I Big Audio Dynamite (abbrev.: \"B.A.D.\"), pi\u00f9 tardi conosciuti come Big Audio Dynamite II e in seguito come Big Audio, furono un gruppo post-punk inglese, formato dall'ex chitarrista e cantante dei Clash Mick Jones nel 1984.\nIl gruppo si distinse per la fusione di diversi stili musicali, comprendendo elementi di punk, rock, Musica dance, hip hop, reggae, blues e funk.\nStoria e formazioni.\nBig Audio Dynamite (1984 - 1990).\nIl gruppo fu fondato da Mick Jones e Don Letts (autore di \"The Punk Rock Movie\", vari videoclip dei Clash, e pi\u00f9 in avanti, regista del documentario sui Clash \"Westway to the World\"). L'esordio del gruppo risale al 1985 con l'album \"This Is Big Audio Dynamite\". La copertina dell'album mostra tutti i membri del gruppo tranne il tastierista Dan Donovan; il gruppo completo \u00e8 raffigurato sul retro dell'album.\nNel 1986, Joe Strummer (ex-cantante dei Clash), dopo essersi pentito di aver allontanato Jones dal gruppo, torn\u00f2 a collaborare con Mick e il resto della band. \"No. 10, Upping St.\" fu il disco pi\u00f9 venduto del gruppo, non a caso, l'album raggiunse l'undicesima posizione nelle classifiche britanniche. Nel 1987 i B.A.D. fecero da supporter agli U2 per il loro tour mondiale. Nel 1988 e nel 1989 escono \"Tighten Up, Vol. 88\" e \"Megatop Phoenix\". \"Tighten Up, Vol. 88\" contiene \"Just Play Music!\", secondo singolo che arriv\u00f2 alla posizione numero 1 nella classifica \"Modern Rock Tracks\" stilata dalla rivista \"Billboard\". La band registr\u00f2 poi \"Keep of the Grass\", canzone strumentale basata sul tema di un film western intitolato \"I magnifici sette\". Il video si pu\u00f2 vedere su YouTube.\nNel 1990 il gruppo registr\u00f2 il brano \"Free\" per la colonna sonora del film \"flashback\". Pi\u00f9 tardi, sempre nel 1990, Mick Jones avrebbe poi debuttato con il nuovo gruppo (i \"Big Audio Dynamite II\") pubblicando l'album in edizione limitata \"Kool-Aid\". Della vecchia formazione compare solo Dan Donovan, che collabora al brano \"Kickin'in\", remake di \"Free\".\nBig Audio Dynamite II (1991 - 1993).\nNel 1991, i B.A.D. II pubblicano \"The Globe\". La nuova formazione conteneva elementi pi\u00f9 rock, non a caso: era proprio intenzione del gruppo spingersi verso sonorit\u00e0 alternative rock. \"The Globe\" contiene il singolo della band che ottenne pi\u00f9 successo: \"Rush\" arriv\u00f2 alla posizione no. 1 delle classifiche statunitensi. I B.A.D. II fecero ancora una volta da supporter agli U2 per il loro \"ZooTV Tour\" e pubblicarono l'EP live \"On the Road Live '92\".\nBig Audio (1994).\nLa formazione mut\u00f2 ancora una volta. Fra i nuovi membri erano presenti Andr\u00e9 Shapps (co-produttore di \"The Globe\") e Mickey \"DJ Zonka\" Custance. Nel 1994 viene pubblicato \"Higher Power\" sotto il nome abbreviato di \"Big Audio\". Tuttavia l'album non ottenne il successo di \"The Globe\" o dei precedenti dischi.\nDopo un accordo con la \"Radioactive Records\", il gruppo realizz\u00f2 il suo ultimo album, \"F-Punk\". Fu l'album che ottenne meno successo. La formazione, nonostante fosse la stessa di \"Higher Power\", \u00e8 accreditata come \"Big Audio Dynamite\".\nPost-1995.\n. L'ennesima formazione conteneva il cantante Ranking Roger (The Beat, General Public). Nel 1998 la band lanci\u00f2 un nuovo sito internet, utilizzato principalmente per vendere l'album \"Entering a New Ride\".\nNel 2005, Jones lavor\u00f2 nel nuovo gruppo di Tony James (ex-membro dei Generation X e dei Sigue Sigue Sputnik) chiamato Carbon/Silicon.\nAll'inizio del 2005 fu pubblicato un DVD live dei B.A.D. II.\nRiunione (2011 - oggi).\nNel 2010 Don Letts parl\u00f2 una imminente riunione dei Big Audio Dynamite. Il 25 gennaio 2011, \u00e8 stata annunciata ufficialmente la riunione del gruppo che si \u00e8 ricomposto nella sua formazione originaria, ed \u00e8 stato anche annunciato un tour di nove date nel Regno Unito.\nComponenti del gruppo.\n1984 - 1990, 2011 - oggi\n1991 - 1993\n1994\nPost - 1995"}
{"id": "775832", "revid": "170423", "url": "https://it.wikipedia.org/wiki?curid=775832", "title": "National Basketball Association 1983-1984", "text": "La stagione della National Basketball Association 1983-1984 fu la 38\u00aa edizione del campionato NBA. La stagione si concluse con la vittoria dei Boston Celtics, che sconfissero i Los Angeles Lakers per 4-3 nelle finali NBA."}
{"id": "775835", "revid": "15756", "url": "https://it.wikipedia.org/wiki?curid=775835", "title": "Personaggi di Street Fighter", "text": "I personaggi di \"Street Fighter\" sono una serie di personaggi apparsi nella famosa serie di videogiochi \"Street Fighter\", appartenenti al genere picchiaduro, dalla quale sono stati tratti anche film ed anime.\nDi seguito si trova una lista dei personaggi che sono apparsi nelle differenti versioni del gioco.\nPersonaggi.\nAbel.\nAbel \u00e8 un lottatore francese che non si ricorda nulla del suo passato. Si ispira alle tecniche di combattimento della lotta greco-romana, e il suo obiettivo \u00e8 sconfiggere i membri della Shadaloo.\nAbigail.\nAbigail \u00e8 un personaggio apparso in Final Fight come boss e introdotto in Street Fighter V come DLC. \u00c8 un membro della Mad Gear Gang di origine canadese che usa la forza bruta e le sue enormi dimensioni (infatti \u00e8 attualmente il personaggio pi\u00f9 alto della serie superando Hugo di 4 centimetri) per combattere. Possiede un'officina meccanica in cui conserva le sue numerosissime auto e spesso mima i suoni di queste ultime.\nAce.\n \u00e8 un personaggio di \"Street Fighter EX 3\".\nLa sua particolarit\u00e0 \u00e8 che non possiede mosse proprie essendo un personaggio da costruire. In pratica, giocando la modalit\u00e0 \"Expert\" del \"Training mode\", si possono sbloccare le tecniche da attribuire a questo personaggio, tecniche degli altri personaggi del gioco o di personaggi di altre saghe. Si possono combinare in Ace diverse Mosse Speciali, Super e Meteor Combo, ma non usarle tutte indistintamente.\nAdon.\nAdon \u00e8 presente nel primo Street Fighter, per poi ricomparire nei tre i capitoli della serie \"Alpha\" e in \"Super Street Fighter IV\". Viene descritto come uno psicopatico thailandese lottatore di Muay Thai, abile nel \"Wai Khru,\" ha i capelli rossi, alto oltre 180 Cm. Addestrato da Sagat, Adon non fu scelto dal gigante thailandese come suo successore proprio a causa del suo carattere malvagio. Per questo motivo decide di combattere contro chiunque per dimostrare a Sagat di essere degno della sua successione.\nCompare sempre come primo avversario da battere nella modalit\u00e0 \"Battaglia Drammatica\" della serie Street Fighter Alpha.\nAkuma.\nAkuma (Gouki in giapponese) \u00e8 il fratello del maestro di Ryu e Ken, Gouken. Ha abbracciato il \"Satsui-no-hado\", (uno stile evoluto dell'Ansatsuken ma proibito in quanto malefico) il lato oscuro dell'energia dell'Hadoken e dello Shoryuken, capace di dare una forza immensa, ma anche di cancellare qualsiasi sentimento umano.\nNon ha amori, n\u00e9 amicizie, n\u00e9 interessi di alcun tipo. Vive solo per combattere e per distruggere. Akuma ha appreso tecniche ben pi\u00f9 potenti di Gouken: Messatsu Gou-Hado (variante dello Shinku Hadoken), Messatsu Gou-Shoryu (variante dello Shoryureppa), Tasu-Zanku-Kyaku (variante del Tatsu-Maki-Senpu-Kyaku), Ashulo Senkuu (una forma di teletrasporto), Misogi (un pugno d'energia dall'alto), Tenma Gou Zanku (variante evoluta dello Zanku Hadoken), Kongouko-Kuretsuzan (colpisce il terreno con un pugno e l'energia sale come un geiser) e Shun Goku Satsu (la tecnica definitiva).\nNel finale di \"Street Fighter III: 3rd Strike\" acquisisce una nuova tecnica: il Tenshou Kaireki Jin.\nAkira.\n \u00e8 un personaggio originario della serie Rival Schools\" e apparso per la prima volta in '. In seguito ha fatto il suo debutto nei giochi di \"Street Fighter\" a partire dalla quinta stagione di combattenti DLC in \"Street Fighter V\".\nAlex.\nAlex \u00e8 il protagonista di \"Street Fighter III\" ed \u00e8 un wrestler statunitense che vuole vendicare l'amico Tom, ferito gravemente da Gill.\nAllen.\n \u00e8 un personaggio del videogioco \"Fighting Layer\" della Arika, che appare solamente in \"Street Fighter EX Plus \u03b1\". Indossa un keikogi viola, ha i capelli arancioni e basette pronunciate.\nArea.\n compare per la prima volta in \"Street Fighter EX 2\".\nUna ragazza bionda dallo spiccato quoziente intellettivo e dall'aspetto un po' nerd, partecipa al torneo dei Street Fighter per testare le ultime invenzioni di suo padre, uno scienziato. Combatte con indosso dei rollerblade a razzo e un braccio meccanico gigante in grado di lanciare violente scariche elettriche.\nArkane.\n \u00e8 un personaggio apparso per la prima volta nel gioco \"\". \u00c8 un soldato d'\u00e9lite di Shadaloo specializzato nell'uso dell'elettricit\u00e0.\nBalrog.\nBalrog (Mike Bison in Giappone) \u00e8 un violento e brutale pugile di colore, che venne scaricato dalla federazione della boxe dopo aver accidentalmente ucciso un avversario sul ring; a quel punto accetta l'offerta della Shadaloo di diventare uno dei capi supremi dell'organizzazione orchestrata da Bison.\nIl nome originale Mike Bison \u00e8 una chiara parodia di Mike Tyson, pugile al quale Balrog \u00e8 ispirato anche per l'estetica; il nome \u00e8 stato cambiato nella versione occidentale per evitare il possibile sfruttamento d'immagine di Tyson stesso.\nA differenza dei videogiochi e della reale storyline definita dalla Capcom, nel film \"Street Fighter - Sfida finale\" Balrog \u00e8 un nemico della Shadaloo ed un alleato delle Nazioni Unite.\nBirdie.\nApparso nel primo torneo \"Street Fighter\" come un punk caucasico, Birdie (che \u00e8 anche il nome di uno dei punteggi del golf, cos\u00ec come Eagle) \u00e8 in realt\u00e0 un britannico di colore con un passato da criminale, esperto nel combattimento da strada; la pelle chiara che lo caratterizzava nel primo torneo era dovuta a una malattia che lo limit\u00f2 anche nelle doti di combattente.\nDopo il torneo cerca in tutti i modi di diventare un membro della Shadaloo.\nBison.\nM. Bison (Vega in Giappone) \u00e8 il cattivo principale della serie. A capo di una potente organizzazione criminale, la Shadaloo, \u00e8 dotato di pericolosi poteri psichici e di una tecnica di combattimento potentissima. Le sue tecniche pi\u00f9 potenti sono: Psycho Crusher (ruota su se stesso creando un turbine di energia infuocata), Psycho Shot (un pugno d'energia), Knee Press (dieci calci in volto ripetuti).\nIn \"Street Fighter Alpha 3\" (\"Street Fighter Zero 3\") Bison, oltre lo Psycho Crusher, ha una tecnica di gran lunga pi\u00f9 devastante: l'Atomic Punch (un pugno d'energia potentissimo).\nBlade.\nPersonaggio creato per il film \"Street Fighter - Sfida finale\", \u00e8 un cyborg-soldato al servizio di Bison. La sua missione \u00e8 quella di eliminare Guile. \u00c8 molto abile nell'uso di coltello e taser.\nBlair.\n \u00e8 un personaggio del videogioco \"Fighting Layer\" della Arika, che compare per la prima volta in \"Street Fighter EX\".\nFiglia di una facoltosa famiglia in Europa, Blair Dame fu dotata di una rigida istruzione fin da quando era ancora una bambina. A Blair fu inoltre impartito anche un rigoroso addestramento alle arti marziali, nell'eventuale necessit\u00e0 che un giorno avesse dovuto proteggere se stessa e i suoi cari.\nUn giorno Blair fu invitata da un'amica ad accompagnarla in un importante viaggio in giro per il mondo. Sua madre acconsent\u00ec a condizione che fosse accompagnata da una guardia del corpo: venne cos\u00ec assunto Cracker Jack.\nIn \"Street Fighter EX 2\" scopre di avere una sorella di nome Sharon, anch'ella partecipante al torneo.\nBlanka.\nCresciuto da solo tra gli animali selvatici nella giungla, ha un aspetto bizzarro; la pelle \u00e8 di colore verdastra per il prolungato contatto con la clorofilla delle piante e i capelli e peli del corpo di colore arancione acceso. Blanka non solo \u00e8 un buon lottatore ma ha anche dei poteri elettrici. Difesosi strenuamente dalle battute di caccia organizzate dalla Shadaloo, Blanka riesce a ritrovare la madre persa nell'incidente aereo che lo fece atterrare in Brasile, incidente causato dalla Shadaloo. Il vero nome di Blanka \u00e8 Jimmy.\nNel film \"Street Fighter - Sfida finale\", Blanka \u00e8 l'amico di Guile, Charlie, trasformato in mostro per colpa di esperimenti fatti dagli scienziati di Bison, una versione che tuttavia non \u00e8 ufficializzata dalla Capcom.\nIl suo nome originale doveva essere \"Hamablanca\", una versione contratta di \"hombre blanco\" (\"uomo bianco\" in spagnolo), nonostante il fatto che la lingua ufficiale del Brasile sia il portoghese.\nCammy.\nA seconda delle varie incarnazioni, una Marine degli Stati Uniti o uno spietato \"killer\".\nInizialmente una delle \"Dolls,\" le ragazze del corpo privato di Bison, Cammy si libera dai poteri dello Psycho Drive della Shadaloo e diviene un membro dei \"Delta Red\", un corpo speciale dell'esercito britannico; la ragazza per\u00f2 non ricorda pi\u00f9 nulla del suo passato e cerca Bison perch\u00e9 possa rivelarglielo.\nIn Street Fighter - Sfida finale \u00e8 interpretata da Kylie Minogue.\nBison ha ribattezzato Cammy, quando era sua schiava, col nome in codice \"Killer Bee\" (ape assassina).\nCharlie Nash.\nCharlie Nash \u00e8 un soldato statunitense, grande amico di Guile, il quale \u00e8 stato il suo maestro di combattimento nell'esercito. Appare per la prima volta in con una folta chioma bionda con un lungo ciuffo, con gli occhiali da vista e con un giubbotto a mezze maniche arancione. Muore per mano di Bison nel tentativo di combattere la Shadaloo, prima dell'inizio del secondo torneo \"Street Fighter II\", quando Guile era ancora un soldato semplice. Dopo diversi anni di assenza Charlie ritorna in \"Street Fighter V\", dove viene temporaneamente resuscitato. Qui assume un aspetto molto simile al Mostro di Frankenstein, ma continua ad avere gli stessi indumenti che aveva da vivo.\nCharlie \u00e8 il nome imposto al personaggio dalla trasposizione in inglese del gioco in cui appare, mentre il nome giapponese \u00e8 Nash. Nel gioco si pu\u00f2 giocare con un personaggio chiamato Shadow: altri non \u00e8 che Charlie/Nash dominato dall'energia psichica di Bison/Vega ed usa tecniche lievemente diverse dal Charlie di base.\nAl di fuori dei videogiochi, l'amico di Guile \u00e8 apparso diversamente. Nella serie animata \"Street Fighter II V\" non sembra essere un lottatore e finisce ucciso tentando di ostacolare la Shadaloo; nel film \"Street Fighter - Sfida finale\" \u00e8 stato unito con il personaggio di Blanka: in tale film il suo nome \u00e8 Carlos Blanka e viene sottoposto ad un esperimento per ottenere un combattente potenziato, uscendone con la pelle verde.\nChun-Li.\nUna tenace poliziotta cinese. Nel film \"Street Fighter - Sfida finale\" \u00e8 una giornalista televisiva mentre nella serie animata \"Street Fighter II V\" \u00e8 una studentessa liceale e guida turistica. \u00c8 un personaggio agile e le sue mosse caratteristiche includono un calcio rotante a testa in gi\u00f9 ed una serie di calci in rapida successione. \u00c8 alla continua ricerca di informazioni che la possano portare nella tana della Shadaloo capeggiata da Bison, allo scopo di vendicare suo padre, ucciso proprio per mano del capo dell'organizzazione criminale.\nCody.\nPersonaggio statunitense di \"Street Fighter Alpha 3\" che sarebbe nato il 18 aprile 1967.\n\u00c8 l'eroe di Metro City che assieme a Guy e Haggar liber\u00f2 la citt\u00e0 dalla Mad Gear, un'associazione criminale. Ora \u00e8 un carcerato che lotta con la divisa della prigione e le manette, esperto di varie arti marziali; \u00e8 finito in galera incastrato da Poison.\nIl suo nome completo \u00e8 Cody Travers, e ha un fratello di nome Kyle, protagonista nel videogioco \"\" su PlayStation 2.\nC. Jack.\n \u00e8 un personaggio che compare per la prima volta in \"Street Fighter EX\".\nC. Jack un tempo era un buttafuori di Las Vegas noto per i suoi pugni incredibilmente potenti. Si guadagn\u00f2 il soprannome di \"Cracker\" a causa del suo frequente uso della sua inseparabile mazza da baseball. Un'organizzazione criminale decide, per motivi a lui ignoti, di eliminarlo, ma Jack decide di sfuggire da loro agendo in incognito come guardia del corpo di Blair Dame, figlia di una ricca casata europea, accompagnandola nel suo importante viaggio per il mondo. Quando il suo viaggio intorno al globo si concluse, Jack spar\u00ec per un po' di tempo, salvo poi ritornare quando un misterioso combattente di nome King Bharat rap\u00ec sua sorella minore. Una volta sconfitto Bharat e tratta in salvo la sorella, scopr\u00ec di essere nuovamente ricercato dalla misteriosa organizzazione. Cos\u00ec fu costretto a rifugiarsi per un certo periodo al palazzo di Blair, per nascondersi dai suoi aguzzini.\nC. Viper.\nCrimson Viper \u00e8 un agente segreto che combatte con una serie di armi hi-tech incorporate nel suo vestito. Grandissima e spietata professionista nel lavoro, \u00e8 una madre affettuosa nel tempo libero. Appare per la prima volta in Street Fighter IV ed \u00e8 di nazionalit\u00e0 statunitense. In Street Fighter - La leggenda viene interpretata dall'attrice Moon Bloodgood.\nDan.\nDan Hibiki viene da Hong Kong ed \u00e8 il figlio di Go Hibiki, un rivale di Sagat che in uno scontro con il thailandese riusc\u00ec a cavargli un occhio perdendo per\u00f2 la vita; a quel punto Dan si \u00e8 allenato duramente nel karate per arrivare a sfidare e sconfiggere Sagat. Appare la prima volta in .\nDan \u00e8 una parodia di \"Ryo Sakazaki\" e \"Robert Garcia\", i protagonisti del videogioco \"Art of fighting\" della rivale SNK Playmore.\nDarun Mister.\n \u00e8 un noto campione di Wrestling del suo paese, l'India. Annoiato da continui avversari non all'altezza, si mette alla ricerca del leggendario Zangief per dimostrargli di essere il numero uno nella sua disciplina. Dopo varie ricerche riesce a trovarlo, i due si sfidano e la vittoria va a Zangief. Finito il loro combattimento Darun giura di allenarsi di pi\u00f9 per cercare di sconfiggerlo. Egli viaggia per il mondo come bodyguard della principessa persiana Pullum Purna, in compagnia dell'amica Blair Dame.\nDecapre.\n \u00e8 un personaggio apparso per la prima volta in \"Street Fighter Alpha 3\" come parte dell'introduzione alla battaglia contro i boss Juli e Juni prima di fare il suo debutto giocabile in \"Ultra Street Fighter IV\". \u00c8 un membro delle guardie d'\u00e9lite di M. Bison, le Dolls, \u00e8 un prodotto imperfetto degli esperimenti di clonazione di Shadaloo che hanno poi creato Cammy. Ha una forte somiglianza con quest'ultima, sebben parli con un forte accento russo e indossi una maschera metallica per nascondere una grande cicatrice che copre la maggior parte del suo viso. Il suo nome deriva dalla parola russa usata per il mese di dicembre, \"Dekabr\"'.\n\u00c8 doppiato in lingua originale da Miyuki Sawashiro e da Caitlin Glass in lingua inglese.\nDee Jay.\nKickboxer giamaicano amante del ritmo, il suo vero obiettivo \u00e8 quello di diventare una star della musica.\nDhalsim.\nUn asceta che si dedica allo yoga ed esperto dell'arte marziale indiana yoga zair. \u00c8 in grado di sputare fuoco e di allungare gambe e braccia.\nD. Dark.\n \u00e8 un personaggio della serie \"Street Fighter EX\", col viso coperto da una maschera antigas che combatte spietatamente facendo uso di lame, cavi ed esplosivi. Si pensa che sia alla ricerca di Guile per vendetta.\nDudley.\nUn pugile britannico di colore dal look curato e \"dandy\" apparso la prima volta in Street Fighter III. Combatte per riavere la sua Jaguar d'epoca, rubatagli dalla setta di Gill. \u00c8 esteticamente ispirato ai pugili Jack Johnson e John L. Sullivan.\nEagle.\nMaggiordomo britannico abile nell'escrima con i bastoni, Eagle (come Birdie) prende il nome da un punteggio del golf. Viene mandato dalla nobile famiglia per la quale lavora a combattere nel primo torneo \"Street Fighter\" allo scopo di sfidare il campione Sagat.\nRiappare nella versione per Game Boy Advance e PSP di \"Street Fighter Alpha 3\" e in \"Capcom vs. SNK 2\".\nEsteticamente \u00e8 un omaggio a Freddie Mercury e al personaggio Petrov del film \"Dalla Cina con furore\".\nEd.\n, originariamente conosciuto come Bandaged Boy, \u00e8 un personaggio apparso per la prima volta in \"Street Fighter IV\" come personaggio non giocabile prima di fare il suo debutto giocabile nella seconda stagione di combattenti in \"Street Fighter V\". \u00c8 il protetto di Balrog che brandisce il potere psicologico; \u00e8 stato catturato dalla Shadaloo per fungere da potenziale corpo sostitutivo di M. Bison.\nElena.\nElena \u00e8 una principessa del Kenya che desidera girare il mondo combattendo e conoscendo persone di ogni cultura. In un viaggio in Giappone conosce Narumi, la sua migliore amica.\n\u00c8 stata il primo lottatore ad utilizzare solamente i calci, nella Capoeira, e l'unico che possiede una mossa speciale (\"Healing\") in grado di recuperare energia persa.\nEl Fuerte.\nEl Fuerte si reputa il miglior \"luchador\" messicano mentre invece \u00e8 un cuoco che approfitta del torneo per scoprire quello che mangiano i lottatori. Sembrerebbe ispirato al wrestler Rey Misterio sia per l'estetica che per le mosse ed \u00e8 apparso la prima volta in Street Fighter IV.\nF7.\nF7 \u00e8 un personaggio apparso per la prima volta nel gioco \"\". \u00c8 un soldato d'\u00e9lite di Shadaloo specializzato in molte forme di combattimento.\nF.A.N.G.\n, talvolta conosciuto come Great F.A.N.G in Giappone, \u00e8 un personaggio apparso per la prima volta in \"Street Fighter V\". \u00c8 il secondo in comando della Shadaloo, subito dopo M. Bison.\nFalke.\n \u00e8 un personaggio apparso per la prima volta nella storia del personaggio di Ed in \"Street Fighter V\" prima di diventare giocabile nella terza stagione DLC del gioco. \u00c8 un membro della Neo Shadaloo.\nFei Long.\nUn chiaro omaggio a Bruce Lee, Fei Long \u00e8 un attore di arti marziali del cinema di Hong Kong che cerca di mettersi in luce con il torneo di Street Fighter, attirando a s\u00e9 anche l'interesse della Shadaloo.\nCombatte anche in onore del \"maestro\" e per onorare la sua tecnica.\nG.\n \u00e8 un personaggio apparso per la prima volta come quinto personaggio nella terza stagione DLC di \"Street Fighter V\".\nGaruda.\n compare per la prima volta in \"Street Fighter EX\". \u00c8 un demone con indosso un'antica armatura che richiama gli antichi samurai, dalla quale pu\u00f2 far fuoriuscire varie lame da ogni parte del corpo. Questo misterioso guerriero \u00e8 stato creato dalle anime dei morti, vittime del Satsui No Hado. Garuda \u00e8 uno dei pochi personaggi della serie a possedere attacchi che facciano sanguinare violentemente l'avversario: questa caratteristica \u00e8 stata in parte eliminata nelle versioni non giapponesi del videogioco\nGeki.\nUn ninja giapponese che partecipa alla prima edizione del torneo \"Street Fighter\". Non si risparmia per quanto riguarda armi e trucchi di vario genere, quali shuriken, teletrasporto ed un artiglio su una delle mani.\nSia Vega che Ibuki sembrerebbero parzialmente ispirati a Geki.\nGen.\nGen era un assassino cinese abilissimo in svariate tecniche di Ansatsuken e Kung Fu quali l`\"orso\", la \"tigre\", la \"mantide\" e la \"gru\". Appare la prima volta in Street Fighter.\nAmico del padre di Chun-Li, dopo il primo torneo si prende cura di lei e, successivamente, anche dei fratelli Yun e Yang Lee. Malato di leucemia dopo la prima edizione del torneo di Street Fighter, decide di sfidare Akuma prima di morire.\nGill.\nGill \u00e8 il capo della setta degli \"Illuminati\", che da millenni manipola la politica mondiale allo scopo di salvaguardare la specie umana, e che attendeva con ansia l'avvento del \"messia\", incarnatosi proprio in Gill. Con lui \u00e8 proseguito il progetto \"G\" per la creazione di super-soldati modificati geneticamente. Lo scopo di Gill \u00e8 quello di isolare nella \"Terra Promessa\" i migliori lottatori, salvandoli dall'imminente distruzione del pianeta Terra.\nEsteticamente ricorda le raffigurazioni degli d\u00e8i pagani greci, e nel volto ha delle somiglianze con le classiche raffigurazioni di Ges\u00f9 di Nazareth; ha il corpo met\u00e0 blu e met\u00e0 rosso, a rappresentare i due elementi che controlla (acqua e fuoco); nelle sue gesta ci sono molti riferimenti ad eventi e personaggi della Bibbia.\nAppare la prima volta in Street Fighter III.\nGouken.\nGouken \u00e8 un sensei della tecnica Ansatsuken, nonch\u00e9 fratello di Akuma e maestro di Ryu e Ken.\nGoutetsu.\nIl giapponese Goutetsu era il maestro di Gouken, Akuma e Kizer. Viene ucciso in combattimento da Akuma. Appare in Street Fighter Alpha.\nGuile.\nGuile \u00e8 un Marine degli Stati Uniti in cerca di vendetta per la morte del suo amico Charlie. Ha un caratteristico calcio rovesciato, il \"Somersault Kick\", e un'onda di energia fatta a boomerang che emette dalle mani, il \"Sonic Boom\". \u00c8 il personaggio principale del film \"Street Fighter - Sfida finale\", dov'\u00e8 interpretato da Jean-Claude Van Damme.\nGuy.\nGuy appare la prima volta in \"Final Fight\".\n\u00c8 l'eroe statunitense di Metro City che assieme a Cody e Haggar ha liberato la citt\u00e0 ed \u00e8 nato il 12 agosto 1965. \u00c8 un esperto dell'arte \"ninjitsu Bushin Ry\u016b\".\nIl suo maestro, il ninja Zeku, vide in lui uno spiccato talento per le arti marziali e lo prese come discepolo per insegnargli il suo stile Bushin e designandolo come suo successore.\nHakan.\nHakan \u00e8 un lottatore turco praticante del wrestling d'olio, disciplina tipica della sua nazione dove gli sfidanti combattono rivestiti solamente da un paio di pantaloni neri e ricoperti interamente di olio.\nA capo di un'azienda produttrice di olio da cucina, partecipa al torneo di Street Fighter alla ricerca della miglior qualit\u00e0 d'olio possibile, oltre che per dimostrare al mondo intero l'efficacia del suo stile di combattimento. Lui e Honda, oltre che amici di vecchia data, sono anche grandi rivali.\nE' doppiato da Shintaro Ohata in giapponese e da Lance J. Holt in lingua inglese.\nHayate.\n \u00e8 un nobile samurai che tenta di seguire le orme del suo leggendario padre scomparso. \u00c8 apparso per la prima volta in \"Street Fighter EX 2\".\nHokuto.\n \u00e8 una donna che compare nella serie di Street Fighter EX. \u00c8 sorella di Kairi e Nanase, e come il fratello, anche lei cade vittima dell'oscuro potere del Satsui-No-Hado, potendo diventare Evil Hokuto (\"Hokuto malvagia\").\nHonda.\nUn lottatore di sumo giapponese con la passione per la buona cucina. Ha un caratteristico attacco che ricorda quello dei rapidi calci di Chun Li, ma con le mani.\nHugo.\nPersonaggio di \"Final Fight\", dove era tra i comuni nemici del gioco, \u00e8 di origini tedesche. In Final Fight non appariva col nome di Hugo, ma col nome di Andore.\nIn Street Fighter 3 - 2nd Impact \u00e8 un wrestler professionista, il cui manager \u00e8 Poison (altro nemico comune in \"Final Fight\"), che cerca un compagno per il Tag Team. \u00c8 un rivale di Alex. \u00c8 chiaramente ispirato ad Andr\u00e9 the Giant.\nNel suo finale in SF 3-3rd Strike, Hugo fonda la sua personale lega di Wrestling, di cui fanno parte tutti i personaggi del gioco da lui sconfitti, e costretti a portare magliette e pantaloni uguali alle sue.\nIbuki.\nCresciuta in un villaggio giapponese di soli ninja, Ibuki viene mandata dal proprio clan per indagare su Gill e la sua organizzazione e per rubargli i documenti relativi al progetto \"G-File\". Successivamente dovr\u00e0 sfidare Oro per passare il proprio test di ninja.\nIngrid.\nIngrid \u00e8 un'esper la cui prima apparizione in un videogioco avvenne in \"Capcom Fighting All-Stars\", gioco mai pubblicato.\nHa poteri psichici come quelli di Bison ma \u00e8 sua rivale.\nIn uno dei suoi 200 frame si nota la caricatura del lottatore \"Hard Gay\".\nJoe.\nBiondo kickboxer statunitense che prende parte al primo torneo \"Street Fighter\". La Capcom non lo proporr\u00e0 pi\u00f9 preferendo nuovi kickboxer come Dee Jay.\nJuni e Juli.\nJuni e Juli (rispettivamente \"Giugno\" e \"Luglio\" in lingua tedesca) sono due membri de \"le bambole\", ovvero le guardie del corpo donne di Bison, il quale ha praticato loro un lavaggio del cervello quando queste erano adolescenti. Entrambe sono due letali assassine non consapevoli delle loro azioni, perch\u00e9 controllate dalla Psyco Power di Bison. Nei videogiochi combattono assieme contro il giocatore e sono apparse la prima volta in \"Street Fighter Alpha 3\".\nJuri.\nUn'agile combattente di origine coreana praticante del taekwondo apparsa la prima volta in Super Street Fighter IV. Detesta Bison e per vendicarsi si allea con Seth, il quale le rimpiazza l'occhio leso con uno bionico, che oltre a comprendere un mini computer per analizzare l'avversario, canalizza l'energia del BLEQE, rendendola una avversaria temibile. Ha un carattere sadico e violento.\nKarin.\nRagazza giapponese snob abile nelle arti marziali, in particolare nel \"Kanzuki-ry\u016b kakut\u014djutsu\", \u00e8 l'acerrima rivale di Sakura. Se Sakura pu\u00f2 essere considerata il Ryu al femminile, Karin ricorda abbastanza Ken. Appare la prima volta in Street Fighter Alpha 3.\nKage.\n, noto anche come , \u00e8 un personaggio introdotto nella quarta stagione di \"Street Fighter V: Arcade Edition\". Con l'avvento di Ryu che superava le tentazioni del Satsui no Hado che dimorava in lui, si presumeva che il personaggio di Evil Ryu fosse stato sconfitto. Eppure, sorprendentemente, il Satsui no Hado svilupp\u00f2 un comportamento senziente e si manifest\u00f2 come una sua entit\u00e0 fisica completamente separata, chiamandosi \"Kagenaru Mono\". Kage vive per mostrare e dimostrare a Ryu che non \u00e8 niente senza di lui e cerca di sfidare Akuma e Sagat, due dei rivali pi\u00f9 famosi di Ryu.\nKairi.\n \u00e8 uno studente giapponese del leggendario stile Mizugami insieme alle sorelle Hokuto e Nanase, ma \u00e8 anche un esperto dello stile Muay Thai. Perde la memoria e un occhio, dopo uno scontro sanguinario con Akuma. Come quest'ultimo, anch'egli possiede una versione malvagia di s\u00e9 stesso conosciuta come Dark Kairi (\"Street Fighter EX 2\"), ossia la versione \"positiva\" del potere di Akuma; il Satsui no Hado. Anni dopo la sua perdita di memoria, entr\u00f2 in un torneo di Street Fighter, dove raggiunse la finale. Era contro un combattente chiamato Hayate, che \u00e8 stato l'amante di Hokuto. Kairi vinse sul guerriero, ma non aveva memoria di chi fosse. Nonostante questo, Kairi e Akuma hanno la loro rivincita finale e nella battaglia, Kairi con il Shun Goku Satsu uccide Akuma, evento che porta alla creazione di Garuda. Kairi diventa cos\u00ec \"Evil Kairi\", con i suoi capelli che da neri diventano bianchi. In EX2 Kairi rinsavisce grazie alla bont\u00e0 di sua sorella Nanase; \u00e8 Hokuto ad abbracciare il lato oscuro, cos\u00ec Kairi tent\u00f2 di riportare la sorella alla luce. Sebbene molto pi\u00f9 forte, esperto e potente di Hokuto, Kairi cerca di evitare la lotta. Essi sono stati entrambi dichiarati vivi al momento di EX3.\nKen.\nEterno amico e rivale di Ryu, ha uno stile di combattimento simile al suo, ma pi\u00f9 focalizzato sulla tecnica Shoryuken, un uppercut con salto. Era uno dei due soli personaggi utilizzabili nel primo Street Fighter, oltre a Ryu.\nKhyber.\n \u00e8 un personaggio apparso per la prima volta nel gioco \"\". \u00c8 un soldato d'\u00e9lite di Shadaloo specializzato nell'uso di articoli pirotecnici.\nKizer.\nEx-discepolo della scuola Yuen, presso la quale apprese l'arte marziale Ansatsuken. \u00c8 stato un compagno di allenamento di Akuma e Gouken, nonch\u00e9 allievo di Goutetsu. Il suo carattere ambizioso ed insoddisfatto lo spinse a cercare sempre pi\u00f9 potere, fino a che decise di rivolgersi ad un maestro di arti marziali oscure, il quale gli indic\u00f2 il sentiero dell'uccisione indiscriminata come percorso per potenziarsi. In questo cammino coinvolse anche Akuma, con il quale condivise l'energia negativa che andava via via accumulando, assieme al quale svilupp\u00f2 la cosiddetta \"Dottrina Nera\", una combinazione letale e negativa di Hadoken e Shoryuken, che ha il suo fondamento nella teoria degli opposti.Scoperto da Goutetsu, Kizer fu allontanato dalla scuola, per aver abbandonato volontariamente i precetti positivi della Yuen. Questo personaggio \u00e8 giapponese e appare nel manhua \"Street Fighter Alpha 3\" (Hing e Sum).\nKolin.\n, conosciuta anche con l'alias , \u00e8 un personaggio apparso per la prima volta in \"Street Fighter III: New Generation\" come personaggio non giocabile prima di fare il suo debutto giocabile nella seconda stagione di \"Street Fighter V\". Inizialmente assume l'atteggiamento di una persona benevola e si comporta come se si prendesse cura degli altri, quando in realt\u00e0 \u00e8 un'agente connivente e devota della societ\u00e0 segreta, che serve principalmente come assistente personale di Gill.\nLaura.\n \u00e8 un personaggio apparso per la prima volta in \"Street Fighter V\". \u00c8 una donna brasiliana iperattiva e dallo spirito libero, sorella maggiore di Sean.\nLee.\nUn esperto cinese di Kung Fu che partecipa alla prima edizione del torneo \"Street Fighter\".\nNon apparir\u00e0 pi\u00f9 in nessun seguito della serie di Street Fighter, ma sembra che Yun e Yang Lee di \"Street Fighter III\" siano suoi nipoti.\nLucia.\n \u00e8 un personaggio della serie di picchiaduro \"Final Fight\". \u00c8 apparsa per la prima volta in \"Final Fight 3\" e come uno dei quattro personaggi principali giocabili. In seguito ha fatto il suo debutto nella serie \"Street Fighter\" come personaggio giocabile in \"Street Fighter V: Arcade Edition\".\nMaki.\nPersonaggio giapponese di \"Street Fighter Alpha 3 MAX\", assieme ad Haggar e Carlos ha sbaragliato la seconda formazione della gang Mad Gear.\n\u00c8 alla ricerca di Guy per sfidarlo e confermare di essere la pi\u00f9 forte della scuola di Ninjitsu \"Bushinryu Ninpo\".\nA differenza di Guy, che combatte a mani nude, Maki combatte con un paio di tonfa.\nMakoto.\nGiovane ragazza giapponese che utilizza uno stile tradizionale di karate. Dopo la morte del padre il suo dojo era in decadenza, sicch\u00e9 scelse di percorrere la via del combattimento da strada con l'obiettivo di affrontare Ryu. Appare la prima volta in Street Fighter III 3rd Strike - Fight for the Future.\nRainbow Mika.\nRainbow Mika \u00e8 una wrestler che gira il mondo alla ricerca di lottatori da sconfiggere per poter diventare la \"star del ring\". \u00c8 una fan di Zangief e appare per la prima volta in Street Fighter Alpha 3.\nMike.\nPugile statunitense di colore che prende parte al primo torneo \"Street Fighter\". \u00c8 chiaramente ispirato ad un giovane Mike Tyson.\nDal nome e dall'estetica sembra che Mike sia un prototipo di Balrog (\"Mike Bison\" nella versione originale), ma la Capcom ha smentito tale possibilit\u00e0, probabilmente per via della controversia che port\u00f2 a cambiare il nome di Mike Bison in Balrog nella versione internazionale di \"Street Fighter II\" perch\u00e9 troppo simile a Mike Tyson.\nMenat.\n \u00e8 un personaggio apparso per la prima volta nella seconda stagione DLC di \"Street Fighter V\". \u00c8 una giovane chiromante egiziana che risiede al palazzo del mistero in Italia nonch\u00e9 l'apprendista che brandisce il potere dell'anima di Rose.\nNanase.\n \u00e8 una giovane ragazza nonch\u00e9 l'attuale succeditrice del clan Mizugami e sorella minore di Kairi e Hokuto. Nanase appare nel gioco \"Fighting EX Layer\", un successore spirituale della serie \"Street Fighter EX\", con il nome di .\nNecro.\nRagazzo russo che venne rapito dalla setta degli \"Illuminati\" e sottoposto agli esperimenti del \"Progetto G\"; riesce a fuggire dalla setta e a ritrovare l'amica Effie. Appare la prima volta in \"Street Fighter III\". Come Dhalsim di \"Street Fighter II\" riesce ad allungare i propri arti e come Blanka ha tecniche che generano elettricit\u00e0.\nNecalli.\n \u00e8 un personaggio apparso per la prima volta in \"Street Fighter V\". \u00c8 un antico e misterioso guerriero azteco alla ricerca di anime di potenti combattenti da divorare, e in alcuni casi, desidera i combattenti stessi insieme alle loro anime.\nOni.\nOni (Kurioukishi in Giappone) \u00e8 la versione ancora pi\u00f9 malvagia di Akuma. Ha un corpo completamente blu,dei capelli azzurri fosforescenti e dei pantaloni mezzi strappati e una cintura da karateka marrone scuro. Ha fatto la sua prima apparizione in Super Street Fighter IV: Arcade Edition.\nOro.\nOro \u00e8 un antico eremita giapponese, si stima che abbia oltre 140 anni, CapCom lo descrisse come un nikkei, cio\u00e8 un giapponese emigrato in brasile nei primi del '900, ha vissuto in una caverna solo con la compagnia della sua tartaruga di nome \"Yamasen\" e di un cane, dove si allen\u00f2 per circa 12 anni per acquisire la maestria nel Senjutsu conosciuta anche come lo stile arte marziale \"Senin\" brasiliano. Esteticamente sembra ispirato alla leggenda del jiu jitsu brasiliano H\u00e9lio Gracie.\nFa il suo debutto in \"Street Fighter III: New Generation,\" combatte con un braccio fasciato/nascosto per limitare la sua forza.\nFa il suo ritorno in \"Street Fighter\" \"V\", combatte con la sua tartaruaga in mano, alcune volte a causa delle sue azioni se la ritrova in testa.\nL'ordine narrativo \u00e8 inverso, quindi prima impara a combattera con \"Yamasen\" in mano poi si fascer\u00e0 il braccio. Tra gli oggetti che appaiono durante il \"Tengu Stone\" c'\u00e8 un peluche di Blanka, \"probabile souvenir dal brasile.\"\nPoison.\n \u00e8 un personaggio che ha debuttato come nemico comune nel picchiaduro \"Final Fight\". In seguito si un\u00ec al cast della serie \"Street Fighter\" in una capacit\u00e0 di personaggio non giocabile a partire da \"\", diventando infine giocabile nel crossover \"Street Fighter X Tekken\" e nel capitolo regolare \"Ultra Street Fighter IV\". \u00c8 anche giocabile in \"Street Fighter V\". \u00c8 l'amica e la manager di Hugo ed ex membro della Mad Gear Gang.\nPullum.\n \u00e8 la figlia di un ricco signore arabo. Combatte contro la Shadaloo per vendicare il nonno, trovato in uno stato ipnotico e non pi\u00f9 risvegliato dopo la lettura di un misterioso libro recante in copertina il simbolo dell'organizzazione criminale. Lei giura vendetta, e assolda Darun Mister come guardia del corpo.\nQ.\nQ \u00e8 un personaggio misterioso, apparentemente un cyborg. \u00c8 molto alto, massiccio, con una maschera di metallo ed un trench, apparso per la prima volta in Street Fighter III 3rd Strike - Fight for the Future.\nRashid.\n \u00e8 un personaggio apparso per la prima volta in \"Street Fighter V\". \u00c8 un combattente mediorientale rilassato con un'affinit\u00e0 per le ultime tecnologie.\nRemy.\nLottatore francese con capelli lunghi e vestito in pelle, ha stampato sulla sua giacca un omega.\nDopo la scomparsa di suo padre e la morte della sorella trova sfogo nel combattimento. Ha una tecnica simile a quella di Guile e Charlie ed \u00e8 apparso per la prima volta in Street Fighter III 3rd Strike - Fight for the Future.\nRetsu.\nUn monaco giapponese e maestro di Shorinji Kempo; partecipa al primo torneo \"Street Fighter\".\nNelle opere derivate dal videogioco (soprattutto fumetti) ha una parte come amico del maestro Gouken e insegnante di Dan Hibiki. Il personaggio Makoto di \"Street Fighter III\" sembra avere la stessa tecnica di combattimento.\nRolento.\nPersonaggio statunitense di \"Final Fight\", dove era il boss del quarto livello. \u00c8 un ex berretto rosso che \u00e8 entrato nei loschi traffici della malavita e del clan Mad Gear. Cercher\u00e0 di creare un'utopistica nazione militare sotto il suo controllo. Combatte usando un bastone metallico, coltelli e granate.\nRose.\nRose rappresenta la parte buona dei poteri di Bison, scartati da quest'ultimo per raggiungere un elevato potere distruttivo; il suo \"Soul Power\" si contrappone al \"Psycho Power\" di Bison, che cercher\u00e0 di distruggere.\nAll'apparenza sembra una zingara e appassionata di tarocchi, ispirata a Lisa Lisa di \"Le bizzarre avventure di JoJo\" e come quest'ultima usa una serie di colpi adoperando il suo scialle.\n\u00c8 italiana e possiede poteri da esper; appare la prima volta in .\nRufus.\nRufus \u00e8 un grasso e biondo esperto di Kung Fu che vuole confermarsi come il miglior lottatore statunitense; per questo \u00e8 un acerrimo rivale di Ken. Appare la prima volta in Street Fighter IV.\nRyu.\nIl personaggio principale della serie, Ryu dedica la sua vita alle arti marziali. La sua mossa pi\u00f9 caratteristica \u00e8 l'Hadoken, un colpo energetico a distanza.\nSagat.\nSagat \u00e8 un forte combattente thailandese di Muay Thai. \u00c8 molto alto, ed \u00e8 in grado di lanciare colpi energetici a distanza a due diverse altezze. Nel fumetto Alpha 3, nonostante faccia parte della Shadaloo e di conseguenza sia compagno di Vega, \u00e8 da sempre in competizione con quest'ultimo. Grande amico e braccio destro del suo comandante Bison.\nSakura.\nRagazza giapponese appassionata di combattimento. Dopo aver visto Ryu in azione nel primo torneo \"Street Fighter\" decide di seguirlo per copiarne le gesta, utilizzando gli stessi stili di combattimento. Appare la prima volta in \"Street Fighter Alpha 2\".\nSawada.\nPersonaggio giapponese inventato dal regista del film \"Street Fighter - Sfida finale\", dove la storyline non ha nulla a che vedere con quella definita dalla Capcom. Sawada \u00e8 un esperto di combattimento delle forze speciali.\nVenne scelto per rimpiazzare Fei Long, che sarebbe risultato un omaggio fin troppo chiaro a Bruce Lee.\nSean Matsuda.\nUn ragazzino mulatto brasiliano fratello minore di Laura, il nonno paterno Kinjiro Matsuda \u00e8 giapponese; appassionato sia di arti marziali che di pallacanestro, decide di dedicarsi interamente alla prima disciplina dopo aver visto in azione Ken, che ne far\u00e0 un suo allievo alla pari del figlio Mel.\nUtilizza un'interpretazione della tecnica \"Ansatsuken\" e veste un keikogi giallo. Appare per la prima volta in \"Street Fighter III\".\nSeth.\nSeth \u00e8 il boss finale di \"Street Fighter IV\". Soprannominato \"il marionettista\", \u00e8 il comandante dell'esercito di Shadaloo, ed ha un corpo estremamente modificato. Il nome deriva dall'omonima divinit\u00e0 egizia. Ha disegnato al centro del corpo un tao.\nShadowgeist.\n \u00e8 un personaggio presente nei videogiochi \"Street Fighter EX2 Plus\" e \"Street Fighter EX3\". Di etnia giapponese, appare come un lottatore mascherato, il cui corpo \u00e8 ricoperto in toto dal costume. Shadowgeist sembra essere la controparte/rivale di Skullomania: i due hanno diverse cose in comune riguardo alle tecniche. In particolare una delle loro Super \u00e8 identica: entrambi generano una barriera attorno a s\u00e9 stessi.\nSharon.\nSharon fu affidata ad un monastero quando era ancora in fasce. Una volta cresciuta, inizi\u00f2 una doppia vita: dapprima come semplice suora accogliendo orfani nel monastero in cui era cresciuta, poi come agente per un'organizzazione di intelligence segreta. Non avendo mai conosciuto i suoi veri genitori, Sharon trascorse la sua vita chiedendosi chi realmente fossero e cosa gli fosse successo.\nUn giorno i suoi superiori le ordinarono di assassinare un certo individuo di un paese vicino. Mentre indaga, scopre che il suo obiettivo portava una rosa tatuata come lei, cos\u00ec decide di ignorare gli ordini infiltrandosi nel sindacato per accertarsi dell'identit\u00e0 di questa persona e per capire se fosse legata a lei. Si ritrova cos\u00ec a combattere contro l'obiettivo da uccidere, scoprendo di possedere le stesse abilit\u00e0 combattive nonch\u00e9 lo stesso stile; nonostante ci\u00f2, costui riusc\u00ec a sopraffarla. In seguito alla sua insubordinazione, Sharon viene messa agli arresti domiciliari per qualche mese. Scontata la pena, Sharon decide di mettersi nuovamente alla ricerca della persona con la rosa tatuata, sperando che possa svelargli qualcosa sul suo passato.\nSkullomania.\n (talvolta abbreviato semplicemente in \"Skullo\") \u00e8 un personaggio che compare nella serie \"Street Fighter EX\".\nClassico impiegato giapponese di una grande societ\u00e0, Saburo Nishikoyama conduceva una vita alquanto anonima. La sua carriera di venditore non brillava e i suoi superiori non erano soddisfatti. Un giorno, per una festa, indoss\u00f2 un costume da scheletro e qualcosa si accese in lui: decise che sarebbe diventato un supereroe, e da quel giorno combatte il male indossando quel costume.\nSkullomania \u00e8 rivale di Shadowgeist: anche lui mascherato, possiede diverse mosse simili alle sue, e con nomi simili. Sembra per\u00f2 che mentre Skullomania cerchi di immedesimarsi in un supereroe, Shadowgeist cerchi di immedesimarsi in un demone.\nSodom.\nPersonaggio statunitense di \"Final Fight\", dove era il boss del secondo livello. \u00c8 un nippofilo, ossessionato dalla cultura giapponese, e tenta di riformare Mad Gear annoverando tra le proprie fila diversi lottatori. \u00c8 abile nella scherma con jitte.\nThunder Hawk.\nThunder Hawk \u00e8 un nativo americano messicano della trib\u00f9 \"Thunderfoot\" apparso per la prima volta in \"Super Street Fighter II\", nato il 21 luglio 1959. Il padre Arroyo Hawk venne ucciso da Bison; \u00e8 palese che lo scopo di T. Hawk sia quello di vendicarsi affrontando M. Bison.\nAveva intrecciato un'amicizia con Juni, come rivelato nella serie Alpha, ma questa era andato nella sua riserva per spiarlo per conto di Bison, a cui era gi\u00e0 assoggettata.\nTwelve.\nTwelve, successore di \"Eleven,\" \u00e8 il risultato di un esperimento genetico attuato dalla setta degli \"Illuminati\" sotto il controllo di Gill. \u00c8 un super-soldato mutaforma, il suo corpo pu\u00f2 prende la forma degli altri lottatori.\nIl suo scopo \u00e8 quello di sconfiggere Necro e la sua amica Effie, due super-soldati sfuggiti al controllo degli Illuminati.\nAppare la prima volta in \"Street Fighter III 3rd Strike - Fight for the Future\".\nUrien.\nUrien \u00e8 il fratello minore di Gill, capo e messia degli \"Illuminati\". Come lui, appare esteticamente come un atleta dell'antica Grecia. \u00c8 in grado di controllare anche i fulmini e di far diventare il proprio corpo di metallo. Appare la prima volta in \"\".\nRapisce uno degli allievi di Chun-Li per farne un super-soldato per il proprio esercito.\nVega.\nNato in una nobile famiglia catalana, Vega si dedica come torero e successivamente applica l'agilit\u00e0 e le movenze acquisite alla tecnica ninjitsu appresa in Giappone. Una crescente furia interiore e vanit\u00e0 per la sua estetica (lotta con una maschera per non rischiare di ferirsi al volto) lo hanno portato a delinearsi come anti-eroe e membro dell'organizzazione Shadaloo. Vega sfodera diverse mosse che mettono in luce la sua velocit\u00e0 e agilit\u00e0. Apparso nella serie SNK vs. Capcom, una delle sue animazioni vedeva il serpente tatuato sul suo corpo prendere vita e soffiare contro l'avversario.\nVulcano Rosso.\n \u00e8 un personaggio che compare per la prima volta in \"Street Fighter EX 2\". Misterioso combattente vestito in modo molto bizzarro e altamente chic, combatte per vendicare la morte della sua amata ragazza, uccisa, per motivi a lui ignoti. da un misterioso assassino e desideroso di scoprirne l'identit\u00e0.\nInsieme a Rose \u00e8 l'unico personaggio di nazionalit\u00e0 italiana di tutta la serie, e molte delle sue mosse sono ispirati a cose e luoghi tipici dell'Italia, come ad esempio la tecnica del \"Pisa No Shotou\" (letteralmente \"Torre di Pisa\"): un geyser fiammeggiante che fuoriesce dal terreno.\nYun e Yang.\nYun e Yang Lee sono due giovani fratelli di Hong Kong, esperti di Kung Fu. Sono i nipoti di Lee e gli allievi di Gen (i due lottatori cinesi presenti in \"Street Fighter\").\nNel primo gioco della serie \"Street Fighter III\" appare solamente Yun come scelta; da \"\" Yun e Yang appaiono come due personaggi distinti e con stili di Kung Fu differenti.\nZangief.\nIl pi\u00f9 forte lottatore sovietico di sempre, Zangief venne contattato dal proprio capo di Stato per rappresentare l'Unione Sovietica nel torneo \"Street Fighter II\". Simbolo del patriottismo, Zangief si \u00e8 allenato duramente in Siberia contro gli orsi che lo hanno segnato con diverse cicatrici.\n\u00c8 ancora presente dopo il secondo torneo, in \"Street Fighter IV\", dove partecipa come russo e non come sovietico perch\u00e9 l'Unione Sovietica nel frattempo si \u00e8 sciolta.\nZeku.\nZeku \u00e8 un esperto ninja giapponese, maestro dello stile Bushin Ryu. Dopo aver conosciuto Guy, vide in lui uno spiccato talento per le arti marziali e lo prese come discepolo per insegnargli il ninjutsu e designarlo come suo successore. Dopo aver fatto perdere le sue tracce per decenni, riapparir\u00e0 nel videogioco Street Fighter V come personaggio giocabile.\nAppare la prima volta in \"Street Fighter Alpha 2\" come personaggio non giocabile."}
{"id": "775836", "revid": "287204", "url": "https://it.wikipedia.org/wiki?curid=775836", "title": "Maigret e la casa del giudice", "text": "Maigret e la casa del giudice (titolo originale francese \"La maison du juge\", pubblicato in traduzione italiana anche col titolo La casa del giudice) \u00e8 un romanzo poliziesco di Georges Simenon con protagonista il commissario Maigret.\n\u00c8 il ventunesimo romanzo dedicato al celebre commissario.\nTrama.\nA causa di non meglio precisati problemi \"politici\" nel suo dipartimento, Maigret viene assegnato (esiliato, quasi) a Lu\u00e7on in Vandea. Viene contattato da Adine Hulot, una vecchia impicciona che afferma di avere visto un cadavere sul pavimento della camera da letto della casa del giudice Forlacroix a L'Aiguillon-sur-Mer, un piccolo paese di pescatori di cozze. La sera stessa Maigret si reca a L'Aiguillon e coglie il giudice nell'atto di trascinare un cadavere fuori dalla sua casa per sbarazzarsene in mare.\nMaigret indaga partendo dalla famiglia del giudice, dalla figlia Lise, malata di mente e affetta da ninfomania, e dal figlio Albert che suggerisce al commissario di indagare su Marcel Airaud, ingenuo e rozzo pescatore, nonch\u00e9 amante di Lisa. Intanto si scopre l'identit\u00e0 della vittima, il dottor \u00c9mile Janin, medico a Nantes. I primi sospetti cadono ovviamente proprio sul giudice, che confessa effettivamente un omicidio perpetrato anni prima a Versailles ai danni dell'allora amante della moglie e vero padre di Albert.\nEdizioni.\nIl romanzo \u00e8 stato scritto a Nieul-sur-Mer nel gennaio del 1940 e pubblicato per la prima volta presso Gallimard il 15 ottobre 1942, all'interno della raccolta \"Maigret revient...\" contenente anche altri due romanzi su Maigret, \"Un'ombra su Maigret\" e \"Maigret e il sergente maggiore\". In precedenza era apparso come \"feuilleton\" sul settimanale \"Les Ondes\".\nIn Italia \u00e8 apparso per la prima volta nel 1961, tradotto da Bruno Just Lazzari e pubblicato da Mondadori nella collana \"I romanzi di Simenon\" (n\u00ba 159). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1990 nella nuova traduzione di Elena Fubini). Nel 1998 il romanzo \u00e8 stato pubblicato presso Adelphi con il titolo \"La casa del giudice\", tradotto da Vittoria Martinetto, nella collana dedicata al commissario (parte de \"gli Adelphi\", al n\u00ba 133).\nFilm e televisione.\nSono stati tre gli adattamenti del romanzo per la televisione:"}
{"id": "775837", "revid": "170423", "url": "https://it.wikipedia.org/wiki?curid=775837", "title": "National Basketball Association 1984-1985", "text": "La stagione della National Basketball Association 1984-1985 fu la 39\u00aa edizione del campionato NBA. La stagione si concluse con la vittoria dei Los Angeles Lakers, che sconfissero i Boston Celtics per 4-2 nelle finali NBA."}
{"id": "775841", "revid": "170423", "url": "https://it.wikipedia.org/wiki?curid=775841", "title": "National Basketball Association 1985-1986", "text": "La stagione della National Basketball Association 1985-1986 fu la 40\u00aa edizione del campionato NBA. La stagione si concluse con la vittoria dei Boston Celtics, che sconfissero gli Houston Rockets per 4-2 nelle finali NBA."}
{"id": "775843", "revid": "170423", "url": "https://it.wikipedia.org/wiki?curid=775843", "title": "National Basketball Association 1986-1987", "text": "La stagione della National Basketball Association 1986-1987 fu la 41\u00aa edizione del campionato NBA. La stagione si concluse con la vittoria dei Los Angeles Lakers, che sconfissero i Boston Celtics per 4-2 nelle finali NBA."}
{"id": "775844", "revid": "170423", "url": "https://it.wikipedia.org/wiki?curid=775844", "title": "National Basketball Association 1987-1988", "text": "La stagione della National Basketball Association 1987-1988 fu la 42\u00aa edizione del campionato NBA. La stagione si concluse con la vittoria dei Los Angeles Lakers, che sconfissero i Detroit Pistons per 4-3 nelle finali NBA."}
{"id": "775849", "revid": "170423", "url": "https://it.wikipedia.org/wiki?curid=775849", "title": "National Basketball Association 1988-1989", "text": "La stagione della National Basketball Association 1988-1989 fu la 43\u00aa edizione del campionato NBA. La stagione si concluse con la vittoria dei Detroit Pistons, che sconfissero i Los Angeles Lakers per 4-0 nelle finali NBA.\nSquadre partecipanti.\nDa questa stagione le squadre salgono a 25 con l'ingresso dei Miami Heat e degli Charlotte Hornets."}
{"id": "775852", "revid": "287204", "url": "https://it.wikipedia.org/wiki?curid=775852", "title": "La collera di Maigret", "text": "La collera di Maigret (titolo originale francese \"Maigret se f\u00e2che\", pubblicato in traduzione italiana anche col titolo La furia di Maigret) \u00e8 un romanzo poliziesco di Georges Simenon con protagonista il Commissario Maigret.\n\u00c8 il ventiseiesimo romanzo dedicato al celebre commissario che, per la seconda volta dalla sua \"nascita\", \u00e8 di nuovo in pensione, cos\u00ec come nel romanzo \"Maigret\" del 1934.\nIl romanzo \u00e8 ambientato a \"Orsenne\", un piccolo villaggio che nella finzione descritta da Simenon si trova sulle rive della Senna. In un primo momento alcuni critici hanno creduto che in realt\u00e0 Simenon si riferisse a Seine-Port o Morsang-sur-Seine, tramutati in \"Orsenne\" per un semplice gioco di parole, ma alcuni ricercatori hanno in seguito scoperto, grazie a visite ai luoghi e interviste ai locali, che l'ispirazione arrivava in realt\u00e0 dal villaggio di Le Coudray-Montceaux, dove Simenon aveva trascorso un breve periodo qualche anno prima.\nDa ricordare l'incipit di questo romanzo dove si trova una delle pi\u00f9 appassionate descrizioni della signora Maigret:\nSimenon inserisce nel testo un tocco di \"gotico\", in particolare nella scena dove l'abietto Ernest Malik si aggira, spiato da Maigret, per il canile abbandonato dove tiene segregato il figlio sedicenne.\nTrama.\nDa poco andato in pensione e ritiratosi a Meung-sur-Loire, Maigret riceve la visita di Bernadette Amorelle, una ricca signora ottuagenaria che lo convince a indagare sull'improvviso suicidio per annegamento di sua nipote Monita. L'inchiesta, seppur non ufficiale, si svolge a Orsenne, paese di invenzione di Simenon, dove vivono gli Amorelle, una ricca famiglia di imprenditori. Qui, oltre all'anziana signora, vivono le due figlie: Aim\u00e9e, sposata con Charles Malik (e genitori della scomparsa Monita), e Laurence, sposata con Ernest Malik, fratello di Charles (pi\u00f9 i due loro figli, tra cui il pi\u00f9 piccolo Georges-Henry, completamente asservito al padre). Maigret riconosce in Ernest un vecchio compagno di scuola del quale non conserva un buon ricordo.\nPoco a poco, il commissario scopre che la famiglia \u00e8 interamente dominata da Ernest, che gi\u00e0 anni prima spinse al suicidio il fidanzato della futura cognata perch\u00e9 di lei innamorato, poi ne aveva sposato la sorella, essendo Aim\u00e9e troppo giovane, e infine aveva fatto convolare quest'ultima a nozze col fratello, a sua volta suo zimbello, pur rimanendone l'amante. \u00c8 lui il vero e unico dominatore della famiglia e delle aziende. \u00c8 per qualcosa che ha visto che Georges-Henry vive in un mondo proprio e si rifiuta di uscire (ma manteneva un rapporto stretto con la cugina ora morta, forse ne era innamorato). Mentre Maigret cerca di comprendere il perch\u00e9 del suicidio, l'anziana signora spara al genero Ernest Malik, uccidendolo. Spiegher\u00e0 poi a Maigret come anche la nipote fosse in verit\u00e0 figlia di Ernest e questa, scoprendo per caso il segreto, aveva deciso di togliersi la vita. La vecchia sapeva inoltre che Georges-Henry e Monita si piacevano e che anche lui potrebbe uccidersi, se lei non avesse deciso di liberarlo dalla presenza ingombrante del padre.\nEdizioni.\nIl romanzo \u00e8 stato iniziato in rue de Turenne a Parigi e completato a Saint-Fargeau-Ponthierry nell'agosto del 1945. Venne proposto a puntate su \"France-Soir\" nel 1946 e pubblicato per la prima volta presso l'editore Presses de la Cit\u00e9 il 22 luglio 1947, nella raccolta \"La pipe de Maigret\" insieme al racconto \"La pipa di Maigret\".\nIn Italia \u00e8 apparso per la prima volta nel 1959, tradotto da Giannetto Bongiovanni e pubblicato da Mondadori nella collana \"Il girasole. Biblioteca economica Mondadori\" (n\u00ba 121). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta. Nel 2002 il romanzo \u00e8 stato pubblicato presso Adelphi, tradotto da Margherita Belardetti, con il titolo \"La furia di Maigret\", nella collana dedicata al commissario (parte de \"gli Adelphi\", al n\u00ba 212).\nFilm e televisione.\nDue sono stati gli adattamenti del romanzo per la televisione:"}
{"id": "775855", "revid": "131358", "url": "https://it.wikipedia.org/wiki?curid=775855", "title": "Arte circense", "text": ""}
{"id": "775857", "revid": "767487", "url": "https://it.wikipedia.org/wiki?curid=775857", "title": "Doug Scarratt", "text": "Biografia.\nScarratt ebbe la sua prima chitarra a 12 anni e dopo una sola settimana decise che il suo futuro sarebbe stato nella musica. Nonostante ci\u00f2, finito il \"college\" inizi\u00f2 a lavorare come \"designer\" grafico. Dopo sette anni decise per\u00f2 di tenere fede ai suoi vecchi propositi e inizi\u00f2 a lavorare come turnista per formazioni funk e pop: pur non essendo soddisfatto del tipo di musica suonato, era riuscito nell'intento di guadagnarsi da vivere con la chitarra.Entr\u00f2 nei Saxon nel 1995, per partecipare al \"tour\" promozionale di \"Dogs of War\". Lo storico chitarrista e fondatore Graham Oliver, lasci\u00f2 infatti il gruppo poco dopo la registrazione del disco a causa della forte insoddisfazione verso la nuova direzione musicale intrapresa dal gruppo e problemi con gli altri componenti del gruppo. Il batterista Nigel Glockler propose quindi come sostituto il suo amico e vicino di casa Scarratt, pi\u00f9 giovane degli altri (se si eccettua l'altrettanto giovane bassista Nibbs Carter). I restanti membri del gruppo accettarono l'offerta e incisero la cover di \"You've got another Thing comin\"' dei Judas Priest per il tributo al combo creatore dell'heavy metal \"A Tribute to Judas Priest Legends of Metal vol.1\", uscito nel 1996. Con l'uscita di \"The Eagle Has Landed - part II\" del 1996 e di \"Unleash the Beast\" del 1997, fu evidente che la differenza di et\u00e0 tra Oliver e Scarratt, si faceva sentire sia a livello esecutivo che a livello creativo. Infatti il nuovo arrivato dimostr\u00f2 fin dall'inizio un forte peso compositivo che port\u00f2 il gruppo a un indurimento ulteriore (gi\u00e0 iniziato con \"Dogs of War\") delle composizioni e a una maggiore velocit\u00e0 ritmica. Inoltre laddove Oliver privilegiava la melodia solistica, Scarratt prediligeva lo sfoggio tecnico a scapito della fluidit\u00e0; tra i suoi assoli pi\u00f9 rappresentativi vi sono quelli di \"Unleash the Beast\" (nel finale), \"Killing Ground\", \"State of Grace\" e \"Lionheart\".Nonostante l'importanza del vuoto che \u00e8 andato a colmare, Scarratt \u00e8 diventato un pilastro dei Saxon, ancor oggi saldo nel gruppo.\nNel 2001 ha pubblicato un album solista con il vecchio amico Nigel Glockler, uscito dal gruppo nel 1998, a titolo \"Mad Men and English Dogs\".\nCuriosit\u00e0.\nNei primi dischi realizzati con i Saxon, \"Scarratt\" viene scritto con una \"t\" sola."}
{"id": "775858", "revid": "44638", "url": "https://it.wikipedia.org/wiki?curid=775858", "title": "Luiz Vaz de Camoes", "text": ""}
{"id": "775863", "revid": "838137", "url": "https://it.wikipedia.org/wiki?curid=775863", "title": "1132", "text": ""}
{"id": "775864", "revid": "170423", "url": "https://it.wikipedia.org/wiki?curid=775864", "title": "National Basketball Association 1989-1990", "text": "La stagione della National Basketball Association 1989-1990 fu la 44\u00aa edizione del campionato NBA. La stagione si concluse con la vittoria dei Detroit Pistons, che sconfissero i Portland Trail Blazers per 4-1 nelle finali NBA.\nSquadre partecipanti.\nCon l'ingresso degli Orlando Magic e dei Minnesota Timberwolves le squadre da questa stagione sono 27."}
{"id": "775866", "revid": "287204", "url": "https://it.wikipedia.org/wiki?curid=775866", "title": "Maigret a New York", "text": "Maigret a New York (titolo originale francese \"Maigret \u00e0 New-York\", pubblicato in traduzione italiana anche col titolo Maigret a Nuova York) \u00e8 un romanzo poliziesco di Georges Simenon con protagonista il Commissario Maigret.\n\u00c8 il ventisettesimo romanzo dedicato al celebre commissario e il primo romanzo \"americano\" con protagonista Maigret: Simenon in quegli anni si era infatti trasferito oltreoceano. Nello stesso periodo l'autore conosce la sua seconda moglie Denyse Ouimet, proprio a New York. Nello stesso periodo e riferendosi proprio alla travolgente passione con la Ouimet, Simenon scrive \"Tre camere a Manhattan\" uno dei suoi romanzi pi\u00f9 celebri.\nCos\u00ec come nel precedente \"La collera di Maigret\", anche in questo caso il cinquantaseienne commissario \u00e8 in pensione a Meung-sur-Loire, ma viene allontanato dal suo giardino e dalla sua passione per la pesca, per un intricato caso a migliaia di chilometri di distanza: fedele al suo \"metodo\" si immerger\u00e0 nella Grande mela, dai bassifondi all'alta societ\u00e0, coadiuvato da personaggi tipici e stereotipi della metropoli statunitense.\nTrama.\nDurante il suo primo anno di pensionamento a Meung-sur-Loire, l'ex-commissario Maigret riceve la visita del giovane Jean Maura, figlio di un ricco uomo d'affari, John Maura, di New York. Il giovane, con l'aiuto del suo avvocato, convince Maigret a partire in nave con lui alla volta di New York, dove egli crede che suo padre sia in pericolo. Al momento dell'arrivo per\u00f2, Jean scompare.\nMaigret incontra un suo vecchio amico dell'FBI, l'ispettore Michael O'Brien, che aveva conosciuto a Parigi durante un'inchiesta, il quale gli dice che Maura, da giovane immigrato proveniente da Bayonne, aveva vissuto nel quartiere povero del Bronx con un amico violinista, Joseph Daumal. Il commissario non esita ad andarci in taxi per capire meglio il vissuto di questi strani individui.\nA questo punto Maura riappare e vedendo il padre in buona salute, insieme con il suo segretario Mac Gill, si tranquillizza e vuole tornare in Francia. Maigret e O'Brien per\u00f2 vogliono saperne di pi\u00f9 e si mettono a indagare sulla coppia di amici immigrati Daumal e Maura senior. Il primo \u00e8 rientrato in Francia, dove fa il direttore d'orchestra e abita a La Bourboule. Scopre quindi che al momento in cui vivevano insieme a New York con loro c'era Jessie, amante di Maura che durante una sua lunga assenza per lavoro era stata anche con Daumal e ne era rimasta incinta. Prima del ritorno di lui, lei aveva dato alla luce un bambino che aveva consegnato all'assistenza pubblica. N\u00e9 Maura avrebbe mai sospettato alcunch\u00e9 se non avesse trovato la fattura dell'ostetrica.\nPoich\u00e9 era stato fuori dieci mesi, aveva capito che non poteva essere il padre e, folle di gelosia, aveva ucciso Jessie. Pi\u00f9 tardi, si era sposato e divorziato, e aveva avuto Jean, la cui nascita gli aveva fatto provare tenerezza per il figlio di Jessie che non aveva conosciuto e quindi l'aveva rintracciato: porta il nome della donna scozzese che l'aveva cresciuto e altri non \u00e8 che il suo segretario.\nMa c'era per\u00f2 chi aveva saputo tutto e ora ricattava John Maura, oltretutto avendo rapito per due giorni all'arrivo il figlio Jean, che, spaventato, era costretto a tornare in Francia. Maigret sapr\u00e0 dell'arresto dei colpevoli sulla nave, mentre sta tornando a casa.\nEdizioni.\nIl romanzo \u00e8 stato scritto a Sainte-Marguerite-du-Lac-Masson, nel Qu\u00e9bec (Canada) dal 27 febbraio al 7 marzo 1946, pubblicato poi il 25 luglio 1947 presso l'editore Presses de la Cit\u00e9. L'anno precedente era apparso come romanzo d'appendice sul quotidiano \"L'Aurore\".\nIn Italia \u00e8 apparso per la prima volta nel 1952 con il titolo \"Maigret a Nuova York\" sulla rivista \"Il romanzo per tutti\", quindicinale del \"Corriere della Sera\" (n\u00ba 11 del 1\u00ba giugno 1952). In volume, per la prima volta nel 1956, tradotto da Enzo De Michele \u00e8 stato pubblicato da Mondadori nella collana \"Il girasole. Biblioteca economica Mondadori\" (n\u00b0 43) con il titolo \"Maigret a New York\". Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1990 nella traduzione di Eileen Romano). Nel 2002 il romanzo \u00e8 stato pubblicato presso Adelphi, sempre con il titolo \"Maigret a New York\", tradotto da Emma Bas, nella collana dedicata al commissario (parte de \"gli Adelphi\", al n\u00ba 167).\nFilm e televisione.\nUn solo adattamento del romanzo \u00e8 stato fatto per la televisione:"}
{"id": "775871", "revid": "125837577", "url": "https://it.wikipedia.org/wiki?curid=775871", "title": "Aniello Califano", "text": "Fu autore di molte canzoni napoletane, come \"'O surdato 'nnammurato\", musicate da diversi musicisti napoletani. Le sue canzoni, ancora oggi, sono cantate da svariati cantanti napoletani e stranieri e fanno parte del loro repertorio.\nBiografia.\nAniello Michele Califano nacque a Sorrento il 19 gennaio 1870 da Alfonso Califano, importante proprietario terriero di Sant'Egidio del Monte Albino e dalla nobile sorrentina Rosa Rispoli, imparentata con la famiglia Fiorentino e comproprietaria del grande albergo Rispoli, dove nascer\u00e0 il prestigioso Grand Hotel Vittoria. Visse la sua infanzia nella villa paterna di Sant'Egidio fino all'et\u00e0 di 18 anni.\nIscritto all'istituto tecnico per geometri a Napoli, inizia a scrivere i primi versi in lingua napoletana. A scuola primeggia in italiano e storia e appena si imbatte nelle primie poesie pubblicate da Ferdinando Russo, che ha soltanto quattro anni pi\u00f9 di lui, ne rimane conquistato. Per il periodo di studio a Napoli, il padre gli affitta un piccolo appartamento in un palazzo di piazza Carit\u00e0. A Napoli frequenta soprattutto luoghi di piacere e in uno di questi incontra Ferdinando Russo, con il quale concorda un appuntamento per chiedergli consigli su alcuni scritti; Russo ne rimane colpito. Aniello port\u00f2 all'attenzione del poeta \"A surrentina\" e \"Primma sbrasata\". Nella bottega del Santojanni incontra Rocco Pagliare e Salvatore Di Giacomo, Alfonso Fiordelisi, Vincenzo Migliaro e Arturo Colautti. Nel 1894 Salvatore Gambardella music\u00f2 la poesia \"O surdatiello\", canzone che lo stesso Gambardella port\u00f2 a Ferdinando Bideri, un editore del periodico \"Tavola Rotonda\". Nel 1895, dopo aver offerto la prima lettura a Gambardella e a Di Capua, comincia a sottoporre a vari musicisti i suoi scritti. Sempre nel 1895 pubblica \"Girul\u00e0\", edita da Peppino Santojanni. Ad aprile dello stesso anno pubblica \"Surriento 'nfesta - Inno da cantarsi con accompagnamento di chitarra e mandolini la sera del 25 aprile 1895 intorno alla statua di Torquato Tasso a Sorrento\".\nRitorna a Sorrento e Sant'Egidio del Monte Albino, dove la famiglia si stabilisce. Qui conosce la dama di compagnia della mamma, la paganese Stella Pepe, gi\u00e0 due volte vedova, dalla quale avr\u00e0 quattro figli. Nel 1902 inizia il sodalizio con Enrico Cannio, con la canzone \"Carmela mia\". Nel 1911 pubblica \"Nin\u00ec Tirabusci\u00f2\" musicata da Gambardella: sono versi dedicati ad una sciantosa eccentrica che finge di parlare francese. Il 24 maggio del 1915 il generale Cadorna firma il bollettino di guerra numero 1. L'ottava delle undici canzoni pubblicate da Califano in quell'anno si intitola \"'O Surdato \u2018nnammurato\". Aniello da quell'anno decide di fermarsi stabilmente nella sua villa paterna di Sant'Egidio del Monte Albino dove spesso lo raggiungono amici poeti e musicisti. In un locale al piano terra di Villa Califano ha allestito una sorta di piccolo \"conservatorio\", dove sembra sia stata scritta la celebre canzone; a Cannio consegna i versi di \"'O Surdato 'nnammurato\". Dopo meno di un anno, pubblica \"Tiempe belle\" con musica di Vincenzo Valente. Scrisse molte poesie rimaste inedite, tra cui una dedicata al generale Armando Diaz dal titolo \"'O paisano nuosto\". Nel 1919 si reca a Roma per offrire al presidente Wilson una raccolta di versi.\nLa morte.\nAl suo ritorno a Sant'Egidio si sparse la voce che era stato contagiato dal vaiolo. L'agonia dura quasi due giorni. In un momento di lucidit\u00e0 riconosce il parroco della vicina Parrocchia di San Lorenzo Martire. Pensa all'estrema unzione, ma il sacerdote era stato chiamato dalla madre Rosa Rispoli per convincere Califano a riconoscere i figli avuti da Stella Pepe; in punto di morte acconsente. Ancora oggi gli eredi di Califano viventi a Sant'Egidio del Monte Albino hanno il doppio cognome: Pepe Califano. \nNella citt\u00e0 appena saputa la notizia che il poeta stava morendo di vaiolo, una piccola folla invade lo spiazzo antistante Villa Califano in Via Crocevia, oggi Via Aniello Califano, per chiedere che, una volta incenerita la salma, venga dato fuoco a tutti gli indumenti del poeta, dalla biancheria al letto, al com\u00f2 e ai divani. Mor\u00ec il 20 febbraio 1919. Alle onoranze funebri provvide un fedele mezzadro di famiglia. La bara viene trasportata nel cimitero comunale di Sant'Egidio del Monte Albino su un carro agricolo che, dopo la funzione, doveva essere bruciato pubblicamente. I resti mortali del poeta furono trasferiti l'11 novembre 1923 a Sorrento, per iniziativa di Silvio Salvatore Gargiulo.\nAd oggi molti degli scritti di Califano, nonch\u00e9 studi sulla vita del poeta, sono condotti a Sant'Egidio del Monte Albino, dove \u00e8 custodito presso il Polo di ricerca culturale istituito dalla Pro Loco, un archivio digitale di documenti e lettere del poeta che viene commemorato ogni 20 febbraio."}
{"id": "775876", "revid": "125164888", "url": "https://it.wikipedia.org/wiki?curid=775876", "title": "Casa Editrice La Canzonetta", "text": "La Canzonetta \u00e8 un'azienda di edizioni musicali e casa discografica italiana.\nStoria dell'azienda.\nLa casa editrice La Canzonetta fu fondata a Napoli nel 1901 da due artisti napoletani, il poeta Francesco Feola (Napoli, 24 dicembre 1871 - 4 luglio 1945) e il musicista Giuseppe Capolongo (Napoli, 20 marzo 1877 - 15 dicembre 1928); quest'ultimo, nel 1916, abbandon\u00f2 il ruolo di amministratore, lasciando la casa editrice nelle sole mani di Feola. \nLa Canzonetta grazie alla qualit\u00e0 e all'assortimento del repertorio, costitu\u00ec un valido concorrente per l'altra casa editrice all'epoca ben nota, la Casa Editrice Ferdinando Bideri. Francesco Feola organizz\u00f2, ininterrottamente, dal 1906 al 1959, senza saltare un anno, il concorso musicale di Piedigrotta La Canzonetta, durante il quale furono presentate e premiate le pi\u00f9 belle canzoni napoletane e italiane del primo mezzo secolo del Novecento.\nGrazie a La Canzonetta nei primi anni del Novecento la canzone napoletana ebbe una diffusione cos\u00ec estesa da rappresentare la musica italiana in tutto il mondo. Attualmente \u00e8 gestita dai discendenti di Francesco Feola con Mario Fedele e Massimiliano Di Martino nei ruoli di Amministratori.\nCasa Discografica.\nCome casa discografica, anche nome \"Sintesi 3000\", e \"Blue Angels\" ha prodotto album di musica italiana/napoletana per Sal Da Vinci, Luciano Bruno, Ida Rendano, Gloriana,Nuova Generazione, Life, Ciak, Gianni Simioli, Bisca, Rfc, Pennelli di Vermeer, Luigi Libra, Mario Da Vinci, \nMiranda Martino, Beppe Barra, James Senese, Napoli Centrale, Walhalla,\nNino Buonocore, 24 Grana e Francesco Di Bella."}
{"id": "775877", "revid": "125099206", "url": "https://it.wikipedia.org/wiki?curid=775877", "title": "Rock Against Racism", "text": "Rock Against Racism (RAR) \u00e8 stata una campagna politica e musicale organizzata nel 1976, tra gli altri, da Red Saunders e Roger Huddle in risposta ad alcuni presunti commenti e comportamenti razzisti di David Bowie e Eric Clapton.\nNascita del movimento.\nInizialmente RAR rimase esclusivamente un'idea ed un proposito da parte di coloro che poi ne divennero promotori. Successivamente, in seguito alle dichiarazioni dell'agosto 1976 di Eric Clapton in cui, ad un concerto di Birmingham egli fece una dichiarazione di appoggio al ministro conservatore inglese Enoch Powell (che disse che l'immigrazione di massa avrebbe portato in Inghilterra 'fiumi di sangue').\nIn quel concerto Clapton afferm\u00f2 che l'Inghilterra stava diventando \"sovraffollata\" e chiese formalmente il voto per Enoch Powell al fine di impedire che il paese diventasse una \"colonia nera\". In risposta Huddle and Saunders affermarono dinnanzi alla stampa la loro disapprovazione verso il musicista, soprattutto considerando che Clapton ebbe il suo primo successo con la cover di \"I Shot the Sheriff\", famosa canzone della star nera del reggae Bob Marley, e tenendo conto che Clapton \u00e8 un musicista blues, ovvero una musica tipicamente nera. Inoltre essi chiesero l'appoggio della popolazione per formare un nuovo movimento chiamato appunto \"Rock against racism\", ricevendo, secondo quanto dichiararono, centinaia di risposte.\nUlteriore spinta alla nascita di RAR venne poi dalle dichiarazioni della pop star David Bowie alla rivista Playboy in cui il cantante dichiar\u00f2 che \"la Gran Bretagna era pronta per un leader fascista\" nonch\u00e9 dalla fotografia che lo ritraeva nel fare un saluto nazista. Sebbene in seguito Bowie si affrett\u00f2 a smentire le dichiarazioni e dichiar\u00f2 che il fotografo l'aveva ripreso mentre stava solo salutando, era ovvio che tutto ci\u00f2 aument\u00f2 la pressione e favor\u00ec la nascita e lo sviluppo del movimento RAR.\nI concerti del 1978.\nLa prima attivit\u00e0 di RAR fu il lancio della fanzine \"Temporary Hoarding\". Nella primavera e nell'autunno del 1978 inoltre vennero organizzati due grossi festival musicali, insieme alla Anti-Nazi League, per opporsi alla crescente moda di insulti razzisti nella Gran Bretagna. 80,000 persone sfilarono per sei miglia da Trafalgar Square a Londra est per un concerto all'aperto che vide la partecipazione dei Clash (che fu poi anche ripreso nel film Rude Boy), e dei Buzzcocks, Steel Pulse, X-Ray Spex, The Ruts, Sham 69, Generation X e della Tom Robinson Band.\nAltre 25,000 persone parteciparono ad un successivo concerto che si tenne a Manchester, con la presenza dei Buzzcocks e di Graham Parker &amp; the Rumour e Misty in Roots."}
{"id": "775878", "revid": "119989984", "url": "https://it.wikipedia.org/wiki?curid=775878", "title": "Casa Editrice Ferdinando Bideri", "text": "La Ferdinando Bideri \u00e8 una casa editrice musicale napoletana, ed \u00e8 una delle pi\u00f9 importanti nella storia della musica leggera italiana: ha avuto un ruolo importante nella storia della canzone napoletana e conserva buona parte dei ricordi e del materiale originale dell'epoca: dischi, partiture originali, cupielle, canzoni scritte a mano.\nStoria delle edizioni musicali Bideri.\nLa casa editrice venne fondata nel 1876 dal barone Ferdinando Bideri (Napoli, 28 novembre 1850 - Napoli, 14 luglio 1930), figlio del barone Pietro Attanasio Bideri Lopez Sanseverino (che aveva mutato il cognome da Bidera in Bideri) e di Maria Teresa Esposito Liotti fu Giuseppe: il nonno Giovanni Emanuele Bidera aveva gi\u00e0 avuto esperienze come editore musicale gi\u00e0 all'inizio del secolo, stampando tra l'altro un libro e libretti d'opera.\nLa sede viene stabilita nelle scuderie interne del palazzo materno, Palazzo Liotti, in via Universit\u00e0 Vecchia n\u00ba 9 (oggi via Giovanni Paladino n\u00ba 9) a Napoli, ma nel 1883 viene spostata in via San Pietro a Majella; oltre alla pubblicazione di volumi di storia dello spettacolo (ad esempio la \"Storia del Teatro San Carlo\" di Salvatore Di Giacomo), presto la Bideri si dedica alla pubblicazione di canzoni, mettendo sotto contratto tutti i maggiori protagonisti della rinascita della canzone napoletana a cavallo tra i due secoli: tra i parolieri ricordiamo Libero Bovio, E. A. Mario, Ernesto Murolo, Salvatore Di Giacomo, Ferdinando Russo, Rocco Galdieri, Pasquale Cinquegrana, Edoardo Nicolardi e Giuseppe T\u00e8tamo che fu anche direttore dal 1913 al 1917, mentre tra i compositori Mario Costa, Eduardo Di Capua, Vincenzo Valente, Salvatore Gambardella, Michele Salvatore Ciociano, Ernesto De Curtis, Vincenzo De Crescenzo, Francesco Buongiovanni ed il gi\u00e0 ricordato E. A. Mario (musicista oltre che paroliere).\nMolte delle canzoni di questo periodo fanno il giro del mondo: la pi\u00f9 celebre \u00e8 senza alcun dubbio 'O sole mio, che verr\u00e0 cantata anche da Elvis Presley e da Bill Haley, ma sono anche molto note \"I' te vurria vas\u00e0\", \"O marenariello\", \"Voce 'e notte\", \"Io 'na chitarra e 'a luna\".\nAlla morte di Ferdinando la direzione della casa editrice pass\u00f2 alla figlia, Valentina Bideri:\nrisalgono agli anni cinquanta altri successi come \"Scapricciatiello\", \"Accarezzame\", \"Serenatella sciu\u00e8 sciu\u00e8\", \"Tuppe tuppe marisci\u00e0\".\nSempre in questo periodo l'azienda acquisisce altre case con un passato importante ma in fase di smobilitazione, come le Edizioni musicali Santa Lucia, le Edizioni musicali Santojanni e le Edizioni musicali Poliphon.\nDal 1964 a Valentina succede sua sorella Flavia Bideri e poi i nipoti Luciano e Paolo Villevieille Bideri: in questo periodo il gruppo decide di inserirsi anche nel settore discografico, e viene fondata l'etichetta Edibi, decidendo poi di spostare tutte le attivit\u00e0 a Roma, con sede in via Teulada.\nNegli anni ottanta la Bideri passa a Luciano Bideri e poi a sua figlia Silvia Bideri."}
{"id": "775884", "revid": "174925", "url": "https://it.wikipedia.org/wiki?curid=775884", "title": "Prunus cerasus", "text": "Il ciliegio aspro (Prunus cerasus ), o ciliegio acido, \u00e8 un albero da frutto appartenente alla famiglia delle Rosacee e al genere Prunus.\nIl frutto del ciliegio acido \u00e8 simile alla ciliegia del ciliegio dolce (\"Prunus avium\").\nTra le variet\u00e0 di ciliegio acido, si distinguono le seguenti, con frutti di diverso colore e diversa acidit\u00e0:\nDescrizione.\nIl ciliegio acido \u00e8 un albero o arbusto con altezza dai 2 agli 8 metri con chioma piramidale e foglie dalla lamina di 5\u20138\u00a0cm e picciolo pi\u00f9 piccolo rispetto al ciliegio. \u00c8 una latifoglia e caducifoglia nobile dei nostri boschi, avendo legno pi\u00f9 pregiato del ciliegio ed \u00e8 longevo, diventando plurisecolare. I frutti eduli, anche negli esemplari selvatici, e ottima messa a dimora del seme.\nIl tronco \u00e8 eretto e con corteccia liscia caratterizzata da striature orizzontali. La fioritura, solitamente in zone collinari o pianeggianti, si verifica intorno al mese di marzo, mentre in zone montane avviene pi\u00f9 tardi, verso aprile. I fiori sono del diametro di 2\u20133\u00a0cm con petali bianchi, in piccole ombrelle di 2-4 elementi su peduncoli di 3\u20134\u00a0cm.\nI frutti sono delle drupe, rette da un peduncolo corto e sottile e hanno forma sferica di 10\u201315\u00a0mm. Sono di colore rosso vivo che scurisce con la maturazione. La buccia \u00e8 sottile e racchiude una polpa molto succosa di sapore acido-amarognolo che diventa dolce a maturazione completa. Al centro del frutto vi \u00e8 un n\u00f2cciolo, il seme di forma sferica e di colore chiaro che racchiude una mandorla dal sapore amarognolo.\nDistribuzione e habitat.\nL'origine \u00e8 incerta. Per alcuni autori il ciliegio aspro proviene dall'Asia occidentale, dall'Europa dell'est o dal Medio Oriente, dalle regioni dell'Armenia e del Caucaso, altri lo considerano endemico dell'Europa centro-orientale, in quanto numerosi semi di ciliegio sono stati rinvenuti in siti preistorici centro-europei. Una leggenda narra che l'abbia portato in Italia un generale romano, Lucullo, conosciuto per la sfarzosit\u00e0 dei suoi banchetti. In alcuni antichi scritti si legge che Lucullo raccolse la pianta a Cerasunte, citt\u00e0 dell'Asia Minore, e la trapiant\u00f2 nei suoi giardini intorno al 65 a.C. Oggi si rinviene spontanea nei boschi, sporadicamente fino a circa 1000 metri d'altezza.\nColtivazione.\nSi adatta facilmente a ogni clima e non ha bisogno di particolari attenzioni, crescendo spesso anche in forma selvatica. Ama il sole, ma resiste anche alle basse temperature cos\u00ec come sopporta anche la siccit\u00e0. Non ha particolari richieste per il terreno, cresce adattandosi a qualunque tipo.\nUtilizzi.\nI frutti trovano largo uso in ambito culinario dove vengono usati per la produzione di sciroppi, confetture, frutta candita o sotto spirito e liquori come il vino di visciole, il maraschino e la ginjinha. Sono molto ricchi di vitamina C e Vitamina B.\nAnche le foglie trovano uso nella produzione di un liquore. Piatto tipico della cucina romana \u00e8 la \"Crostata con marmellata di visciole\".\nParticolare \u00e8 l'uso dei peduncoli dei frutti che vengono raccolti a piena maturazione e lasciati essiccare al sole. Hanno propriet\u00e0 diuretiche e sono considerati un sedativo delle vie urinarie. Si utilizzano, quindi, come potente diuretico, per cistite e per insufficienza renale. \u00c8 un'erba medicinale.\nIl legno, pregiato come combustibile e per falegnameria, ha durame giallastro e alburno rosato venato di rosso, molto simile al ciliegio dolce."}
{"id": "775889", "revid": "124560047", "url": "https://it.wikipedia.org/wiki?curid=775889", "title": "ZRS-5 USS Macon", "text": "L'USS \"Macon\", numero di scafo ZRS-5 era un dirigibile rigido costruito per la United States Navy come velivolo da ricognizione. In servizio per meno di due anni, nel 1935 \"Macon\" fu danneggiato in una tempesta e si perse lungo la costa californiana.\nVenne costruito a Akron, Ohio dalla Goodyear-Zeppelin Corporation, battezzato l'11 marzo 1933 da Jeanette Whitton Moffett (moglie del contrammiraglio William A. Moffett), e vol\u00f2 per la prima volta un mese dopo, solo qualche settimana dopo la tragica perdita della nave gemella \"Akron\" (ZRS-4). Il \"Macon\" venne ordinato il 23 giugno 1933 agli ordini del comandante Alger H. Dresel.\nIl \"Macon\" era costituito di 12 celle di tela in gelatina di latex riempite di elio. Progettato per trasportare 5 biplani F9C Sparrowhawk, \"Macon\" ricevette il primo aereo il 6 luglio 1933 durante un volo di prova nei pressi di Lakehurst, New Jersey. Gli aerei erano sistemati in celle all'interno dello scafo ed erano lanciati e recuperati mediante un trapezio. Abbandonata la costa est il 12 ottobre 1933, la base del \"Macon\" divenne NAS Sunnyvale (ora Moffett Federal Airfield).\nDurante una crociera sul continente, il \"Macon\" fu costretto a volare sino a 1800\u00a0m (6\u00a0000 piedi) per superare le montagne dell'Arizona. Dato che l'altitudine di crociera della nave era minore di 900\u00a0m (3\u00a0000 piedi), fu espulsa una grande quantit\u00e0 di elio per evitare lo squarciamento delle celle di gas dovuto alla differenza di pressione con l'esterno. Per compensare la perdita di spinta, furono eiettate 4 t (9\u00a0000\u00a0lb) di zavorra e 3\u00a0t (7\u00a0000\u00a0lb) di carburante. Ancora in sovrappeso, il \"Macon\" complet\u00f2 il suo viaggio con i motori a piena potenza per avere sufficiente portanza e per controllare la nave tra le forti correnti di un passo alpino. Le elevate sollecitazioni stressarono il guscio, e quando il \"Macon\" incontr\u00f2 una turbolenza sopra il Texas, un anello nella sezione di coda si inarc\u00f2 e due travi si ruppero. Il \"Macon\" complet\u00f2 il viaggio ma si decise di rinforzare sia gli anelli sia le quattro travi.\nIl 12 febbraio 1935 le riparazioni non erano ancora terminate quando, al rientro a Sunnyvale dopo alcune manovre militari, il \"Macon\" fu investito da una tempesta al largo di Point Sur, California. Durante la tempesta, un'improvvisa raffica di vento caus\u00f2 la rottura di un anello non rinforzato a cui era attaccata la pinna di coda. Parti della struttura forarono le celle di gas posteriori e causarono una perdita di elio. Agendo rapidamente e con poche informazioni sull'accaduto, fu immediatamente ordinato un notevole scarico di zavorra. Venne perso il controllo; con la coda pesante e i motori in funzione, il \"Macon\" sal\u00ec rapidamente fino a quando non fu espulso l'elio per equilibrare la pressione e fermare l'ascesa. Ci vollero 20 minuti per scendere di 4\u00a0850 piedi, e ammarare dolcemente; il \"Macon\" affond\u00f2 al largo della costa californiana. Solo due membri su 76 morirono, grazie alla calda temperatura e all'introduzione di giubbotti di salvataggio e gommoni gonfiabili dopo la tragedia dell'Akron. I due membri dell'equipaggio perirono perch\u00e8 uno salt\u00f2 prima dell'ammaraggio e l'altro perch\u00e9 cerc\u00f2 di tornare indietro a nuoto verso il relitto che stava affondando per recuperare i suoi effetti personali.\nIl \"Macon\" aveva completato 50 voli a partire dall'entrata in servizio e fu cancellato dalla marina il 26 febbraio 1935. Le successive aeronavi della marina fecero uso di strutture non rigide in modo da essere meno vulnerabili ai fenomeni atmosferici.\nEsplorazione del luogo dell'affondamento.\nThe Monterey Bay Aquarium Research Institute (MBARI) localizz\u00f2 e esplor\u00f2 il luogo di affondamento del \"Macon\" nel febbraio 1991, e a recuper\u00f2 parti del relitto. L'esplorazione incluse riprese e raccolta dati cos\u00ec come un recupero di alcune parti del relitto.\nNel maggio 2005 MBARI ritorn\u00f2 sul sito come inizio di un progetto di ricerca per identificare dei reperti archeologici nella baia. Fu usato un sonar laterale per esplorare il sito.\nSpedizione del 2006.\nUna seconda esplorazione pi\u00f9 completa con un apparecchio a controllo remoto venne effettuata nel settembre 2006, da ricercatori del MBARI e de NOAA, National Oceanic and Atmospheric Administration. Riprese video della spedizione sono disponibili al pubblico su OceansLive Web Portal, un servizio del NOAA.\nLa spedizione del 2006 si rivel\u00f2 un successo in quanto fece delle scoperte sorprendenti riguardo a cambiamenti avvenuti dall'ultima visita, quasi 15 anni prima. Immagini ad alta risoluzione (pi\u00f9 di 10\u00a0000 nuove foto) vennero assemblate in un mosaico fotografico del relitto.\nProtezione.\nIl gruppo di ricerca spera di aggiungere nuovi dati che possano spiegare il naufragio del Macon elencato nel National Register of Historic Places (registro nazionale dei luoghi storici). Il sito dell'affondamento resta segreto, \u00e8 all'interno di un santuario marittimo e non \u00e8 accessibile ai sommozzatori. \u00c8 anche un sito della U.S. Navy."}
{"id": "775896", "revid": "643494", "url": "https://it.wikipedia.org/wiki?curid=775896", "title": "Speculazione edilizia", "text": "La speculazione edilizia \u00e8 una forma di speculazione che vuole lucrare sull'andamento del mercato immobiliare, con l'acquisto e la vendita di terreni ed edifici in fasi successive. Essa riguarda l'acquisizione e la successiva vendita di beni immobili con il fine specifico di guadagnare, generando una plusvalenza, tra il costo di acquisto ed il prezzo di vendita.\nStoria.\nLa speculazione nel settore edilizio \u00e8 storicamente legata all'urbanesimo.\nGi\u00e0 nella Roma imperiale, con il suo milione di abitanti, esisteva una sorta di sfruttamento intensivo del suolo con la realizzazione delle case per i \u201cplebei\u201d ammassate nelle \u201cinsulae\u201d. Si edificano alte costruzioni su diversi piani, che raggiungono anche i 20 metri di altezza, suddivise in piccoli appartamenti sovraffollati e con scarse condizioni igieniche.\nSaltando il Medioevo, che fu principalmente un'epoca di spopolamento delle citt\u00e0, rinacque con la rivoluzione industriale, che si svilupp\u00f2 in Inghilterra nel XVIII secolo, una nuova \"speculazione urbana\" legata ancora alla sviluppo caotico delle citt\u00e0 intorno alle fabbriche, con la costruzione di abitazioni operaie di bassissimo livello abitabile e sanitario nei quartieri cosiddetti \"slums\". Il fenomeno si espander\u00e0 con l'industrializzazione alle altre nazioni europee ed il suo superamento diventer\u00e0 uno dei temi principali del Movimento Moderno in architettura.\nNasce quindi l'urbanistica moderna, che si prefigge di combattere attraverso delle regole razionali ed ideali l'urbanizzazione caotica e devastante delle citt\u00e0 dove la speculazione edilizia trova campo aperto.\nNell'Italia del boom economico.\nCon il boom economico degli anni cinquanta-sessanta, si sviluppa in Italia un conseguente boom edilizio dovuto allo spostamento di grandi quantit\u00e0 di popolazione, alle accresciute attivit\u00e0 economiche ed una maggiore ricchezza che si espande verso tutti i ceti sociali.\nLe citt\u00e0 si espandono a macchia d'olio senza che le amministrazioni n\u00e9 gli architetti ed urbanisti riescano a governare il fenomeno. In tale situazione i terreni inizialmente agricoli divengono in poco tempo, a seguito delle opere di urbanizzazione eseguite dai Comuni, aree edificabili. Lo \"speculatore\" non deve far altro che acquistare il terreno a prezzo agricolo ed aspettare le strade, le fognature, l'energia elettrica, ecc. che inevitabilmente verranno costruite sotto spinte di vario genere. Il valore del terreno una volta urbanizzato e divenuto per questo idoneo all'edificazione sale a dismisura e pu\u00f2 essere venduto lucrando la differenza divenuta cospicua tra prezzo d'acquisto e prezzo di vendita.\nLo Stato italiano tent\u00f2 d'intervenire, con scarso successo, una prima volta nel 1962 con il disegno di legge sul \"regime dei suoli\" elaborato dall'allora Ministro dei Lavori Pubblici, On. Fiorentino Sullo, che prevedeva l'esproprio da parte dei Comuni delle aree destinate all'edilizia residenziale, e la cessione del solo \"diritto di superficie\" alle societ\u00e0 edilizie mediante asta pubblica, dopo la realizzazione delle opere di urbanizzazione primaria (strade, rete elettrica, idrica e fognaria, ecc.). Tale disegno di legge si scontr\u00f2 con la prevedibile opposizione delle potenti \"lobby\" dei costruttori edili e delle banche, che sfoci\u00f2 in una virulenta campagna di stampa che provoc\u00f2 l'abbandono del disegno di legge da parte del Governo.\nUn altro tentativo venne compiuto con la Legge 765 del 1967, detta \"Legge ponte\", che doveva dare un primo ordine alle problematiche urbane e costituire un \"ponte\" verso una razionalizzazione e una tutela dell'ambiente costruito in Italia. In realt\u00e0, non si riusc\u00ec e questo neppure in seguito, ad approntare norme che rappresentassero un progetto di struttura del territorio all'altezza della situazione e di come i bisogni sociali ed economici richiedevano.\nDiversi scrittori e registi si sono occupati dell'argomento, generalmente condannandolo, ad esempio Italo Calvino nel suo \"La speculazione edilizia\" che descrive lo spirito di questi anni, focalizzandosi sulla Liguria degli ultimi anni cinquanta, oppure Francesco Rosi che nel film \"Le mani sulla citt\u00e0\" mostra, invece, la drammatica situazione napoletana.\nGli effetti urbanistici, ma anche sociali, della speculazione edilizia sulla citt\u00e0 di Roma vengono descritti da Walter Siti nel libro \"Il Contagio\", che descrive l'attuale stile di vita degradato degli abitanti delle borgate, sorte proprio negli anni del boom economico ad opera di diversi speculatori edilizi (l'autore fa cenno alla vicenda di Carlo Francisci)."}
{"id": "775897", "revid": "647919", "url": "https://it.wikipedia.org/wiki?curid=775897", "title": "Mantoux", "text": ""}
{"id": "775901", "revid": "339392", "url": "https://it.wikipedia.org/wiki?curid=775901", "title": "Tarek Aziz", "text": ""}
