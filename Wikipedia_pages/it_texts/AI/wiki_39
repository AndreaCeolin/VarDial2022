{"id": "840587", "revid": "6066", "url": "https://it.wikipedia.org/wiki?curid=840587", "title": "Sindrome di Creutzfeldt-Jacob", "text": ""}
{"id": "840588", "revid": "767487", "url": "https://it.wikipedia.org/wiki?curid=840588", "title": "Robby Stewart", "text": "Robby Ray Stewart \u00e8 un personaggio della serie televisiva \"Hannah Montana\". \u00c8 interpretato da Billy Ray Cyrus con la voce italiana di Angelo Maggi.\nInformazioni sul personaggio.\nRobby \u00e8 vedovo, il padre di Jackson Stewart e di Miley Stewart (interpretata dalla vera figlia di Billy Ray, Miley Cyrus). \u00c8 inoltre il manager di Hannah Montana. Scrive le canzoni di Hannah nelle prime due stagioni. Quando \u00e8 responsabile di Hannah, porta dei finti baffi per non far riconoscere la sua identit\u00e0 dalle persone che potrebbe riconoscerlo come padre di Miley. In ogni episodio, tipicamente, esprime alla sua figlia il suo parere, utilizzando la psicologia d'inversione. \u00c8 affettuoso e aiuta sempre i figli nel momento del bisogno, facendoli agire con maturit\u00e0 e responsabilit\u00e0.\nPrima della nascita di Miley, Robby era conosciuto come \"Robby Ray\", un cantante rock molto famoso. Dopo la morte della moglie ha deciso di interrompere la carriera di cantante. In alcuni episodi sono presenti alcuni \"inside-joke\" in cui l'attore che lo interpreta, Billy Ray Cyrus, noto cantante western, cita canzoni della sua vera carriera artistica. Succede ad esempio nell'episodio \"Stuzzica il cane e ti ritrovi con le pulci\", quando dice, \"Lynda, conosci \"Achy Breaky Heart\"?\" e nell'episodio \"Honky Tonk Batticuore Rob\", quando canta la propria canzone \"I Want My Mullet Back\".\nNell'episodio \"Un nuovo compagno di scuola\" Robby Ray Stewart si traveste da Billy Ray Cyrus, impersonando quindi se stesso. Intraprende varie relazioni, ma solo nella stagione finale trova finalmente una nuova compagna."}
{"id": "840589", "revid": "198277", "url": "https://it.wikipedia.org/wiki?curid=840589", "title": "Ducati 916", "text": "La Ducati 916 \u00e8 una motocicletta stradale-sportiva prodotta dalla Ducati dal 1994 al 1998.\nIl contesto.\nIl progetto \u00e8 stato sviluppato sotto la direzione di Massimo Tamburini, direttore del Centro Ricerche Cagiva, e la 916 venne presentata al Salone di Milano nell'ottobre del 1993 dove riscosse un immediato successo tanto da aggiudicarsi per l'anno seguente tutti i premi di \"Moto dell'Anno\".\nInizialmente disponibile in due versioni, \"916 Strada\" e \"916 SP\", la 916 venne progettata con lo scopo di ottimizzare e migliorare il potenziale agonistico delle precedenti Ducati 851/888, cos\u00ec da perpetuare le gi\u00e0 numerose vittorie dell'azienda bolognese nel campionato mondiale Superbike.\nOgni particolare venne perci\u00f2 realizzato per ottenere il massimo rendimento nell'uso in pista, a partire da una posizione in sella molto scomoda per il pilota per un utilizzo su strada ma ottimale nella guida tra i cordoli, fino all'inusuale forcellone monobraccio che semplificava la sostituzione della ruota posteriore; a questi si aggiunsero una veste aerodinamica pi\u00f9 efficiente grazie all'assenza di scarichi laterali, nonch\u00e9 una sensibile riduzione delle masse che forn\u00ec migliori prestazioni rispetto alla precedente 888.\nDal punto di vista stilistico la 916 riusc\u00ec a coniugare elementi tipici della tradizione Ducati, quali il telaio a traliccio di tubi, a un \"design\" inedito e moderno con soluzioni particolari come il doppio scarico sotto la sella o i faretti a goccia.\nMotore e prestazioni.\nPer quanto riguarda la parte motoristica, il propulsore era un'evoluzione del bicilindrico \"Desmoquattro\" raffreddato ad acqua gi\u00e0 montato sui modelli precedenti e opportunamente modificato. La cilindrata venne aumentata fino a 916 cm\u00b3, furono montate le bielle Pankl, la distribuzione rimase ovviamente desmodromica con trasmissione a cinghia dentata con 4 valvole per cilindro, e la frizione a secco con 15 dischi. Con un singolo iniettore per cilindro e valvole di aspirazione da 33\u00a0mm e di scarico da 29\u00a0mm, la 916 Strada erogava una potenza di 114 CV a 9000 giri/min, e copriva i 400\u00a0m in 10,7 secondi nonostante una massa di 198 kg piuttosto elevata. Tuttavia quest'ultimo aspetto, unito alla rigidezza del telaio e alla qualit\u00e0 delle sospensioni, confer\u00ec alla moto una eccellente stabilit\u00e0 e precisione soprattutto nelle curve molto veloci, dote molto importante per una moto nata espressamente per la pista.\nLa \"Ducati 916 SP (sport production)\" si distingueva dalla versione base per un motore pi\u00f9 potente grazie a parti prese direttamente dalla versione che correva nel campionato mondiale Superbike. A questo si aggiunsero alcuni particolari in fibra di carbonio come i terminali di scarico, migliori finiture e il codino bianco, doppio iniettore per cilindro, bielle in titanio.\nCiclistica.\nLa ciclistica della 916 venne progettata ex novo; il telaio era un classico traliccio di tubi in acciaio da 28\u00a0mm di diametro, era equipaggiata con una forcella Showa da 43\u00a0mm completamente regolabile e presentava anche la possibilit\u00e0 di regolare l'inclinazione dell'angolo di sterzo tra i 23,5\u00b0 e i 24,5\u00b0, cos\u00ec da poter meglio adattare il comportamento dinamico della motocicletta alle esigenze del pilota e del circuito. Il tutto era unito da piastre di notevoli dimensioni e da un canotto di sterzo molto massiccio che conferivano notevole rigidezza alla struttura. Al posteriore montava un monoammortizzatore Showa, anch'esso regolabile nell'idraulica; gli pneumatici erano da 17 pollici con misure 190/50 al posteriore e 120/70 all'anteriore. Il reparto freni era affidato e due dischi Brembo flottanti con pinze in ghisa da 320\u00a0mm di diametro e da un disco da 220\u00a0mm al retrotreno.\nModelli successivi e serie speciali.\nNel 1995 la 916 Strada venne sostituita dalla \"916 Biposto\", la quale differiva dalla precedente per un diverso ammortizzatore posteriore, per alcune modifiche al motore e per l'elettronica migliorata. La 916 SP invece rimase quasi uguale a quella dell'anno prima, a parte alcune modifiche al telaio e alla centralina.\nVenne inoltre creata una serie speciale chiamata \"916 Senna\", per commemorare il celebre pilota di Formula 1 nonch\u00e9 appassionato del marchio bolognese, il quale diede permesso al suo lancio due mesi prima dell'incidente fatale sub\u00ecto al Gran Premio di San Marino nel maggio 1994. Esibita per la prima volta al Motorshow di Bologna nel dicembre 1994, si trattava di una 916 SP di color grigio con cerchi rossi, prodotta in soli 300 esemplari. La \"916 Senna I\" fu prodotta per la prima volta nel 1995, le altre due versioni che seguirono sono la 916 Senna II e la 916 Senna III, prodotte e vendute rispettivamente nel 1997 e nel 1998. Tutte e tre le Senna furono fabbricate in edizione limitata e ancora oggi sono molto rare.\nNel 1996 la 916 Biposto rimase pressoch\u00e9 uguale alla precedente a parte qualche miglioria, mentre la SP, che venne chiamata SP3. Nel 1997 venne presentata la \"Ducati 916 SPS\" in serie limitata. Montava un nuovo motore con una cilindrata di 996\u00a0cm\u00b3 molto pi\u00f9 potente dei precedenti oltre a tutte le parti speciali delle versioni SP degli anni precedenti. Nel 1998 usc\u00ec di produzione la versione SP, mentre la SPS venne ulteriormente migliorata con modifiche al motore e al telaio. Alla 916 Biposto venne migliorato l'impianto frenante cos\u00ec come alla \"Senna\".\nNel 1999 la 916 lasci\u00f2 il posto alla 996 che era equipaggiata con il motore da 996\u00a0cm\u00b3 che aveva esordito due anni prima con la 916 SPS. La \"996\" manteneva inalterate le linee della 916 anche se notevoli furono i miglioramenti a motore, ciclistica e a ogni altro aspetto tecnico.\nLa \"faro quadro\".\nNonostante non rientri nel novero delle serie speciali della 916, merita menzione la cosiddetta \"faro quadro\", com'\u00e8 colloquilamente nota per via della sua maggiore caratteristica estetica.\nLa \"faro quadro\" nacque essenzialmente per questioni legislative. Al momento di introdurre la 916 in Svizzera e in Australia, infatti, l'originale doppio faro all'anteriore si scontr\u00f2 con le allora regole di omologazione dei due Paesi, identiche per auto e moto: le luci anabbaglianti e abbaglianti non potevano essere separate ma obbligatoriamente inserite in un unico proiettore. I tecnici Ducati, per via del \"design\" sdoppiato e minuto della fanaleria della 916, avevano invece affidato queste funzioni a un proiettorie ciascuno.\nPreso atto dell'impossibilit\u00e0 di riprogettare \"ad hoc\" la fanaleria originale della moto di Borgo Panigale \u2014 lo stesso problema colp\u00ec all'epoca, tra le altre, le rivali Honda RC30 e Suzuki GSX-R \u2014, si decise per la drastica soluzione di affidare agli importatori locali la modifica di telaietto portafaro e cupolino: la scelta cadde su un monofaro rettangolare Hella, probabilmente per la somiglianza con quello delle precedenti 888 e Supersport, figlie dell'estetica squadrata degli anni Ottanta, ma che sulla 916 and\u00f2 irrimediabilmente a mutilarne le nuove e filanti linee proprie degli anni Novanta. Simile destino tocc\u00f2 alla \"entry level\" 748.\nPur a fronte dei poco lusinghieri commenti sul versante estetico, col passare dei decenni l'indubbia unicit\u00e0 della \"faro quadro\" ne ha fatto un ricercato pezzo da collezione, con quotazioni di tutto rispetto.\nLa 916 nel campionato mondiale Superbike.\nLa 916 esord\u00ec nel mondiale Superbike nel 1994 con una versione maggiorata nella cilindrata (955\u00a0cm\u00b3) per poter essere immediatamente competitiva con le quattro cilindri giapponesi da 750\u00a0cm\u00b3. Nonostante alcuni problemi di messa a punto Carl Fogarty vinse il campionato. Nel 1995, risolti i problemi di affidabilit\u00e0, la 916 si aggiudic\u00f2 nuovamente il mondiale.\nNel 1996 fu ulteriormente aumentata la cilindrata fino a 996\u00a0cm\u00b3; la \"916 Racing\" era ormai tanto competitiva e veloce da poter confrontare i tempi sul giro di Troy Corser con quelli registrati dalle 500 GP a due tempi, nonostante queste avessero CV in pi\u00f9 e 30\u00a0kg in meno rispetto alla moto del neo Campione del Mondo Superbike 1996.\nIl 1997 fu l'anno peggiore per la 916. Nonostante un motore nuovo e pi\u00f9 affidabile la moto era afflitta da problemi di guidabilit\u00e0 e di erogazione, tanto che Ducati perse il campionato costruttori. Nell'anno seguente il superamento dei problemi port\u00f2 il terzo titolo a Fogarty, il quale si conferm\u00f2 nel 1999 in sella alla nuova 996."}
{"id": "840594", "revid": "2014155", "url": "https://it.wikipedia.org/wiki?curid=840594", "title": "Abdul Aziz", "text": "Regn\u00f2 dal 25 giugno 1861 al 30 maggio 1876.\nEra figlio del sultano Mahmud II e succedette al fratello Abdul Mejid I nel 1861.\nBiografia.\nNacque nel Palazzo Ey\u00fcp, il 9 o il 18 febbraio.\nL'istruzione occidentale e l'ammirazione per l'Europa.\nAbdul Aziz - pur avendo ricevuto un'educazione ottomana - era un fervido ammiratore dei progressi scientifici e tecnici europei. Si interessava di letteratura ed era un compositore di musica classica: alcune delle sue composizioni sono state raccolte nell'album \"Musica europea alla corte ottomana\" dell'Accademia di musica della corte ottomana di Londra. Rimase impressionato dai musei di Londra, Parigi e Vienna, tanto che prov\u00f2 ad istituire un museo archeologico anche a Costantinopoli.\nLe riforme durante il regno.\nAbdul Aziz impront\u00f2 la sua attivit\u00e0 nel tentativo di modernizzare in chiave europea il suo paese: oltre alle riforme in campo amministrativo e dell'istruzione molto importante risult\u00f2 l'ammodernamento della Marina ottomana: nel 1875 la flotta dell'impero aveva ventuno corazzate ed altri centosettantatr\u00e9 tipi di navi da guerra, divenendo cos\u00ec la terza marina da guerra dopo quelle britannica e francese.\nDurante il suo regno si costru\u00ec inoltre la prima rete ferroviaria dell'Impero ottomano, e la stazione di Sirkeci a Istanbul, termine dell'Orient Express.\nLe opere di ammodernamento del paese furono rese possibili grazie al supporto economico di molte nazioni europee, che investirono notevoli quantit\u00e0 di denaro in progetti di lunga scadenza e infrastrutture. Questo fatto ebbe per\u00f2 una ripercussione non indifferente, in quanto rese l'Impero ottomano di fatto dipendente economicamente e politicamente da molte nazioni europee.\nIl declino e la morte.\nFu proprio durante il regno di Abdul Aziz che si svilupp\u00f2 il movimento dei Giovani ottomani da cui in seguito si former\u00e0 il movimento ben pi\u00f9 noto dei Giovani Turchi: intellettuali, ufficiali dell'esercito e politici, tutti di stampo progressista, fecero pressione per modernizzare ulteriormente il paese, riducendo la burocrazia, riformando la struttura dell'esercito e proponendo un governo democratico. Inizialmente il sultano lasci\u00f2 un certo spazio a tali correnti, con cui condivideva le idee di modernizzazione e occidentalizzazione del paese.\nDopo il 1871 Abdul Aziz impresse per\u00f2 al paese una svolta reazionaria e autocratica, rifiutando fermamente la concessione di una costituzione; questa linea fu largamente contestata dai Giovani ottomani, e indebol\u00ec la posizione del sovrano. Nello stesso periodo, gli anni settanta del XIX secolo, l'economia dell'Impero ottomano conobbe una profonda crisi, dovuta anche alla fortissima penetrazione economica delle potenze europee, e la caduta del sultano si fece sempre pi\u00f9 probabile. Il 29 maggio 1876 Abdul Aziz fu deposto da un gruppo di ufficiali e pochi giorni dopo fu trovato morto, ufficialmente per suicidio.\nMatrimoni e figli.\nDieci figli gli sopravvissero:"}
{"id": "840600", "revid": "287204", "url": "https://it.wikipedia.org/wiki?curid=840600", "title": "Bagoss", "text": ""}
{"id": "840603", "revid": "49700", "url": "https://it.wikipedia.org/wiki?curid=840603", "title": "Deriva genetica", "text": "In genetica delle popolazioni, per deriva genetica si intende la componente dell'evoluzione di una specie dovuta a fattori casuali, e che pu\u00f2 essere quindi studiata con metodi statistici. Questo effetto pu\u00f2 far divenire un allele e il fenotipo da esso rappresentato pi\u00f9 comune o pi\u00f9 raro col passare di generazioni successive. In definitiva la deriva pu\u00f2 sia rimuovere l'allele dal pool genetico, sia rimuovere tutte le altre varianti. Dato che la selezione naturale \u00e8 la tendenza di alleli con effetti positivi a divenire pi\u00f9 comuni nel tempo (e di quelli con effetti negativi a divenire meno comuni), la deriva genetica \u00e8 la tendenza fondamentale di ogni allele di variare casualmente in frequenza nel tempo per una variazione statistica sola, cos\u00ec che lungo questo processo non siano comprese tutte le distribuzioni, ma neanche nessuna.\nLa probabilit\u00e0 influisce sulla comunit\u00e0 o rarit\u00e0 di un allele, perch\u00e9 nessun carattere garantisce la sopravvivenza n\u00e9 un numero dato di figli. Questo perch\u00e9 la sopravvivenza pu\u00f2 dipendere da fattori non strettamente genetici (come la possibilit\u00e0 di \"essere nel posto sbagliato nel momento sbagliato\"). In altre parole, anche quando gli individui devono affrontare le stesse situazioni, avranno differenti risultati nel superarli. Pu\u00f2 accadere dunque che una successione rara di fattori probabilistici - pi\u00f9 che la semplice selezione naturale - possa portare un carattere a predominare, causando l'evoluzione di una popolazione o di una specie.\nUn importante aspetto della deriva genetica \u00e8 che la sua velocit\u00e0 si pensa dipenda fortemente dalla grandezza della popolazione. Questa \u00e8 una conseguenza della legge dei grandi numeri. Quando pi\u00f9 individui portano un particolare allele, e tutti affrontano uguali situazioni, il numero di figli che generano collettivamente di rado differir\u00e0 dal valore previsto, che \u00e8, in media, il numero di individui per i tempi di vita dell'individuo. Ma con un piccolo numero di individui, una rottura fortuita per uno o due causa una deviazione sproporzionalmente pi\u00f9 grande dal risultato previsto. Perci\u00f2 piccole popolazioni derivano pi\u00f9 rapidamente di quelle pi\u00f9 grandi. Questa \u00e8 la base per l'effetto del fondatore, un meccanismo proposto riguardo alla speciazione.\nPer definizione, la deriva genetica non ha direzioni preferite. Un allele neutro (con effetto n\u00e9 positivo n\u00e9 negativo) si pu\u00f2 stimare che aumenti o diminuisca in ogni generazione data con uguale probabilit\u00e0. Dato un tempo sufficientemente lungo, comunque, la matematica della deriva genetica stima che l'allele scomparir\u00e0 o sar\u00e0 presente nel 100% della popolazione, dopo il quale tempo non vi \u00e8 variazione casuale nel gene associato. Perci\u00f2 la deriva genetica tende ad eliminare varianti di un gene da una popolazione lungo il tempo, al punto che tutti i membri di una specie dovrebbero infine essere omozigoti per quel gene. Riguardo a questo, la deriva genetica \u00e8 un processo opposto alla mutazione genetica, che al contrario introduce nuove varianti nella popolazione secondo i suoi propri processi casuali.\nFrequenze alleliche.\nDalla prospettiva della Genetica delle popolazioni, la deriva \u00e8 un \"effetto esemplare\". Per rendere l'idea: in media, le monete danno testa o croce con eguale probabilit\u00e0. Per\u00f2 pochi lanci consecutivi con poca probabilit\u00e0 daranno un numero eguale di teste e croci. I numeri non saranno probabilmente uguali neanche per un numero di lanci consecutivi molto alto, ma la discrepanza nel numero sar\u00e0 molto piccola (in termini percentuali). Per esempio, dieci lanci danno almeno 70% testa circa una volta ogni sei tentativi, ma la probabilit\u00e0 di cento lanci consecutivi che diano almeno il 70% testa \u00e8 solo una su 25.000 circa.\nIn modo analogo, nella riproduzione di una popolazione, se un allele ha una frequenza \"p\", la teoria della probabilit\u00e0 impone che (se non vi \u00e8 selezione naturale in corso) nella generazione seguente, una frazione \"p\" della popolazione erediter\u00e0 quell'allele particolare. Comunque, come nel caso dei lanci della moneta sopracitati, le frequenze alleliche nella popolazione reale non sono variazioni di probabilit\u00e0; piuttosto, sono un modello casuale, e sono perci\u00f2 soggetti alle stesse oscillazioni statistiche.\nQuando gli alleli di un gene non differiscono considerevolmente, in media il numero di portatori in una generazione \u00e8 proporzionale al numero di portatori nella generazione precedente. Ma la media non \u00e8 mai corrispondente, poich\u00e9 ogni generazione genera la successione una sola volta. Dunque la frequenza di un allele tra i figli spesso differisce dalla sua frequenza nella generazione dei genitori. Nella generazione dei figli, l'allele potrebbe perci\u00f2 avere una frequenza \"p\"' leggermente differente da \"p\". In questa situazione, si dice che le frequenze alleliche abbiano subito la deriva. Si noti che la frequenza \"p\" \"dell'allele nella generazione successiva sar\u00e0 determinata in base alla frequenza \"p' \"e indipendentemente da\" p\", il che sta a significare che la deriva \u00e8 un processo privo di memoria e pu\u00f2 essere visto come un processo di Markov.\nCome nell'esempio del lancio della moneta, la grandezza della popolazione in riproduzione (la grandezza effettiva della popolazione) governa la forza dell'effetto di deriva. Quando la grandezza effettiva della popolazione \u00e8 piccola, la deriva genetica sar\u00e0 pi\u00f9 forte.\nGli alleli in deriva hanno di solito un periodo di vita finito. Quando la frequenza di un allele deriva verso l'alto o verso il basso nel corso delle generazioni successive, deriva infine fino ad un punto fisso - che pu\u00f2 essere sia il raggiungimento di una frequenza zero, con conseguente scomparsa dalla popolazione, sia il raggiungimento della frequenza del 100%, e in tal caso diviene l'unico allele nella popolazione per quel determinato gene. Successivamente a questa seconda ipotesi, la frequenza dell'allele pu\u00f2 variare unicamente con l'introduzione di un nuovo allele grazie ad una nuova mutazione.\nIl tempo di vita di un allele \u00e8 governato dalla grandezza effettiva della popolazione. In una popolazione molto piccola, solo poche generazioni potrebbero bastare per portare la deriva genetica ad un punto fisso. In una popolazione pi\u00f9 grande, ci vorrebbero invece pi\u00f9 generazioni. In media, un allele raggiunger\u00e0 un punto fisso in \"4Ne\" generazioni, dove \"Ne\" \u00e8 la grandezza effettiva della popolazione.\nSecondo il principio di Hardy-Weinberg, che afferma che le frequenze alleliche in un pool genetico non cambieranno nel tempo, una popolazione deve essere grande a sufficienza per evitare che la deriva genetica cambi la frequenza allelica nel corso del tempo. Questo perch\u00e9 la legge \u00e8 instabile quando una popolazione, rappresentata precedentemente da un maggior numero di individui, si riduce.\nEsistono principalmente tre tipologie di deriva genetica legati alla modifica delle frequenze alleliche \nDeriva e selezione.\nLa deriva genetica e la selezione naturale raramente si verificano isolatamente l'una rispetto all'altra: entrambe le forze sono sempre in gioco nella popolazione. Comunque, il grado in cui gli alleli subiscono l'effetto della deriva e della selezione varia a seconda delle circostanze.\nIn una popolazione ampia, dove la deriva genetica si verifica con molta lentezza, anche una debole selezione su un allele porter\u00e0 la sua frequenza verso l'alto o verso il basso (a seconda che l'allele sia ad effetto positivo o negativo). Comunque, se la popolazione \u00e8 molto piccola, la deriva avr\u00e0 il predominio. In questo caso, effetti di selezione deboli potrebbero non vedersi del tutto dato che i piccoli cambiamenti in frequenza che essi produrrebbero sarebbero oscurati dalla forte deriva.\nDeriva genetica nelle popolazioni.\nLa deriva pu\u00f2 avere effetti intensi e spesso bizzarri sulla storia dell'evoluzione di una popolazione. Questi effetti possono risultare contrari alla sopravvivenza della popolazione.\nNel cosiddetto \"collo di bottiglia\" di una popolazione, quando la popolazione improvvisamente si contrae in dimensione ridotta (si crede che ci\u00f2 sia avvenuto anche nella storia dell'evoluzione umana), la deriva genetica pu\u00f2 manifestarsi in cambiamenti improvvisi e drammatici nella frequenza allelica che si verificano indipendentemente dalla selezione. In questi casi, molti adattamenti positivi potrebbero essere eliminati anche se la popolazione pi\u00f9 tardi dovesse nuovamente crescere molto.\nAnalogamente, le popolazioni che migrano possono osservare l\"'effetto del fondatore\", che si verifica quando pochi individui con un allele raro nella generazione originale possono produrre una popolazione che ha frequenze alleliche che sembrano essere in contraddizione alla selezione naturale. Gli effetti del fondatore sono spesso ritenuti responsabili delle alte frequenze di malattie genetiche."}
{"id": "840607", "revid": "765341", "url": "https://it.wikipedia.org/wiki?curid=840607", "title": "Frequenza allelica", "text": "La frequenza allelica \u00e8 la misura della frequenza relativa di un allele su un locus genetico nella popolazione. Di solito si esprime come proporzione o percentuale. In genetica delle popolazioni, le frequenze alleliche mostrano la diversit\u00e0 genetica di una popolazione della specie o allo stesso modo la ricchezza del suo pool genetico. La frequenza allelica \u00e8 definita come segue:\nPresi:\n1. un particolare locus del cromosoma e il gene che occupa quel locus;\n2. una popolazione di individui che hanno \"n\" loci in ognuna delle loro cellule somatiche (p.e. due loci nelle cellule di specie diploidi, che contengono due insiemi di cromosomi);\n3. una variante (o allele) del gene\nla frequenza allelica risulta essere la \"frazione\" o la \"percentuale di loci che l'allele occupa nella popolazione\".\nPer esempio, se la frequenza di un allele \u00e8 del 20% in una popolazione data, allora tra i membri della popolazione uno su cinque cromosomi porter\u00e0 quell'allele. Quattro su cinque saranno occupati da altre varianti del gene. Si noti che per geni diploidi la frazione di individui che portano questo allele pu\u00f2 essere circa \"due su cinque\". Se l'allele si distribuisce a caso, allora si applicher\u00e0 il teorema binomiale: il 32% della popolazione sar\u00e0 eterozigote per l'allele (avendo una copia di quell'allele e una copia di un altro allele in ogni cellula somatica) e il 4% sar\u00e0 omozigote (portando due copie dell'allele). Insieme, questo significa che il 36% degli individui diploidi dovrebbero portare un allele che ha frequenza del 20%. Comunque, gli alleli si combinano casualmente solo secondo certe ipotesi, inclusa quella relativa all'assenza di selezione. Quando si verificano tali condizioni, si dice che una popolazione \u00e8 nell'equilibrio di Hardy-Weinberg.\nLe frequenze di tutti gli alleli di un gene dato spesso sono messe a grafico insieme in un istogramma relativo alla distribuzione della frequenza allelica. La genetica delle popolazioni studia le diverse forze che potrebbero portare a cambiamenti nella distribuzione e frequenza degli alleli - in altre parole, all'evoluzione. Oltre alla selezione, queste forze includono deriva genetica, mutazione e migrazione.\nCalcolo delle frequenze alleliche a partire dalle frequenze del genotipo.\nSe \"f(AA)\", \"F(Aa)\" e \"f(aa)\" sono le frequenze di tre genotipi in un locus con due alleli, allora la frequenza \"p\" dell'allele A e la frequenza \"q\" dell'allele a si ottengono contando gli alleli. Poich\u00e9 ogni omozigote AA consiste solo di alleli A, e dato che met\u00e0 degli alleli di ogni eterozigote Aa sono alleli A, la frequenza totale \"p\" di \"alleli A\" nella popolazione si calcola come:\nIn modo analogo, la frequenza \"q\" dell\"'allele a\" \u00e8 data da\nCi si aspetta che la somma di \"p\" e \"q\" sia 1, dato che essi sono le frequenze degli unici due alleli presenti. Infatti otteniamo:\ne da quest'ultima:\nSe ci sono pi\u00f9 di due diverse forme alleliche, la frequenza per ogni allele \u00e8 semplicemente la frequenza del suo omozigote pi\u00f9 la met\u00e0 della somma delle frequenze per tutti gli altri eterozigoti in cui appare quel determinato allele.\nLa frequenza allelica pu\u00f2 essere sempre calcolata dalla frequenza del genotipo, dato che l'altro allele richiede che le condizioni di Hardy-Weinberg di accoppiamento casuale vengano \"comunque\" applicate.\nUna popolazione esemplare.\nSi consideri una popolazione di dieci individui e un dato locus con due possibili alleli, \"A\" e \"a\". Si supponga che i genotipi degli individui siano i seguenti:\nAllora le frequenze alleliche dell'allele A e dell'allele a sono:\novvero c'\u00e8 un 70% di probabilit\u00e0 che la popolazione riceva questo allele,\ne c'\u00e8 un 30% di probabilit\u00e0 che la popolazione ottenga questo.\nL'effetto della mutazione.\nSia \"\u00fa\" la percentuale di mutazione dell'allele A in un altro allele a (la probabilit\u00e0 che una copia del gene \"A\" diventi \"a\" nel corso della replicazione del DNA precedente la meiosi). Se \"pt\" \u00e8 la frequenza dell'allele A nella generazione t, e formula_8 \u00e8 la frequenza dell'allele a nella medesima generazione, e se non ci sono altre cause di cambiamento della frequenza del gene (niente selezione naturale, ad esempio), allora il cambiamento nella frequenza allelica in una generazione \u00e8 determinato da:\nformula_9\ndove \"pt-1\" \u00e8 la frequenza della generazione precedente. Questo ci dice che la frequenza di A diminuisce (e la frequenza di a aumenta) di una \"quantit\u00e0 proporzionale\" alla percentuale di mutazione \"\u00fa\" e alla proporzione \"p\" di tutti i geni che possono ancora mutare. Perci\u00f2 formula_10 diventa pi\u00f9 piccolo man mano che la frequenza di \"p\" stesso diminuisce, perch\u00e9 ci sono sempre meno alleli A che possono mutare in alleli a. Possiamo allora concludere che, dopo \"n\" generazioni di mutazioni, approssimativamente:\nformula_11"}
{"id": "840608", "revid": "224289", "url": "https://it.wikipedia.org/wiki?curid=840608", "title": "Commander Keen", "text": "Commander Keen \u00e8 una serie di videogiochi sviluppati dalla id Software e pubblicati dalla Apogee Software per PC (MS-DOS) tra il 1990 e il 1995. \nLa serie di genere platform a scorrimento, oltre che per la sua grafica in stile cartone animato, che sfruttava le schede video dell'epoca EGA, \u00e8 nota per essere uno dei primi videogiochi sviluppati dalla id Software, che in seguito diventer\u00e0 celebre con titoli come \"Doom\" e \"Quake\".\nStoria.\nIl personaggio di Commander Keen e il suo universo sono stati creati da Tom Hall nel suo periodo alla Id Software. La serie originale \u00e8 composta dai sei giochi pubblicati dalla id software fra il 1990 e il 1991, e dall'episodio \"spin-off\" \"Keen Dreams\", pubblicato invece dalla Softdisk, dove i componenti della id software lavoravano prima di fondare quest'ultima, perch\u00e9 avevano l'obbligo contrattuale dello sviluppo di alcuni videogiochi.\nPoich\u00e9 la Id Software era ancora molto piccola e non in grado di provvedere alla distribuzione del gioco, si avvalse a tal scopo della Apogee Software; secondo le modalit\u00e0 di distribuzione solo il primo episodio di ogni serie era distribuito come shareware mentre i seguenti erano disponibili in seguito al pagamento di un contributo in denaro.\nL'ultimo episodio, \"Aliens Ate My Babysitter!\", \u00e8 stato invece regolarmente venduto nei negozi tramite un'ulteriore azienda, la FormGen. Esiste un ulteriore episodio, sviluppato nel 2001 dalla David A. Palmer Productions per Game Boy Color, ma che possiede pochi punti in contatto con i titoli originali ed \u00e8 considerato spurio.\nPersonaggi.\nBilly Blaze (Commander Keen).\nBilly Blaze \u00e8 il protagonista della serie. \u00c8 un piccolo genio di otto anni, che ha costruito una navetta spaziale nel suo giardino unendo vecchi barattoli di latta e altri oggetti di casa e dandole il nome di \"The Bean-with-Bacon Megarocket\" (\"Il mega razzo pancetta-e-fagioli\"). Quando i suoi genitori sono fuori e la sua babysitter si addormenta, indossa l'elmetto da football dei Green Bay Packers di suo fratello e diventa Commander Keen (letteralmente \"comandante Astuto\" o \"Entusiasta\"), difensore della Terra. Tom Hall ha dichiarato che il personaggio di Billy \u00e8 ispirato a s\u00e9 stesso all'et\u00e0 di otto anni. La scelta dell'elmetto da football dei Green Bay Packers \u00e8 infatti dovuta al fatto che Tom Hall \u00e8 del Wisconsin.\nIn una guida strategica di \"Wolfenstein 3D\" si lascia intendere che il nome completo di Billy \u00e8 William Joseph Blazkowicz II, ed \u00e8 il nipote del protagonista di \"Wolfenstein 3D\".\nVorticons.\nI Vorticons sono gli alieni contro cui Keen combatte nei primi tre episodi della serie. Abitano sul pianeta Vorticon VI (che Keen visiter\u00e0 nel terzo episodio).\nDopefish.\nIl Dopefish (ovvero pesce stupido) \u00e8 uno dei nemici del quarto episodio della serie, Secret of the Oracle. \u00c8 un pesce verde piuttosto grande, con denti incisivi giganti e squadrati, e ha sempre un'espressione idiota. In Keen 4 \u00e8 descritto come \"la seconda creatura pi\u00f9 stupida nell'universo\" (un riferimento alla Guida galattica per gli autostoppisti) che \"nuota, nuota, nuota, sempre affamato\". Anche se il Dopefish mangia tutto ci\u00f2 che trova, il suo piatto preferito \u00e8 Commander Keen. Questo personaggio ha avuto un grande successo, entrando a far parte delle \"in-joke\" (\"scherzi interni\") dei videogiochi, specialmente quelli prodotti da id Software e Apogee Software.\nGiochi della serie.\nI titoli autonomi, a volte ulteriormente suddivisi in episodi, sono:\n\"Invasion of the Vorticons\".\nDiviso in tre episodi:\n\"Goodbye Galaxy!\".\nDiviso in due episodi:\nCapitoli mai pubblicati.\nLa Id Software pianific\u00f2 anche di pubblicare un nuovo capitolo della saga chiamato \"The universe is toast!\" la cui uscita era prevista per il natale del 1992, ma che non vide mai la luce perch\u00e9 accantonato in favore di altri progetti.\nVersioni per altre piattaforme.\n\"Commander Keen\".\nNel 2001, Activision ha pubblicato un nuovo episodio intitolato semplicemente \"Commander Keen\", per Game Boy Color. Il gioco, sebbene realizzato con i permessi di id Software dalla David A. Palmer Productions, non \u00e8 considerato canonico dall'originale ideatore Tom Hall. In questo episodio i livelli sono pi\u00f9 lineari rispetto ai precedenti, e i nemici devono essere prima tramortiti con il pogo, poi colpiti con la pistola."}
{"id": "840609", "revid": "73843", "url": "https://it.wikipedia.org/wiki?curid=840609", "title": "Procedura concorsuale", "text": "Le procedure concorsuali, nell'ordinamento giuridico italiano, sono delle procedure giudiziali cui \u00e8 assoggettata un'impresa commerciale nell'ambito del diritto fallimentare italiano.\nStoria.\nIl codice del commercio del 1865 ignorava il concordato preventivo ed ammetteva due moratorie: quella anteriore al fallimento e quella posteriore. La prima consisteva in una proroga di sei mesi al pagamento dei debiti, che poi si risolveva in un accordo tra fallito e creditori. Il secondo procedimento arrestava la procedura di fallimento e presupponeva che il fallito potesse pagare in toto i creditori e non dava la garanzia che, invece, offriva il fallimento. Il concordato preventivo fu introdotto con la legge 24 maggio 1903 n. 193. Con il Regio Decreto 16 marzo 1942, n. 267 che unific\u00f2 la materia civile ed amministrativa, si stabil\u00ec che il fallimento riguarda gli imprenditori che esercitano un'attivit\u00e0 commerciale. La disciplina viene razionalizzata e si inizia a distinguere tra fallimento colpevole ed incolpevole, vengono introdotti istituti che mirano ad agevolare l'imprenditore incolpevole, separando il concetto di \u201cimpresa\u201d dalla figura di imprenditore. Lo scopo originale del fallimento non era la tutela del fallito, quanto la soddisfazione dei creditori che pure dovevano accontentarsi di ci\u00f2 che restava in seguito ad un meccanismo complesso e di lunga durata. La sorte del complesso aziendale interessava poco il legislatore e la sorte dell'imprenditore fallito era indissolubilmente connessa con quella della sua azienda e viceversa, per cui non si ipotizzava minimamente che l'azienda potesse, in qualche modo, recuperare produttivit\u00e0. Tutto il patrimonio del debitore viene colpito dal processo.\nCon il passare del tempo, lo scopo delle procedure concorsuali, per le imprese di maggiori dimensioni, diventa la ricollocazione sul mercato dell'attivit\u00e0, pi\u00f9 che la soddisfazione dei creditori. Il decreto legge 14 marzo 2005, n. 35 convertito nella legge 14 maggio 2005, n. 80, dhe deleg\u00f2 al governo la riforma organica delle procedure concorsuali regolate dal Regio Decreto 16 marzo 1942, n. 267. La delega venne attuata con il d.lgs 9 gennaio 2006, n. 5 con cui il governo abol\u00ec l'amministrazione controllata e introdusse alcune novit\u00e0 sia sulle procedure concorsuali in generale, sui requisiti per richiedere il fallimento, sull'imprenditore, sui poteri del curatore e del comitato dei creditori che sul processo fallimentare.\nDisciplina generale.\nEsistono diversi tipi di procedure concorsuali e tutte hanno la caratteristica di privare il soggetto che vi \u00e8 sottoposto di una parte della sua autonomia, infatti, all'imprenditore vengono sottratte le disponibilit\u00e0 sui suoi beni oppure si nomina un soggetto che supervisiona e controlla l'attivit\u00e0 di gestione dell'impresa.\nLe procedure concorsuali previste dalla legge italiana sono:\nSono tutte procedure generali e collettive, nel senso che coinvolgono l'intero patrimonio dell'imprenditore e coinvolgono tutti i creditori dell'imprenditore. Le procedure concorsuali vogliono salvaguardare la \"par condicio creditorum\", ovvero il trattamento paritario di tutti i creditori, per questo motivo le ordinarie tutele del creditore, ovverosia le azioni cautelari e le azioni esecutive individuali, sono sostituite da queste procedure, che sono forme di tutela collettiva. Per l'apertura delle procedure concorsuali \u00e8 necessario che l'impresa si trovi:\nUna volta accertata l'esistenza dei due requisiti, le procedure concorsuali disciplinano il rapporto tra il soggetto insolvente ed i suoi creditori con la presenza di un'autorit\u00e0 pubblica ed altri soggetti, che variano a seconda della procedura e valutano la possibilit\u00e0 di prosecuzione dell'attivit\u00e0 d'impresa, ovvero la liquidazione del patrimonio.\nPer la casistica di insolvenza non disciplinata dal diritto dell'Unione Europea:\nil giudice italiano pu\u00f2 dichiarare il fallimento dell'impresa, a patto che questa abbia almeno una sede secondaria in Italia; infatti serve almeno una sede secondaria perch\u00e9 si abbia un regolare esercizio d'impresa. Se l'impresa si \u00e8 trasferita in un altro stato dopo il deposito del ricorso per la dichiarazione di fallimento o dopo la richiesta del pubblico ministero, la procedura si apre ugualmente. \u00c8 necessario evitare doppie riscossioni e coordinare le procedure che si aprono, ma per quanto riguarda le insolvenze non comunitarie, la materia non \u00e8 disciplinata dal d.lgs 9 gennaio 2006, n. 5\nPer le insolvenze previste dal diritto dell'UE il Regolamento dell'Unione europea n. 1346 del 29 maggio 2000 regola la procedura dei debitori insolventi il cui centro d'interessi sia sito negli stati dell'Unione Europea. Non c'\u00e8 una procedura unitaria per questo tipo di insolvenze, per cui c'\u00e8 un coordinamento tra le varie procedure. Il regolamento disciplina sia le procedure che hanno come obiettivo la liquidazione dell'impresa, sia quelle che mirano a risanarla.\nTuttavia sono escluse le procedure di insolvenza che riguardano le imprese assicuratrici o gli enti creditizi, le imprese d'investimento che forniscono servizi che implicano la detenzione di fondi o di valori mobiliari di terzi. Il regolamento distingue tra Procedura principale, procedure secondarie e coordinamento tra le varie procedure.\nLa procedura principale \u00e8 disciplinata dallo stato in cui l'impresa ha il suo centro d'interessi principale. \u00c8 disciplinata dalla legge dello Stato in questione per quanto riguarda gli effetti, i presupposti, e lo svolgimento, tranne che per deroghe necessarie in caso di esigenze pubbliche, rapporti di lavoro e le altre cause riportate negli artt. 5-15 del regolamento n. 1346/2000. Le procedure secondarie sono sempre di liquidazione e si svolgono in parallelo a quella principale e riguardano solo i beni che si trovano nello Stato membro in cui si svolge la procedura.\nQueste procedure possono aprirsi anche prima di quella principale nel caso in cui ci siano impedimenti legislativi all'apertura della procedura principale nello Stato in cui si deve svolgere o nel caso in cui siano i creditori coinvolti nella procedura secondaria a richiederlo. Tra i curatori delle procedure c'\u00e8 un obbligo d'informazione e di coordinamento; ogni creditore pu\u00f2 insinuare il proprio credito nelle procedure nella misura in cui ci\u00f2 pu\u00f2 essere utile ai creditori della procedura in cui si insinua."}
{"id": "840611", "revid": "610351", "url": "https://it.wikipedia.org/wiki?curid=840611", "title": "Ammutinamento", "text": "Lammutinamento \u00e8 l'atto di disubbidire a un ordine dato da un superiore da parte di un gruppo di individui militarmente inquadrati (ad esempio soldati; o anche l'equipaggio di una nave, anche se civile) al quale sono tenuti legalmente ad obbedire. Pu\u00f2 venire considerato ammutinamento quello esercitato dai detenuti (ad esempio nel codice penale svizzero). Il termine \u00e8 comunemente usato per indicare la ribellione di militari agli ordini dei propri superiori; trasformando quindi una parte dello stato in un pericolo per l'ordine civile.\nDurante l'epoca delle scoperte geografiche l'ammutinamento si identificava particolarmente con l'aperta ribellione al capitano della nave. Questo capit\u00f2, per esempio, durante il viaggio di Ferdinando Magellano, che ebbe come conseguenza l'uccisione di uno degli ammutinati, l'esecuzione di un altro, e l'abbandono di altri due in territori sconosciuti. Un altro caso fu quello della nave \"Discovery\" di Henry Hudson, che venne abbandonato alla deriva, su una scialuppa.\nEtimologia, motivi ed importanza.\nIl termine deriva dallo spagnolo \"Amotinar\", letteralmente \"attuare una sommossa\".\nMentre molti ammutinamenti sono stati dovuti alla paga bassa e/o a condizioni di povert\u00e0 in unit\u00e0 militari o navi, altri, come quello dei Connaught Rangers e di Wilhelmshaven, fanno parte di movimenti rivoluzionari.\nIn tempi o culture in cui il potere poteva essere preso sulla punte delle spade, invece che tramite modi legali (ad esempio monarchia ereditaria o elezioni), i pi\u00f9 grandi ammutinamenti, specialmente nella capitale, offrivano di modo di sostituire chi in quel momento esercitava il potere, e talvolta di cambiare la tipologia di governo. Questo spingeva i politici pi\u00f9 ambiziosi a capeggiarli; per esempio molti imperatori romani (e bizantini) presero il potere alla testa di ammutinamenti o furono incoronati come conseguenza del loro successo. Un caso speciale sono le rivoluzioni di palazzo, nel quale le guardie hanno spesso un ruolo decisivo, ancora una volta questo \u00e8 il caso di molti imperatori romani che presero il potere grazie ai pretoriani.\nGiurisprudenza.\nMolti paesi hanno pene molto dure al riguardo, che talvolta arrivano alla pena di morte. Il termine ammutinamento \u00e8 tipicamente applicato solo al contesto navale, ma le leggi di molti stati non fanno distinzioni, e vi sono stati molti famosi ammutinamenti anche tra truppe di terra (vedi pi\u00f9 avanti) \nItalia.\nNel codice militare italiano in tempo di pace l'ammutinamento \u00e8 contemplato come reato militare e viene regolato dal \"Libro Secondo, Titolo III - Dei reati contro la disciplina militare, Capo II, Articolo 175\" e viene considerato come rifiuto di obbedienza agli ordini superiori da parte di quattro o pi\u00f9 militari; viene distinto dalla rivolta (\"Art. 174. Rivolta\") in quanto avviene senza violenza o uso di armi.\nGli articoli sono i seguenti:\n \"Articolo 174\" (rivolta): Sono puniti con la reclusione militare da tre a quindici anni i militari, che, riuniti in numero di quattro o pi\u00f9:\nLa pena per chi ha promosso, organizzato o diretto la rivolta \u00e8 della reclusione militare non inferiore a quindici anni.\nLa condanna importa la rimozione.\n\"Articolo 175\" (ammutinamento): Fuori dei casi indicati nell'articolo precedente, sono puniti con la reclusione militare da sei mesi a tre anni i militari, che, riuniti in numero di quattro o pi\u00f9:\nLa pena per chi ha promosso, organizzato o diretto l'ammutinamento \u00e8 della reclusione militare da uno a cinque anni. Se il fatto ha carattere di particolare gravit\u00e0 per il numero dei colpevoli o per i motivi che lo hanno determinato, ovvero se \u00e8 commesso in circostanze di pericolo a bordo di una nave o di un aeromobile, le pene suddette sono aumentate dalla met\u00e0 a due terzi. La condanna importa la rimozione. Se il colpevole cede alla prima intimazione, si applica la reclusione militare fino a sei mesi, tranne che abbia promosso, organizzato o diretto l'ammutinamento, nel qual caso la pena \u00e8 della reclusione militare fino a un anno.\nGran Bretagna.\nNel Regno Unito fino al 1689 l'ammutinamento era regolamentato dagli \"Articles of War\", deliberati dal monarca e validi solo in periodo di guerra. Nel 1689 il primo \"Mutiny Act\" fu approvato, trasferendo la responsabilit\u00e0 di regolarne la disciplina dall'esercito al Parlamento. Il \"Mutiny Act\", modificato nel 1803, e gli Articles of War definivano la natura e le punizione relative all'ammutinamento. Gli \"Articles of War\" furono sostituiti dall\"Army Discipline and Regulation Act\" nel 1879 e quest'ultimo fu a sua volta sostituito dall\"Army Act\" nel 1881.\nGli \"Articles of War\" della \"Royal Navy\" furono leggermente modificati nel corso dei secoli in cui furono in vigore, ma la versione del 1757 \u00e8 rappresentativa - eccetto per il fatto che la pena di morte non \u00e8 pi\u00f9 in vigore - e regolamentano l'ammutinamento cos\u00ec:\n \"Articolo 19\" Qualsiasi soggetto della flotta facente parte dell'equipaggio o del personale imbarcato organizza o tenta di compiere ammutinamento, con qualsiasi pretesa, \u00e8 soggetto a corte marziale e sar\u00e0 passibile di pena di morte; Ogni soggetto facente parte dell'equipaggio o del personale imbarcato che fomenter\u00e0 con parole o atti la sedizione sar\u00e0 passibile di pena di morte o di qualsiasi pena che la corte marziale decider\u00e0 di infliggerle. Qualsiasi Ufficiale, soldato o marinaio facente parte dell'equipaggio o del personale imbarcato della flotta che mancher\u00e0 di rispetto ad un suo ufficiale superiore o mancher\u00e0 al suo dovere, verr\u00e0 punito a seconda della gravit\u00e0 del suo reato da una corte marziale.\n \"Articolo 20\" Qualsiasi soggetto presente a bordo della flotta che organizzer\u00e0 o progetter\u00e0 tradimento o ammutinamento, sar\u00e0 condotto davanti a una corte marziale, sar\u00e0 passibile di pena di morte o qualsiasi pena che la corte marziale decider\u00e0 di infliggere, qualsiasi soggetto proferir\u00e0 parole incitanti al tradimento o all'ammutinamento o leder\u00e0 la dignit\u00e0 di sua Maest\u00e0 o del governo con qualsiasi parola, azione od intento tender\u00e0 al sabotaggio o non far\u00e0 rapporto in merito al proprio ufficiale, o se sar\u00e0 presente a qualsiasi atto di ammutinamento o sedizione, e non tenter\u00e0 con ogni mezzo di sopprimerne l'attuazione sar\u00e0 punito da una corte marziale con qualsiasi pena da lui meritata.\nLa legge militare in Gran Bretagna nei primi tempi, come le forze a cui era applicata, esisteva solo in periodo in guerra. Le truppe venivano arruolate solo per particolari servizi, e sciolte alla cessazione delle ostilit\u00e0. La corona, per sua prerogativa, emanava le leggi conosciute come \"Articles of War\", per la gestione e la disciplina delle truppe quando queste erano arruolate ed in servizio. Eccetto che per la punizione del reato di diserzione, che era stato equiparato alla fellonia durante il regno di Enrico IV, i decreti degli \"Articles of War\" rimasero le sole fonti della regolazione della disciplina fino al 1689, quando il primo \"Mutiny Act\" fece passare le forze militari dalla corona al diretto controllo del Parlamento. Anche le forze armate del parlamento durante il periodo di Carlo I e quello di Oliver Cromwell sono regolamentate non da un atto legislativo, bens\u00ec da \"Articles of War\", simili a quelli emanati dal re ed autorizzati da un'ordinanza della Camera dei Lords e dalla Camera dei Comuni, nel rispetto delle prerogative reali.\nQuesta autorit\u00e0, derivante dalle prerogative, poteva essere esercitata solo durante uno stato di guerra e non aveva potere durante i periodi di pace. Questa limitazione e esistita per pi\u00f9 di un secolo dopo l'approvazione del primo Mutiny Act. Dal 1689 al 1803 anche se in tempo di pace il \"Mutiny Act\" talvolta non era pi\u00f9 in vigore, le norme rimanevano in vigore tramite gli \"Articles of War\" emanati dalla Corona in modo tale da poter operare nelle colonie e oltremare nella stessa maniera del tempo di guerra.\nNel 1715, come conseguenza della ribellione giacobita, questa legislazione fu creata relativamente alle forze armate del regno ma separatamente da e senza tenere in considerazione il principio, sempre valido, che la corona ha la prerogativa di emanare leggi per la regolamentazione dell'esercito che si trovi ad operare in paesi stranieri in tempo di guerra. Rispetto a tutto ci\u00f2 il \"Mutiny Act\" del 1803 fu un grosso cambiamento costituzionale: la facolt\u00e0 della corona di emanare gli \"Articles of War\" rimase in vigore e fu unita all'atto del parlamento. Il \"Mutiny Act\" 1803 fu approvato tramite questo procedimento.\nQuesta procedura rimase in vigore fino al 1879 quando l'ultimo \"Mutiny Act\" e gli ultimi \"Articles of War\" furono promulgati. Il \"Mutiny Act\" definiva i reati per i quali potevano essere comminati la pena di morte o il carcere e gli \"Articles of War\", che riportavano le stesse norme dell\"Act\", costituivano il mezzo tramite quale decidere la pena massima relativamente al reato cos\u00ec come tutto ci\u00f2 che era relativo a prove e procedura. L\"Act\" e gli \"Articles\" non si armonizzavano completamente. La sistemazione generale era difettosa e il loro linguaggio in alcuni punti abbastanza oscuro. Nel 1869 una commissione reale raccomand\u00f2 di unificarli in una forma semplice ed intelligibile. Nel 1878 un comitato della Camera dei Comuni spos\u00f2 questo punto di vista ed eman\u00f2 delle raccomandazioni su come questo compito doveva essere assolto.\nNel 1879 fu approvata una legge che unificava \"Mutiny Act\" e \"Articles of War\" e contemporaneamente ne correggeva alcuni importanti aspetti. La nuova legge ebbe il nome di \"Army Discipline and Regulation Act 1879\". Dopo uno o due anni l'esperienza acquisita lascio spazio a dei miglioramenti e la legge esistente fu sostituita dall\"Army Act 1881\", che costitu\u00ec la base dell'attuale legge militare inglese. Esso contiene una condizione, che mantiene la facolt\u00e0 della corona di emanare gli \"Articles of War\", ma in maniera tale da renderla in effetti nulla, in quanto dichiara che nessuno crimine pu\u00f2 essere punito tramite una legge se non come previsto dai propri articoli. In questo modo qualsiasi pena per ogni reato concepibile pu\u00f2 essere prevista, ma alcuni articoli fatti sotto altri leggi potrebbero essere niente pi\u00f9 che una vuota formalit\u00e0 priva di effetto pratico.\nQuindi la storia del diritto militare prima del 1879 pu\u00f2 essere divisa in tre periodi, ognuno dei quali con un suo distinto aspetto costituzionale:\n(I) Prima de 1689 l'esercito, visto come una propriet\u00e0 personale del monarca piuttosto che come un'articolazione dello stato, \u00e8 governato dal volere del sovrano.\n(II) Tra il 1689 e il 1803, riconosciuto come forza permanente, \u00e8 regolato quando opera all'interno del reame tramite le leggi e al di fuori dal sovrano.\n(III) Dal 1803 al 1879 e regolato direttamente dalla legge o altrimenti dal sovrano ma sempre tramite l'autorit\u00e0 derivata, definita e limitata dalla legge.\nAnche se nel 1879 la facolt\u00e0 del sovrano di emanare gli \"Article of War\" diviene in effetti nulla, esso ha il potere di dettare delle procedure, aventi valore di legge, per regolamentare la legge in molte delle questioni formalmente amministrate dagli \"Articles of War\". Queste regole, comunque, non devono essere in contrasto con gli articoli dell\"Army Act\" e devono essere approvate dal parlamento subito dopo essere state emanate. In questo modo nel 1879 il controllo e la disciplina dell'esercito per la prima volta divenne completamente sottoposto all'azione diretta e alla stretta supervisione del parlamento.\nIn questa occasione si ha un altro notevole cambiamento. Il \"Mutiny Act\" \u00e8 rimasto in vigore ogni volta per un solo anno, in ossequio alla teoria costituzionale:\n...che il mantenimento in essere di un esercito in tempo di pace, senza l'approvazione del parlamento, \u00e8 contrario alla legge. Perci\u00e8 in ogni sessione (annuale) il testo di legge deve essere approvato da entrambe le camere, clausola per clausola e linea per linea. L\"Army Act\" d'altronde \u00e8 un testo permanente. Ma la tradizione costituzionale \u00e8 completamente rispettata con l'inserimento di una sezione che prevede che rimanga in vigore in virt\u00f9 di un atto annuale del parlamento. L'atto recita l'illegalit\u00e0 di un esercito in armi in tempo di pace senza l'approvazione del parlamento e la necessit\u00e0 nondimeno di mantenere un certo numero di forze di terra (escludendo dal conteggio quelle che sono in servizio in India) e una forza di marina reale sulla costa e di mantenerle in perfetta disciplina e mantiene in vigore l\"Army Act\" per un anno\nLa sezione 21(5) dello \"Human Rights Act\" abolisce completamente la pena di morte nel Regno Unito. Prima di ci\u00f2 la pena di morte era stata abolita per l'omicidio ma rimaneva in vigore per alcuni reati militari, inclusi l'ammutinamento, anche se questi articoli non erano stati applicati per molti decenni. Questa misura non era richiesta dalla Convenzione europea dei diritti dell'uomo.Infatti il protocollo 6 della Convenzione ammette la pena di morte per alcuni reati militari e il protocollo 13 la proibisce in qualsiasi circostanza che non sia prevista dalla Convenzione stessa. Il governo inglese introdusse la s. 21(5) come successivo emendamento in risposta alle pressione dei parlamentari.\nStati Uniti.\nL\"Uniform Code of Military Justice\" degli Stati Uniti definisce l'ammutinamento cos\u00ec:\n\"Art. 94. (\u00a7 894.)\" Ammutinamento o sedizione.\n\"Uniform Code of Military Justice\", Art. 94; 10 U.S.C. \u00a7 894 (2004). [Nota\u2014le parti tra parentesi sostituiscono le parti immediatamente precedenti, come previsto nella versione regolamentare dell\"Uniform Code, title 10, chapter 47\" dell\"United States Code\".]\nIl codice militare statunitense richiede obbedienza solo agli ordini legittimi. La disobbedienza agli ordini illegittimi \u00e8 dovere di qualsiasi membro delle forze armate statunitensi, un principio stabilito dai Processi di Norimberga e riaffermato successivamente come conseguenza del Massacro di My Lai. In ogni caso, un soldato americano che disubbidisca ad un ordine ritenendolo illegale sar\u00e0 quasi certamente condotto davanti a una corte marziale per stabilire se la sua disobbedienza \u00e8 giustificata.\nVi sono stati molti casi di disubbidienza da parte di soldati in servizio in Iraq. Nell'ottobre 2004 membri del 343rd Quartermaster Company dell'US Army rifiutarono di obbedire agli ordini. Nello specifico gli fu ordinato di trasportare carburante da una base ad un'altra lungo una strada estremamente pericolosa, con veicoli con poca o nessuna blindatura. L'esecuzione degli ordini avrebbe causato quasi certamente molte vittime. Inoltre il carburante in questione era presumibilmente contaminato e quindi inutilizzabile.\nDal 2002 al 2003, secondo i dati militari, i casi di obiezione di coscienza (CO) sono triplicati per l'esercito e quadruplicati per i Marines, i due corpi maggiormente impegnati in combattimenti in Iraq. . Comunque questi non sono solitamente ritenuti casi di ammutinamento da parte delle autorit\u00e0."}
{"id": "840612", "revid": "287204", "url": "https://it.wikipedia.org/wiki?curid=840612", "title": "Repubblica Batava", "text": "La Repubblica Batava (olandese: \"Bataafse Republiek\") fu una repubblica esistita tra il 1795 e il 1806, la prima creata dai francesi a propria immagine all'estero. I suoi confini coincidevano grosso modo con quelli degli attuali Paesi Bassi.\nStoria.\nVenne fondata il 19 gennaio 1795 in seguito all'invasione dell'esercito rivoluzionario francese e dopo che l'ultimo governante della vecchia Repubblica delle Sette Province Unite, Guglielmo V di Orange-Nassau era fuggito in Inghilterra. Il nome della repubblica derivava da quello degli antichi \"batavi\", una delle trib\u00f9 germaniche che vivevano nei delta del Reno e della Mosa al momento della conquista romana.\nIl 16 maggio 1795 il nuovo stato dovette accettare la Pace dell'Aia, che includeva pesanti concessioni politiche, finanziarie e territoriali. Gli olandesi furono infatti costretti a cedere alla Francia le citt\u00e0-piazzaforti di Maastricht (\"Maestricht\") e Venlo e le Fiandre zelandesi (\"Flandre z\u00e9landaise\"), a stabilire un'alleanza difensiva (incluso il mantenimento di un corpo d'occupazione di 25.000 uomini) e a pagare 100 milioni di fiorini come indennit\u00e0 di guerra per la loro parte nella Prima Coalizione, oltre ad impegnarsi a sovvenzionare la Repubblica francese con prestiti a basso tasso d'interesse.\nLa Repubblica Batava fu la prima, e quella che ebbe vita pi\u00f9 lunga, tra le repubbliche sorelle della repubblica francese, di fatto fu uno stato satellite della Francia. Venne guidata durante la sua breve esistenza dai \"Patrioti\" (rivoluzionari olandesi che negli anni precedenti si erano opposti al governo del principe d'Orange e della vecchia aristocrazia mercantile). La politica adottata era liberale, oltre che molto instabile, perch\u00e9 in pochi anni arrivarono a prodursi tre colpi di stato: il primo, del 1798, port\u00f2 al potere la Uitvoerend Bewind (Autorit\u00e0 Esecutiva), a cui seguirono altri tentativi di rovesciamento nel 1801 e nel 1805.\nL'ultimo segn\u00f2 la fine degli esperimenti democratici, quando l'Imperatore francese mand\u00f2 al potere Rutger Jan Schimmelpenninck, gi\u00e0 ambasciatore batavo a Parigi. Ancora insoddisfatto, l'anno seguente, il 5 giugno 1806 Napoleone trasform\u00f2 la repubblica nel Regno d'Olanda, la cui corona venne attribuita al fratello minore Luigi Bonaparte."}
{"id": "840625", "revid": "16066", "url": "https://it.wikipedia.org/wiki?curid=840625", "title": "Linguaggi regolari", "text": ""}
{"id": "840628", "revid": "123495584", "url": "https://it.wikipedia.org/wiki?curid=840628", "title": "Uff\u00e0! Uff\u00e0!", "text": "Uff\u00e0! Uff\u00e0! \u00e8 il 6\u00ba album in studio del cantautore italiano Edoardo Bennato, pubblicato nel 1980 dalla Dischi Ricordi.\nIl disco.\nPubblicato quindici giorni prima di \"Sono solo canzonette\", di cui era stata anticipata l'uscita sul mercato, spiazza pubblico e stampa, che non si aspettavano due dischi dello stesso artista a distanza cos\u00ec ravvicinata. L'unica spia, che di fatto ne \u00e8 solo una riprova, visto che \u00e8 stato il primo dei due album quello inatteso, sta nel brano \"Allora, avete capito o no?\", che nel testo recita \"Si era sempre fatto cos\u00ec / si era sempre fatto uno per volta... ah? / e allora?... / E allora a me mi piace due per volta!\". La mossa sar\u00e0 ben riposta in virt\u00f9 della consolidata popolarit\u00e0 del cantautore, e pur vendendo maggiormente col successivo album, entrambi i dischi condivideranno i primi posti della classifica a cavallo fra primavera e estate di quell'anno, lasciando a \"Sono solo canzonette\" l'onore di risultare l'album italiano pi\u00f9 venduto dell'anno nel Paese, il secondo in assoluto dopo \"The Wall\" dei Pink Floyd.\nQuesta operazione andava contro la regola non scritta che impedisce che due dischi dello stesso artista possano, per semplici logiche di mercato, vendere in misura soddisfacente nello stesso periodo, e quindi si preferisce pubblicarli a distanza ragguardevole di tempo. Anni dopo Bennato rivendicher\u00e0 l'originalit\u00e0 e il coraggio dell'operazione, quando artisti come Bruce Springsteen (con \"Human Touch\" e \"Lucky Town\") e i Guns N' Roses (con \"Use Your Illusion I\" e \"II\"), faranno altrettanto, suscitando lo stupore della stampa specializzata, anche se la prima in assoluto fu Mina che nel 1972 usc\u00ec col doppio \"1+1\" contenente i due album (venduti anche separatamente) \"Dalla Bussola\" e \"Altro\". \nL'album, stampato in Belgio in gran segreto, \u00e8 realizzato con estrema libert\u00e0 creativa, con ampio respiro stilistico: passa dal canto a cappella, sulla falsariga dei cantori estemporanei, de \"Li belli gladioli\", dove a modo suo rivela un certo manifesto programmatico, al rock and roll di \"Sei come un juke-box\", dove ironizza sulle pressioni dei discografici stessi che costringono gli artisti a contratti capestro che per poterli onorare sono costretti a loro volta a pubblicare dischi su scadenze molto rigide e non quando questi ne sentirebbero la necessit\u00e0: ironia doppia dal momento che Bennato ha fatto l'esatto opposto e di proposito! La similitudine con un juke-box, dove basta mettere una moneta (i soldi del produttore) per ascoltare la canzone (pubblicare un disco), viene realizzata con un insolito inserto sonoro che riproduce il meccanismo dei juke-box dell'epoca, dall'introduzione della moneta al contatto del pick-up con il solco.\nI tre brani seguenti si distinguono soprattutto per l'ensemble dei musicisti (tutti di prim'ordine), con una attenzione al sassofono di Enzo Avitabile in \"Cos\u00ec non va Veronica\", che parla proprio del desiderio di suonare lo stesso strumento mentre ci si rivolge a un personaggio femminile non meglio identificato, probabilmente anch'esso metaforico.\nLe restanti tre tracce virano decisamente verso temi a sfondo politico: \"Restituiscimi i miei sandali\" si riferisce a una serie di manifestazioni realizzate a piedi nudi il cui ideatore in qualche modo rinnega, chiedendo di indossare di nuovo le calzature e quindi rivedendo le stesse idee che lo avevano spinto a manifestare, il tutto realizzato con un ritornello viscerale dopo il titolo viene urlato con foga (con una resa anche piuttosto comica) e uno scarno dispiego di strumenti, come se la richiesta non venisse esaudita e quindi questo personaggio, probabilmente pubblico, debba restare prigioniero nel bene e nel male delle proprie idee pregresse.&lt;br&gt;\"A Licola\" dal nome della omonima localit\u00e0 della citt\u00e0 metropolitana di Napoli, punta il dito su alcuni raduni sociali e sulla cattiva amministrazione del territorio che \u00e8 anche sito archeologico di rilievo. Il finale riproduce l'effetto di un disco che si incanta, a simboleggiare la permanenza di un certo status quo.\nLa title-track infine, impreziosita dalla partecipazione del gruppo post punk bolognese dei Gaznevada, tratta le tensioni tra l'Occidente e i paesi arabi, con estrema lucidit\u00e0 e un senso di rabbia che prende il posto della solita ironia, rimanendo ancora attualissima. Finisce con il rumore di uno sputo vero e proprio, che Bennato indirizza a coloro che, secondo lui, rischiano di trascinare il mondo verso una \"stramaledetta terza guerra mondiale\".\nLa copertina del disco, un disegno di Tony Esposito che raffigura Bennato, era gi\u00e0 apparso in \"Dirotterotti\", il volume che Bennato aveva pubblicato l'anno precedente racchiudendo alcuni scritti firmati \"Il professor Cono\" e gli spartiti delle sue canzoni e lo ritrae a forma di juke-box. Il disco fu registrato agli Stone Castle Studios di Carimate. I tecnici del suono sono Carlo Martenet, Mario Carulli, Ezio De Rosa e Mario Lovallo; i testi, le musiche e gli arrangiamenti sono di Edoardo Bennato, tranne \"A Licola\", arrangiata da Antonio Sinagra. Tra i musicisti da citare i fratelli Avitabile e il percussionista napoletano Tony Cercola.\nTracce.\nLATO A\nLATO B"}
{"id": "840632", "revid": "38427", "url": "https://it.wikipedia.org/wiki?curid=840632", "title": "Curone", "text": "Il Curone (\"Cr\u00f2u\" in piemontese, \"Quarion\" in lombardo) \u00e8 un torrente che forma l'omonima valle in provincia di Alessandria e nella sua ultima parte in provincia di Pavia. Ha una lunghezza di circa 50\u00a0km ed \u00e8 affluente di destra del Po.\nPercorso.\nNasce sul confine tra Piemonte e Lombardia a circa 1500 m s.l.m. dal monte Garav\u00e9 dalla catena degli Appennini. \nSi dirige verso nord toccando il comune di Fabbrica Curone e allargando il proprio letto ciottoloso. Percorsa un'ampia curva verso ovest, tocca il comune di San Sebastiano Curone dove riceve da sinistra un modesto torrentello, il \"Museglia\", che trae origine dal monte Giarolo. Da qui in poi allarga ancora il proprio letto bagnando molti comuni tra i quali anche Volpedo.\nGiunto nei pressi di Pontecurone, riceve le acque del Rio Limbione (17\u00a0km di lunghezza, con sorgente sul Poggio Brienzone in comune di Pozzol Groppo) restringe il proprio letto diventando pi\u00f9 regolare e si appresta a lasciare il Piemonte per scorrere in territorio lombardo. Infine attraversati i comune di Casei Gerola e Cornale si getta da destra nel fiume Po presso Ghiaie di Corana.\nAspetti idrologici.\nIl Curone \u00e8 un corso d'acqua dal carattere torrentizio: per gran parte dell'anno nel suo letto non scorre che un sottile rivo d'acqua mentre nella stagione estiva rimane completamente asciutto per mesi.\nIn caso di forti piogge invece le piene del Curone possono anche essere catastrofiche dato che esso ha tendenza a gonfiarsi rapidamente trascinando a valle forti quantit\u00e0 di detriti.\nScorre sul territorio della Comunit\u00e0 Montana Valli Curone Grue e Ossona."}
{"id": "840633", "revid": "486946", "url": "https://it.wikipedia.org/wiki?curid=840633", "title": "Formai de mut", "text": ""}
{"id": "840640", "revid": "1543377", "url": "https://it.wikipedia.org/wiki?curid=840640", "title": "Basilica del Sacro Cuore", "text": "La basilica del Sacro Cuore (in francese \"basilique du Sacr\u00e9-C\u0153ur\", pronuncia /sacr\u00e9 k\u0153r/) \u00e8 un luogo di culto cattolico di Parigi situato sulla sommit\u00e0 della collina di Montmartre, nel XVIII arrondissement.\nPapa Benedetto XV l'ha elevata al rango di Basilica minore nel 1919. La sua pietra calcarea ha inoltre la caratteristica di non trattenere polvere e smog, cos\u00ec dopo ogni pioggia il \"Sacr\u00e9-C\u0153ur\" risulta ancora pi\u00f9 splendente.\nStoria.\nLa basilica si trova sopra Montmartre \"Monte dei Martiri\", all'interno dell'area urbana del XVIII arrondissement di Parigi, a nord del centro della citt\u00e0. Fino al 1873, anno dell'inizio della costruzione del Sacr\u00e9-Coeur, l'area non era altro che un piccolo villaggio quasi disabitato.\nLa basilica sorge sul luogo dove sarebbe stato martirizzato nel III secolo san Dionigi con la decapitazione. Secondo la leggenda, il santo avrebbe preso poi la testa mozzata e avrebbe fatto alcune miglia portandola fra le mani.\nLa costruzione, sollecitata anche dall'arcivescovo di Parigi, Joseph Hippolyte Guibert, fu decretata da una votazione dell'Assemblea nazionale il 23 luglio 1873 dopo la sconfitta del 1871 per \"espiare i crimini dei Comunardi\", e anche per rendere omaggio alla memoria dei numerosi cittadini francesi deceduti durante la guerra. L'architetto Paul Abadie progett\u00f2 la basilica dopo aver vinto una competizione contro altri 77 architetti, ma mor\u00ec nel 1884, e quindi altri architetti continuarono il lavoro.\nLa costruzione, iniziata nel 1875, prevedeva uno stile romanico-bizantino, ma vide diversi cambiamenti nel progetto. Quando finirono i lavori, nel 1920, si ottenne una struttura senza una caratteristica predominante, ma non per questo meno affascinante.\nLa prima pietra di marmo fu posata il 16 giugno 1875, ma la chiesa fu conclusa solo nel 1914 e consacrata nel 1919, dopo la fine della Prima guerra mondiale.\nInaugurata solennemente, in un primo periodo venne evitata dagli abitanti di Montmartre preferendo andare a messa alla chiesa di Saint Pierre, una delle pi\u00f9 antiche di Parigi.\nArchitettura e arte.\nDopo la Tour Eiffel (324m), il grattacielo di Montparnasse e Les Invalides, la basilica del Sacro Cuore \u00e8 il luogo pi\u00f9 alto della citt\u00e0.\nLo stile architettonico del Sacre Coeur \u00e8 fortemente ispirato a quello della Cattedrale di P\u00e9rigueux progettata sempre dall'architetto Abadie e noto per le diverse cupole presenti.\nCaratterizza la struttura il materiale esterno, ovvero la pietra di Ch\u00e2teau-Landon (Seine-et-Marne), un travertino resistente al gelo e capace di divenire ancora pi\u00f9 bianco e lucido con l'et\u00e0 e al contatto della pioggia.\nAll'ingresso, davanti al portico a tre archi, ci sono le statue dei santi Giovanna d'Arco e Luigi dei Francesi.\nNel campanile, posto dietro l'abside, vi \u00e8 la \"Savoiarde\", nome con cui \u00e8 nota la campana maggiore, con un esplicito riferimento all'annessione della Savoia avvenuta nel 1895; essa pesa 19 tonnellate e, per portarla fino alla sommit\u00e0 di Montmartre, furono necessari 34 cavalli. \u00c8 attualmente la maggiore campana di Francia.\nGli interni sono piuttosto spogli, fatta eccezione per il mosaico d'oro dell'abside, uno dei pi\u00f9 grandi del mondo. La pianta \u00e8 a croce greca, con una grande cupola alta 83 metri sull'incrocio dei quattro bracci. Il coro \u00e8 circondato da un deambulatorio con cappelle radiali che si apre sull'abside con undici arcate sorrette da colonne con capitelli scolpiti.\nOrgani a canne.\nNella basilica si trovano due organi a canne:"}
{"id": "840641", "revid": "466539", "url": "https://it.wikipedia.org/wiki?curid=840641", "title": "Anthony Todd Thomson", "text": "Biografia.\nSuo padre Alexander Thomson era un Membro del Consiglio della provincia della Georgia. Trasferitosi in America rientr\u00f2 ad Edimburgo dopo il termine della Guerra d'indipendenza americana. Nel 1828 divenne primario di Medicina e Terapia all'Universit\u00e0 di Londra.\nNel 1832, alla morte di John Gordon Smith, venne nominato professore di medicina legale assieme ad Andrew Amos. Nel 1837 rimase l'unico professore dopo che Amos venne nominato membro del consiglio generale in India.\nSi \u00e8 sposato due volte, nel 1801 con Christina Maxwell da cui abbe un figlio e due figlie. Alla sua morte, nel 1820, spos\u00f2 Katherine Byerley, la figlia di Thomas Byerley con la quale ebbe altri tre figli e cinque figlie, tra cui Elizabeth che divenne moglie di James Rennell, barone di Rodd."}
{"id": "840651", "revid": "709565", "url": "https://it.wikipedia.org/wiki?curid=840651", "title": "Jackson Stewart", "text": "Jackson Rod Stewart, interpretato da Jason Earles, \u00e8 un personaggio serie televisiva Hannah Montana. \u00c8 il fratello maggiore di Miley Stewart e figlio di Robby Ray Stewart.\nNonostante il personaggio sia adolescente, l'attore che l'interpreta aveva gi\u00e0 28 anni all'inizio della sitcom (cio\u00e8 nel 2006).\nBiografia.\nJackson \u00e8 un ragazzo imbranato, informale e spesso pigro. Come il resto della famiglia, \u00e8 nato nel Tennessee, e si \u00e8 trasferito a Malib\u00f9, in California, con il padre e la sorella dopo la morte della madre. \u00c8 uno studente mediocre di scuola superiore. Inizialmente, appena trasferito, \u00e8 stato preso in giro a scuola per il suo accento e il suo abbigliamento con cappello e cintura, che lo faceva assomigliare ad un cowboy di un rodeo.\nNelle prime tre stagioni lavora come inserviente al chiosco di Rico sulla spiaggia, e al termine dell'ultima stagione trova un impiego come tester di videogiochi. Riesce a mettere da parte abbastanza soldi, che gli consentono di comprare una macchina usata. Chiede spesso denaro a suo padre per arrotondare lo stipendio, ed \u00e8 costantemente alla ricerca di modi per guadagnare, in genere per impressionare le ragazze. In un'occasione Jackson viene pagato da Fermine, lo stilista di Hannah, per fare da modello per gli abiti della sorella. In un'altra circostanza apre insieme ad Oliver uno stand in cui vende della carne secca con formaggio fuso. Ricorda di aver venduto su internet a 37.95 dollari un fazzoletto usato da Hannah Montana. Inoltre consegue il record per il pi\u00f9 lungo periodo di tempo di saltellamento su un trampolo a molla, prodezza grazie a cui vince 5.000 dollari.\nA differenza del padre e della sorella, Jackson sembra non avere alcun talento per la musica. Va per\u00f2 detto che, in un incubo di Miley, Jackson diventa una sensazionale rock-star di nome Bucky Kentucky.\nIl talento principale di Jackson sembra invece essere per la recitazione. Ha interpretato un panciuto ispettore sanitario, una vecchia signora, e ha finto di aver subito un'amnesia, riuscendo ad ingannare la sorella. \u00c8 anche bravo nelle imitazioni, come Elvis Presley, Don Vito Corleone, Fredo Corleone, e Ozzy Osbourne. Forse anche per merito delle sue doti di attore, Jackson \u00e8 bravo a schivare domande dirette dando risposte ambigue, una tecnica che Jackson insegner\u00e0 anche a Miley.\nGioca a pallavolo nella squadra della sua scuola. Ha imparato a giocare a ping-pong abbastanza bene da riuscire a battere il padre. \u00c8 un grande fan sia dei \"Los Angeles Dodgers\" che dei \"Los Angeles Lakers\". Mostra interesse per i videogiochi, e la sua console portatile sembra essere un Game Boy Nintendo del 1980.\nJackson, dopo aver fallito l'accesso all'universit\u00e0, dichiara di avere un nuovo piano per il futuro: scrivere un libro rivelazione su Hannah Montana, ed ereditare met\u00e0 del patrimonio del padre. Dopo aver sperimentato un flashforward in cui, ormai anziano, ancora lavora al bar di Rico, in Jackson si rinvigorisce la volont\u00e0 di entrare al college.\nIl suo migliore amico \u00e8 Rico, sebbene tra i due ci sia sempre stato un rapporto di amicizia-odio, e solo nell'ultima puntata riescono ad ammettere di essere amici. Altri suoi amici sono Oliver, Cooper, e Thor.\nDurante le prime tre stagioni, Jackson ha relazioni con diverse ragazze, ma nessuna di queste \u00e8 duratura. Nella quarta stagione stabilisce una lunga relazione con Siena.\nRapporto con Miley.\nJackson e Miley litigano costantemente. Miley trova che Jackson sia spesso disgustoso e Jackson pensa che Miley sia egocentrica e troppo piena di s\u00e9. Tuttavia, sia Miley sia Jackson provano amore e apprezzamento reciproco. Inoltre in diverse occasioni, Jackson aiuta Miley a tirarsi fuori dai guai.\nEssendo il primogenito, il padre nutre grandi aspettative in Jackson, che per\u00f2 vive costantemente sotto l'ombra di Miley.\nA differenza di Robby Ray, Lilly e Oliver, Jackson non partecipa agli eventi di Hannah Montana sotto mentite spoglie. Anzi sfrutta spesso la sua vicinanza con Hannah per ottenere i biglietti dei concerti ed organizzare appuntamenti con delle ragazze."}
{"id": "840654", "revid": "1543377", "url": "https://it.wikipedia.org/wiki?curid=840654", "title": "Operazione Ajax", "text": "L'operazione Ajax (nome ufficiale TP-AJAX per gli statunitensi, operazione Boot per i britannici) fu una missione coperta da segreto e promossa nell'agosto del 1953 dai governi del Regno Unito e degli Stati Uniti d'America per sovvertire il regime democratico dell'Iran, allora governato dal nazionalista Mohammad Mossadeq, che aveva da poco nazionalizzato l'industria petrolifera.\nMentre il Regno Unito puntava a rafforzare il potere personale di Mohammad Reza Pahlavi per recuperare il controllo sui redditizi giacimenti petroliferi iraniani, gli Stati Uniti temevano che la crisi economica e politica dell'Iran potesse aprire la porta alla penetrazione sovietica in Medio Oriente in piena guerra di Corea.\nContesto.\nNel 1892 il diplomatico britannico George Curzon paragon\u00f2 la Persia ed altri paesi della zona a \u00abcaselle di una scacchiera su cui si gioca il destino del mondo\u00bb. Nel corso del XIX secolo, infatti, la Persia si trov\u00f2 tra due imperi in espansione: quello russo e quello britannico. Durante la seconda met\u00e0 del XIX secolo le politiche di concessione sostenute dalla monarchia fronteggiarono sempre maggior opposizione.\nNel 1872 lo sci\u00e0 Nasser al-Din Shah Qajar concesse a Paul Julius Reuter, imprenditore tedesco e fondatore dell'omonima agenzia di stampa, diritti esclusivi, tra le altre cose, su attivit\u00e0 estrattive e ferrovie in cambio del finanziamento della sua successiva visita europea. Tali concessioni per\u00f2 non divennero mai effettive a causa della violenta opposizione, sia interna che da parte della Russia. Nel 1892 lo sci\u00e0 fu costretto a revocare il monopolio del tabacco concesso al maggiore inglese G.F. Talbot dopo violente proteste e un generalizzato boicottaggio del tabacco.\nLa concessione D'Arcy, le ingerenze britanniche e la costituzione del 1906.\nNel maggio 1901, durante la fase dell'Impero britannico nota come \"Grande gioco\", il sovrano persiano Mozaffar al-Din Shah Qajar rilasci\u00f2 una concessione sessantennale per la ricerca di giacimenti petroliferi al britannico William Knox D'Arcy in cambio dell'alleggerimento del debito verso la potenza europea in termini considerati sfavorevoli per la Persia. Secondo lo storico e giornalista Stephen Kinzer D'Arcy pag\u00f2 ventimila sterline e promise un'uguale divisione della propriet\u00e0, pi\u00f9 16% di ogni ricavo futuro (il calcolo sarebbe spettato alla compagnia). Lo storico L.P. Elwell-Sutton nel 1955 scrisse invece che \u00abla quota della Persia era \u201cnon un granch\u00e9\u201d e i soldi non passarono di mano\u00bb.\nIl 31 luglio 1903 D'Arcy ritir\u00f2 le sue propriet\u00e0 finanziarie dalla Persia e le trasfer\u00ec nella britannica Burmah Oil Company. Il 26 maggio 1908 inizi\u00f2 l'estrazione del petrolio; la Compagnia crebbe lentamente fino alla prima guerra mondiale, quando la sua importanza strategica indusse il governo britannico ad assumerne il controllo, diventando di fatto proprietario dell'industria petrolifera persiana, e a farne la principale fornitrice di carburante per la Royal Navy durante la prima guerra mondiale. A difesa dei giacimenti furono schierate truppe britanniche in territorio persiano.\nI britannici irritarono i persiani intervenendo nei loro affari interni ed anche nella rivoluzione costituzionale persiana. Grandi proteste popolari obbligarono Mozaffar a riconoscere la costituzione del 1906, nonostante questa limitasse i suoi poteri. Concesse al Majlis, il parlamento, il potere di scrivere le leggi dopo essere stato eletto democraticamente e al primo ministro di firmarle e renderle effettive. La nuova costituzione per\u00f2 diede allo sci\u00e0 anche molti poteri esecutivi, come la facolt\u00e0 di emettere decreti reali (i firmani), di nominare o licenziare primi ministri (dopo un voto di fiducia del parlamento) e met\u00e0 del senato (che per\u00f2 non venne convocato fino al 1949), di presentare progetti di legge e di sciogliere il parlamento. In pratica la nuova costituzione abol\u00ec la dittatura dando comunque allo sci\u00e0 un ruolo esecutivo, e non meramente cerimoniale. Di conseguenza, quando lo sci\u00e0 era debole il governo era pi\u00f9 democratico, mentre quando lo sci\u00e0 era forte, gli aspetti democratici del governo potevano finire in secondo piano. Questi aspetti contraddittori avrebbero causato tensioni in futuro.\nLa rivoluzione costituzionale venne osteggiata da britannici e russi, che tentarono di sabotarla sostenendo il figlio di Mozaffar, Mohammad, che prov\u00f2 a rovesciare con la forza il governo democratico. Il movimento guerrigliero guidato da Sattar Kahn per\u00f2 lo depose nel 1910.\nIl rinnovo della concessione alla Anglo Persian Oil Company.\nAll'indomani della prima guerra mondiale c'era una diffusa insoddisfazione nei confronti delle concessioni petrolifere date ai britannici con la Anglo-Persian Oil Company (APOC), con le quali la Persia riceveva il 16% dei \u201cprofitti netti\u201d. Nel 1921, dopo anni di grave malgestione da parte della dinastia cagiara, un colpo di stato (forse sostenuto dai britannici) port\u00f2 il generale Reza Kahn al governo. Nel 1923 divent\u00f2 primo ministro costruendosi una reputazione da politico efficace e incorrotto.\nEntro il 1925, sotto la sua influenza, il parlamento vot\u00f2 per rimuovere Ahmad Qajar dal trono, e Reza Kahn venne incoronato Reza Shah Pahlavi; la dinastia Pahlavi sal\u00ec quindi al trono della Persia. Reza Shah inizi\u00f2 una rapida ed efficace modernizzazione della Persia, che era finita per diventare uno dei paesi pi\u00f9 poveri del mondo, ma fu anche un sovrano duro e intollerante nei confronti dei dissidenti. Entro gli anni trenta aveva eliminato tutta l'opposizione e messo all'angolo gli aspetti democratici della costituzione. Gli oppositori vennero incarcerati ed in alcuni casi condannati a morte.\nMentre alcuni erano d'accordo con le sue politiche, sostenendo che erano necessarie dato che la Persia era scossa da tali disordini, altri le ritenevano ingiustificate. Tra questi ultimi c'era Mohammad Mossadeq, che venne incarcerato nel 1940; l'esperienza del carcere fece maturare in lui un durevole disgusto per i governi autoritari e per la monarchia, e contribu\u00ec a far diventare Mossadeq un appassionato sostenitore della totale nazionalizzazione della Persia.\nReza Shah tent\u00f2 di attenuare il potere delle forze coloniali in Persia, e in gran parte ci riusc\u00ec, ma aveva anche bisogno di aiuto per modernizzare il paese. Cerc\u00f2 quindi di tenersi in equilibrio tra le varie potenze coloniali, specialmente impero britannico e Germania. Negli anni trenta Reza Shah prov\u00f2 a porre termine alle concessioni petrolifere all'APOC che la dinastia cagiara aveva garantito, ma la Persia era ancora debole e i britannici non lo permisero. Dopo una lunga trattativa, la concessione fu rinnovata nel 1933 in termini che erano ancora favorevoli ai britannici, anche se la concessione D'Arcy venne alleggerita.\nIl 21 marzo 1935 Reza Shah cambi\u00f2 il nome del paese da Persia a Iran e la Anglo-Persian Oil Company venne rinominata quindi in Anglo-Iranian Oil Company.\nNel 1941, dopo l'invasione nazista dell'Unione Sovietica i britannici, le forze del Commonwealth delle nazioni e l'Armata Rossa invasero l'Iran. Reza Shah aveva dichiarato la neutralit\u00e0 nella seconda guerra mondiale e prov\u00f2 a bilanciarsi tra le due maggiori potenze, i britannici e la Germania nazista. La principale ragione dell'invasione fu quella di assicurarsi i giacimenti petroliferi iraniani e la ferrovia transiraniana, in modo da garantire rifornimenti all'Unione Sovietica.\nReza Shah venne arrestato, deposto ed esiliato dai britannici, ed alcuni importanti ufficiali vennero incarcerati. Il figlio ventiduenne, Mohammad Reza Pahlavi, divenne sci\u00e0. Quest'ultimo, a differenza di suo padre, fu inizialmente un leader debole e a tratti indeciso. Durante gli anni quaranta non assunse un ruolo indipendente nel governo, e gran parte delle politiche autoritarie del padre non vennero reiterate; di conseguenza la democrazia venne effettivamente ripristinata in questo periodo.\nI soldati britannici si ritirarono dall'Iran dopo la fine della guerra. L'Unione Sovietica rimase solo parzialmente promuovendo due \u201cRepubbliche democratiche del popolo\u201d all'interno dei confini Iraniani. A causa di ci\u00f2 scoppi\u00f2 una crisi internazionale che fin\u00ec quando gli Stati Uniti fecero pressioni affinch\u00e9 l'esercito iraniano riprendesse il controllo dei territori occupati. La convenzione sul petrolio sovietico-iraniano non venne mai onorata. I leader nazionalisti in Iran divennero influenti cercando una riduzione degli interventi stranieri a lungo termine nel paese, specialmente le concessioni petrolifere che erano pi\u00f9 profittevoli per l'occidente che per l'Iran.\nL'Iran chiese alla Anglo-Iranian Oil Company (AIOC) un'analisi della contabilit\u00e0 per stabilire se tutte le royalty erano state effettivamente pagate, ma la Compagnia oppose un rifiuto intransigente che infastid\u00ec il popolo iraniano.\nGli obiettivi degli Stati Uniti in Medio Oriente rimasero gli stessi dal 1947 al 1952, ma la strategia poi cambi\u00f2. Washington rimase \u201cpubblicamente in solidariet\u00e0 e privatamente in conflitto\u201d con i britannici, alleati nella seconda guerra mondiale. L'impero britannico si stava costantemente indebolendo, e con un occhio alle crisi internazionali rivalutarono i rischi di essere associati agli interessi coloniali britannici. \u00abIn Arabia Saudita, con estrema disapprovazione dei britannici, Washington avall\u00f2 un accordo tra la ARAMCO e l'Arabia saudita nell'accordo 50/50 che ebbe eco in tutta la regione\u00bb, un accordo che garantiva un'equa divisione dei profitti tra Stati Uniti e Arabia Saudita.\nLa crisi della nazionalizzazione del petrolio.\nTentativo di assassinio dello sci\u00e0 e nomina di Mossadeq a primo ministro.\nNel 1949 un membro del Partito Iraniano del Tudeh tent\u00f2 di uccidere lo sci\u00e0 Mohammad Reza Pahlavi. Scioccato dall'esperienza ed incoraggiato dalla solidariet\u00e0 che gli fu pubblicamente espressa lo sci\u00e0 assunse un ruolo politico sempre pi\u00f9 attivo. Rapidamente organizz\u00f2 un'assemblea costituente con il compito di modificare la costituzione per aumentare i propri poteri e fond\u00f2 il senato iraniano, previsto dalla costituzione del 1906 ma mai convocato; lo sci\u00e0 aveva il diritto di nominare met\u00e0 dei senatori ed egli scelse quelli che erano pi\u00f9 allineati alle sue idee.\nMossadeq, che vedeva in questo aumento di poteri un allontanamento dalla democrazia (credeva infatti che lo sci\u00e0 dovesse \u00abregnare, ma non governare\u00bb, come nelle monarchie costituzionali europee), form\u00f2 assieme ad alcuni partiti politici ed altri oppositori dello sci\u00e0 una coalizione che prese il nome di Fronte Nazionale, il cui principale obiettivo era la nazionalizzazione del petrolio.\nEntro il 1951 il Fronte Nazionale aveva guadagnato la maggioranza dei seggi nel Majlis, il parlamento. Secondo la costituzione la maggioranza dei partiti eletti in parlamento avrebbe dovuto dare un voto di fiducia al candidato a primo ministro, dopo il quale lo sci\u00e0 gli avrebbe conferito l'incarico. Il primo ministro Ali Razmara, che si opponeva alla nazionalizzazione del petrolio adducendo ragioni tecniche, venne assassinato dai fondamentalisti del Fedaiyan e-Islam, il cui leader spirituale, l'ayatollah Kashani (un mentore di Khomeini) era stato nominato presidente del parlamento dal Fronte Nazionale.\nDopo un voto di fiducia del parlamento Mossadeq venne nominato primo ministro dallo sci\u00e0 in sostituzione di Hossein Ala, che a sua volta sostituiva il deceduto Razmara. Il Fronte Nazionale esercit\u00f2 grandi pressioni affinch\u00e9 l'assassino di Razmara, Khalid Tahmasebi, venisse rilasciato e perdonato, dando cos\u00ec prova dell'importanza del movimento nella scena politica iraniana.\nIn quel momento Mossadeq e Kashani erano alleati per convenienza (lo rimarranno fino al 1953): a Mossadeq faceva comodo il potere di Kashani di mobilitare le \u00abmasse religiose\u00bb, mentre Kashani voleva che Mossadeq creasse uno Stato islamico. Le folle dei fedayyin di Kashani attaccarono, spesso violentemente, gli oppositori della nazionalizzazione del petrolio e del governo del Fronte Nazionale, cos\u00ec come gli \u00aboggetti immorali\u00bb, agendo a volte come un \u00abgendarme\u00bb non ufficiale del movimento.\nLo sci\u00e0 e il primo ministro erano antagonisti. Gli attriti erano in parte causati dal fatto che Mossadeq faceva parte della precedente dinastia reale, quella dei cagiari, e vedeva nello sci\u00e0 Pahlavi un usurpatore del trono, ma la ragione profonda era che Mossadeq rappresentava una forza favorevole alla democrazia che voleva alleggerire il peso politico dello sci\u00e0 fino a farlo diventare un monarca cerimoniale e non sovrano, dando quindi al governo eletto un potere sullo sci\u00e0 non eletto. Mentre la costituzione diede allo sci\u00e0 il potere di governare direttamente, Mossadeq us\u00f2 il solido blocco del Fronte Nazionale e il sostegno popolare votando per la nazionalizzazione del petrolio (appoggiata anche dallo sci\u00e0) per impedire allo sci\u00e0 di agire. Di conseguenza la questione della nazionalizzazione del petrolio divenne sempre pi\u00f9 intrecciata al movimento pro-democrazia di Mossadeq. Lo sci\u00e0 era irritato dall'\u00abinsolenza\u00bb di Mossadeq (secondo Abbas Milani, arrabbiato, camminava avanti e indietro per le stanza del palazzo al pensiero di diventare un leader di facciata). Nel 1952 lo sci\u00e0 rimosse dall'incarico Mossadeq, sostituendolo con Ahmad Qavam (un navigato primo ministro), ma le proteste dei sostenitori di Mossadeq costrinsero lo sci\u00e0 a reinsediarlo immediatamente.\nLa nazionalizzazione del petrolio, la crisi di Abadan e le crescenti tensioni.\nAlla fine del 1951 il parlamento iraniano approv\u00f2 quasi all'unanimit\u00e0 l'accordo sulla nazionalizzazione del petrolio; dei pochi parlamentari contrari alcuni votarono comunque a favore a causa del vasto supporto popolare e della minaccia dei fedayyin. Il disegno di legge gener\u00f2 una grande ondata di nazionalismo, ma allo stesso tempo mise l'Iran contro i britannici.\nLa nazionalizzazione rese Mossadeq immediatamente popolare tra milioni di iraniani, trasformandolo in eroe nazionale e mettendolo al centro dell'attenzione mondiale. Per la prima volta dopo secoli molti iraniani sentivano che il controllo degli affari interni stava passando nelle loro mani; si era inoltre diffusa la convinzione che la nazionalizzazione avrebbe portato ad un aumento del benessere economico.\nI britannici ora dovevano affrontare un governo nazionalista eletto in cui Mossadeq, con un forte sostegno del parlamento e del popolo, chiedeva condizioni pi\u00f9 favorevoli alle quali i britannici si opponevano vigorosamente. Per contrastarlo nel 1951 i britannici chiesero agli Stati Uniti di Harry Truman di aiutarli a rovesciare Mossadeq. Il Dipartimento di Stato rifiut\u00f2 la richiesta dei britannici, anche perch\u00e9 \u00abgli interessi petroliferi internazionali degli Stati Uniti erano tra i beneficiari degli accordi che seguirono la nazionalizzazione\u00bb.\nNell'estate del 1951 il diplomatico statunitense Averell Harriman and\u00f2 in Iran per negoziare un compromesso anglo-iraniano chiedendo l'aiuto dello sci\u00e0; la sua risposta fu che \u00abdi fronte all'opinione pubblica non c'\u00e8 modo di dire una parola contro la nazionalizzazione\u00bb. Harriman tenne una conferenza stampa a Teheran, chiedendo ragione ed entusiasmo nei confronti della \u00abcrisi della nazionalizzazione\u00bb. Appena fin\u00ec di parlare un giornalista si alz\u00f2 e url\u00f2: \u00abNoi e tutto il popolo iraniano sosteniamo il premier Mossadeq e la nazionalizzazione del petrolio!\u00bb Tutti i presenti iniziarono ad esultare e marciarono fuori dalla stanza, abbandonando Harriman scioccato e sgomento.\nMossadeq prov\u00f2 a negoziare con la Anglo-Iranian Oil Company, proponendo un accordo basato sul compromesso del 1948 tra il governo venezuelano di R\u00f3mulo Gallegos e la Creole Petroleum col quale i profitti sarebbero stati divisi al cinquanta percento tra Iran e Regno Unito, ma quest'ultimo, contro le raccomandazioni degli Stati Uniti, rigett\u00f2 il compromesso ed inizi\u00f2 a tramare per indebolire e rovesciare il governo iraniano.La Compagnia Petrolifera Nazionale Iraniana sub\u00ec un calo di produzione a causa dell'inesperienza degli iraniani e degli ordini impartiti ai tecnici della AIOC di non lavorare con loro: inizi\u00f2 cos\u00ec la crisi di Abadan. Nel settembre 1951 i britannici avevano praticamente fermato la produzione di petrolio ad Abadan, vietarono l'export di commodities essenziali (tra cui zucchero e ferro) all'Iran e congelarono i conti correnti dell'Iran nelle banche britanniche. Il primo ministro britannico Clement Attlee consider\u00f2 di prendere con la forza la raffineria di Abadan, ma alla fine si limit\u00f2 a stabilire un embargo da parte della marina inglese fermando tutte le petroliere che trasportavano petrolio iraniano considerandolo \u00abpropriet\u00e0 rubata\u00bb. Alla sua rielezione a primo ministro, Winston Churchill assunse una posizione ancor pi\u00f9 dura contro l'Iran.\nIl Regno Unito port\u00f2 il caso alla Corte internazionale di giustizia a L'Aia; il primo ministro Mossadeq disse che il mondo avrebbe saputo che un \u00abpaese crudele e imperialistico\u00bb rubava a \u00abpersone bisognose e nude\u00bb. Il Regno Unito, che rappresentava l'AIOC, perse il caso. Nonostante ci\u00f2 i britannici mantennero l'embargo sul petrolio iraniano. Nell'agosto 1952 il primo ministro iraniano invit\u00f2 un dirigente petrolifero americano a visitare l'Iran e l'amministrazione Truman grad\u00ec l'invito. Questo per\u00f2 irrit\u00f2 Churchill, il quale non voleva che gli Stati Uniti indebolissero la sua campagna per isolare Mossadeq: \u00abLa Gran Bretagna stava supportando gli americani in Corea, ricord\u00f2 a Truman, e aveva il diritto di aspettarsi che americani e inglesi fossero uniti sull'Iran\u00bb.\nNel 1952 l'embargo britannico sull'Iran si faceva pesantemente sentire. Gli agenti britannici a Teheran \u00ablavoravano per sovvertire\u00bb il governo Mossadeq, che cercava aiuto da Truman e dalla Banca Mondiale, ma senza risposte efficaci. \u00abGli iraniani stavano diventando sempre pi\u00f9 poveri ed infelici giorno dopo giorno\u00bb e la coalizione di Mossadeq si stava sfilacciando. Il presidente del parlamento, l'Ayatollah Kashani, principale sostenitore religioso di Mossadeq, stava diventando sempre pi\u00f9 ostile a causa della riluttanza di quest'ultimo a trasformare l'Iran in uno Stato islamico, mentre Mossadeq si stava allontanando sempre di pi\u00f9 da Kashani, che stava causando grande instabilit\u00e0 politica in Iran. Nel 1953 Kashani gli volt\u00f2 le spalle e sostenne il colpo di stato privando Mossadeq del supporto dei religiosi per darlo allo sci\u00e0.\nNell'elezione parlamentare del 1952 Mossadeq \u00abaveva poco da temere da un voto libero dato che, a dispetto dei problemi del paese, era in larga parte ammirato come un eroe. Un voto libero, per\u00f2, non era ci\u00f2 a cui altri stavano pensando. Agenti segreti inglesi si erano sparsi per il paese corrompendo i candidati e i capi regionali che li controllavano. Speravano di riempire il Majlis di parlamentari che avrebbero votato per deporre Mossadeq. Sarebbe stato un colpo di stato compiuto con metodi apparentemente legali\u00bb.\nMentre il Fronte Nazionale, che spesso sosteneva Mossadeq, vinse facilmente nelle grandi citt\u00e0, non ci fu monitoraggio delle votazioni nelle aree rurali. La violenza scoppi\u00f2 ad Abadan ed altre parti del paese dove le elezioni erano violentemente contestate. Dato che doveva lasciare l'Iran per L'Aia per il processo alla Corte Penale Internazionale, Mossadeq vot\u00f2 per posporre il resto delle elezioni dopo il ritorno della delegazione iraniana da L'Aia.\nA peggiorare le cose il partito comunista iraniano del Tudeh, che sosteneva l'Unione Sovietica e aveva tentato di assassinare lo sci\u00e0 solo quattro anni prima, inizi\u00f2 ad infiltrarsi nei militari ed invit\u00f2 le masse apparentemente a \u00absupportare Mossadeq\u00bb con lo scopo di marginalizzare i suoi oppositori. In precedenza il Tudeh aveva denunciato Mossadeq, ma nel 1953 cambiarono idea e decisero di \u00absostenerlo\u00bb. Il Tudeh attacc\u00f2 violentemente gli oppositori (il cugino tredicenne della futura regina dell'Iran, Farah Pahlavi, venne accoltellato nella sua scuola da attivisti del Tudeh), e senza volerlo aiut\u00f2 Mossadeq a recuperare consensi, anche se non era un loro sostenitore.\nNel 1953, per\u00f2, Mossadeq e il Tudeh avevano formato un'alleanza non ufficiale che conveniva ad entrambi; i membri del Tudeh diventarono la \u00abgendarmeria\u00bb del governo, sostituendo efficacemente i fedayyin, nella speranza che Mossadeq istituisse un governo comunista. Anche le masse pro-sci\u00e0 attaccarono Mossadeq e i suoi oppositori, forse con la coordinazione della CIA.\nPreoccupato per gli interessi britannici in Iran e, grazie al Tudeh, facendo credere che dietro il nazionalismo iraniano ci fossero davvero i sovietici, il Regno Unito convinse il segretario di stato statunitense John Foster Dulles che l'Iran stava cadendo in mano all'Unione Sovietica, e che proprio il confine con l'URSS rendeva strategicamente appetibile un Iran filo-americano che si aggiungeva alla Turchia, membro della NATO e anch'essa confinante con i sovietici. Essendo ormai in piena Guerra Fredda, avendo Mossadeq rifiutato ogni proposta di mediazione statunitense ed essendo Washington sempre pi\u00f9 preoccupata che la crisi iraniana potesse spalancare la porta ai sovietici, la strategia britannica si rivel\u00f2 vincente e nel 1953, con Eisenhower presidente, gli USA acconsentirono a fare un colpo di stato in comune con il Regno Unito. \u00abLa cooperazione angloamericana in quell'occasione tir\u00f2 gi\u00f9 il primo ministro iraniano e reinsedi\u00f2 lo sci\u00e0 appoggiato dagli USA\u00bb.\nNel farsi carico dell'operazione gli statunitensi posero comunque come condizione la fine del monopolio della AIOC, che sarebbe stata affiancata dopo il colpo di Stato dalla Royal Dutch Shell, dalla Compagnie Fran\u00e7aise des P\u00e9troles e dalle maggiori compagnie petrolifere USA. La pianificazione congiunta anglo-americana si svolse a Cipro, dove si trasfer\u00ec la stazione del Secret Intelligence Service britannico (SIS) dopo l'espulsione degli inglesi dall'Iran.\nGli ultimi mesi del governo Mossadeq.\nNel 1953 le tensioni economiche causate dall'embargo britannico e i disordini politici minarono considerevolmente la popolarit\u00e0 e il potere politico di Mossadeq, che venne sempre di pi\u00f9 incolpato per la crisi economica e politica.\nLa violenza politica si stava diffondendo e gruppi politici rivali si scontravano nelle strade. Mossadeq stava perdendo il sostegno della classe lavoratrice che lo aveva sempre supportato, diventando sempre pi\u00f9 autocratico. All'inizio dell'agosto 1952 inizi\u00f2 ad appoggiarsi allo stato di emergenza per governare, facendo discutere i suoi sostenitori.\nDopo un tentato assassinio nei suoi confronti e di uno dei membri del suo gabinetto ordin\u00f2 l'incarcerazione di dozzine di oppositori politici, attirandosi l'accusa di essere un dittatore e di diffondere la rabbia nel popolo. L'alleanza ufficiosa tra il Tudeh e Mossadeq port\u00f2 gli iraniani a temere il comunismo, e sempre di pi\u00f9 spesso erano i comunisti a prendere parte ai raduni pro-Mossadeq e ad attaccare i suoi oppositori.\nA met\u00e0 del 1953 i seggi del Fronte Nazionale in parlamento si erano ridotti dopo una serie di dimissioni. Mossadeq indisse un referendum per dissolvere il parlamento e dare al primo ministro il potere di fare le leggi. Il referendum pass\u00f2 (con il 99,9% dei voti) e la dissoluzione del parlamento da parte di Mossadeq venne considerata un abuso dai suoi oppositori perch\u00e9 diede a se stesso un \u00abpotere totale\u00bb. Si avvi\u00f2 cos\u00ec una catena di eventi che port\u00f2 alla caduta di Mossadeq.\nLo sci\u00e0, che inizialmente si oppose all'idea di un colpo di stato (e sostenne la nazionalizzazione del petrolio) cambi\u00f2 idea dopo la decisione di Mossadeq di dissolvere il parlamento. Venne inoltre informato dalla CIA che anche lui sarebbe stato \u00abdeposto\u00bb se non si fosse adeguato al gioco, esperienza questa che per tutta la vita gli fece temere il potere americano, contribuendo cos\u00ec alle sue politiche pro-USA e al conseguente disprezzo dei britannici.\nL'esecuzione dell'operazione.\nIl piano, affidato al direttore della CIA Allen Dulles e ai suoi collaboratori, era incentrato sulla destituzione e l'arresto di Mohammad Mossadeq da parte dello Sci\u00e0, che lo avrebbe sostituito con il generale Fazlollah Zahedi, gradito agli anglo-americani. Era stata anche organizzata una forza militare per condurre una guerriglia nel caso in cui i comunisti del Partito Tudeh avessero approfittato del caos per cercare di prendere il potere. Il Tudeh era allora ancora formalmente illegale, ma di fatto tollerato da Mossadeq e ben visibile nelle proteste e manifestazioni di piazza.\nUfficialmente il pretesto per il colpo di stato fu il decreto con cui Mossadeq dissolse il parlamento, dandosi pieni poteri di governo deprivando lo sci\u00e0 dei suoi; ottenuta l'approvazione di Reza Pahlavi, la CIA diede il via all'operazione Ajax. Lo sci\u00e0 firm\u00f2 dei firmani (decreti reali) scritti dai golpisti, licenziando Mossadeq e nominando il generale Fazlollah Zahedi (un lealista che aveva aiutato Reza Shah a riunificare l'Iran qualche decennio prima). Il 15 agosto il colonnello Nematollah Nassiri, il comandante della Guardia Imperiale, consegn\u00f2 a Mossadeq il firmano con cui lo sci\u00e0 lo licenziava. Mossadeq, che era stato avvertito del golpe, probabilmente dal Tudeh, rifiut\u00f2 il firmano e fece arrestare Nassiri. Nel processo che sub\u00ec dopo il colpo di stato Mossadeq dichiar\u00f2 che - secondo la monarchia costituzionale iraniana - lo sci\u00e0 non ha il diritto di ordinare il licenziamento del primo ministro senza il consenso del parlamento. La costituzione, per\u00f2, allora consentiva tale azione.\nLa notizia dell'arresto venne divulgata in Iran dalla CIA e negli Stati Uniti dal \"New York Times\". I sostenitori di Mossadeq (essenzialmente il solo Tudeh) diedero vita a violente proteste in piazza. Lo sci\u00e0, temendo un contraccolpo, fugg\u00ec prima in Iraq e poi in Italia su un aereo guidato da Mohammad Katham con la sua seconda moglie Soraya Esfandiary Bakhtiari e Abdoul Fath Atabay. Il primo tentativo di golpe fall\u00ec; dozzine di golpisti vennero incarcerati e il generale Zahedi, che dichiar\u00f2 di essere il legittimo primo ministro dell'Iran, fugg\u00ec da un alloggio sicuro all'altro tentando di evitare l'arresto. Mossadeq, convinto che il pericolo fosse scampato, ordin\u00f2 quindi ai suoi sostenitori e al Tudeh, che faceva da forza di polizia, di ritornare a casa.Zahedi, che era ancora a piede libero, si incontr\u00f2 in segreto con l'ayatollah Mohammad Behbahani e con altri sostenitori dello sci\u00e0, elaborando un nuovo piano che venne finanziato dalla CIA con i cosiddetti \u00abBehbahani dollars\u00bb. Gli iraniani erano scioccati dalla fuga dello sci\u00e0, dall'arresto degli oppositori da parte di Mossadeq e temevano una possibile rivoluzione comunista; i nuovi golpisti capitalizzarono questi sentimenti, che vennero usati da Behbahani per scatenare contro Mossadeq una nuova ondata di proteste da parte dei religiosi.\nIl 19 agosto degli infiltrati, spacciandosi per membri del Tudeh, organizzarono una \u00abrivoluzione comunista\u00bb, incoraggiando i veri membri del Tudeh ad unirsi a loro. Presto i membri del Tudeh scesero in strada attaccando tutti i simboli del capitalismo e saccheggiando e distruggendo negozi ed attivit\u00e0 private; il distretto commerciale di Teheran venne in gran parte vandalizzato. A questo punto entr\u00f2 in azione la seconda parte del piano di Zahedi. Sfruttando il prevedibile disgusto degli iraniani per queste violenze e il loro timore del comunismo, degli infiltrati, spacciandosi per sostenitori dello sci\u00e0, organizzarono manifestazioni contro il Tudeh. Gi\u00e0 a met\u00e0 giornata grandi folle composte da gente comune scesa in strada con armi improvvisate e si scontrarono con il Tudeh. Sotto l'autorit\u00e0 di Zahedi l'esercito lasci\u00f2 le caserme e disperse i comunisti, per poi creare scompiglio in tutti gli edifici governativi in sostegno dei manifestanti.\nLa casa di Mossadeq venne presa d'assalto dai militari (che spararono anche una granata) ed egli fugg\u00ec, per poi consegnarsi spontaneamente, essendosi rifiutato di reagire ulteriormente ai golpisti per evitare ulteriori spargimenti di sangue. Alla fine del 19 agosto 1953 Zahedi e l'esercito controllavano il governo. Lo sci\u00e0 rimase in Italia fino alla caduta di Mossadeq e fece ritorno a Teheran con il direttore della CIA Allen Dulles. Zahedi sostitu\u00ec ufficialmente Mossadeq, che venne arrestato, processato e condannato a morte, pena che venne per\u00f2 commutata in tre anni di isolamento in una prigione militare seguiti da arresti domiciliari fino alla sua morte.\nConseguenze.\n\u00c8 assodato che il golpe abbia \u00ablasciato una profonda e duratura eredit\u00e0\u00bb.\nContraccolpo.\nSecondo i documenti pubblicati dal National Security Archive e riassunti nel libro \"Mohammad Mosaddeq and the 1953 Coup in Iran\", curato da Mark J. Gasiorowski e Malcolm Byrne, il golpe ha causato un danno alla reputazione degli Stati Uniti che \u00e8 durato nel tempo:\nIl monarca autoritario apprezz\u00f2 il golpe, secondo quanto scrisse Kermit Roosevelt nel suo resoconto della vicenda:\nIl 16 giugno del 2000 il New York Times ha pubblicato un rapporto segreto della CIA intitolato \"Clandestine Service History, Overthrow of Premier Mossadeq of Iran, November 1952 \u2013 August 1953\" che in parte spiega il colpo di stato dal punto di vista dell'agente Donald Wilber, che lo pens\u00f2 e coordin\u00f2; nell'estate del 2001, Ervand Abrahamian ha scritto nella rivista \"Science &amp; Society\" che la versione di Wilber mancava di informazioni chiave che erano disponibili altrove:\nIn una recensione del libro \"Legacy of Ashes\" di Tim Weiner, lo storico Michael Breschloss ha scritto: \nL'amministrazione di Eisenhower consider\u00f2 il golpe un successo, ma a causa della sua \u00abinquietante e terribile eredit\u00e0\u00bb \u00e8 una posizione che oggi hanno in pochi. Nel 2000 Madeleine Albright, Segretario di Stato degli Stati Uniti, ha detto che l'intervento degli USA negli affari interni dell'Iran \u00e8 stato una battuta d'arresto per il governo democratico. Generalmente il colpo di stato viene considerato come un evento che ha pesantemente contribuito alla rivoluzione islamica del 1979, che depose lo sci\u00e0 filooccidentale con una repubblica islamica antioccidentale.\nSecondo l'agenzia di stampa francese France-Presse \u00abper molti iraniani il colpo di stato ha provato la duplicit\u00e0 degli Stati Uniti, che si presentano come difensori della libert\u00e0 ma non esitano a utilizzare metodi scorretti per rovesciare un governo democraticamente eletto per accomodare i propri interessi economici e strategici\u00bb.\nIl giudice della Corte Suprema William O. Douglas, che visit\u00f2 l'Iran prima e dopo il colpo di stato, scrisse che \u00abquando Mossadeq e la Persia iniziarono a fare delle riforme di base, ci allarmammo. Ci unimmo con i britannici per distruggerlo; ci riuscimmo, e da allora il nostro nome non \u00e8 stato onorato in Medio Oriente\u00bb.\nIran.\nQuando lo Reza Pahlavi ritorn\u00f2 in Iran venne salutato da una folla festante; scrisse nelle sue memorie che, ad oltre dieci anni da quando era diventato re, per la prima volta sentiva che il popolo lo aveva \u201celetto\u201d ed \u201capprovato\u201d, e che aveva un mandato popolare \u201clegittimo\u201d per portare avanti le proprie riforme (anche se alcuni nella folla potevano essere stati corrotti). Nonostante gli iraniani contro la monarchia lo considerassero \u201cimposto dall'esterno\u201d, lo sci\u00e0 durante tutto il suo regno continu\u00f2 a pensare di essere sostenuto da praticamente ogni iraniano, e cadde in una profonda depressione quando grandi folle nel 1978 chiesero la sua espulsione. L'incidente lo lasci\u00f2 in soggezione del potere americano, mentre gli fece odiare gli inglesi. Quando negli anni settanta cerc\u00f2 nuovamente di prendere il controllo dei prezzi del petrolio tramite l'OPEC, e cancellare l'accordo che caus\u00f2 il colpo di stato del 1953, gli USA fecero rapidamente mancare l'appoggio allo sci\u00e0, velocizzando cos\u00ec la sua caduta.\nUn'immediata conseguenza del colpo di stato fu la soppressione di tutti i dissidenti politici repubblicani, specialmente il Fronte Nazionale che racchiudeva i liberali e i nazionalisti e il partito comunista del Tudeh, concentrando il potere politico sullo sci\u00e0 e i suoi cortigiani. Hossein Fatemi, il ministro degli esteri, molto vicino a Mossadeq, venne condannato a morte e fucilato dalla guardia di corte il 10 novembre 1954, oltre ad \u00abalcune dozzine di ufficiali militari e leader degli studenti che erano strettamente associati con Mohammad Mossadeq\u00bb.\nFu il Tudeh a subire la maggior repressione. Le forze di sicurezza dello sci\u00e0 arrestarono 4121 attivisti tra cui 386 impiegati, 201 studenti universitari, 165 insegnanti, 125 lavoratori specializzati, 80 lavoratori tessili, 60 calzolai e 11 casalinghe. In quaranta, tra cui Khrosow Roozbeh, vennero giustiziati, altri quattordici morirono torturati e pi\u00f9 di 200 vennero condannati all'ergastolo.\nOltre ai civili, anche 477 militari del Tudeh (22 colonnelli, 69 maggiori, 100 capitani, 193 tenenti, 19 sottufficiali e 63 cadetti) vennero catturati dalle forze armate iraniane. Quando venne rivelata la loro presenza alcuni sostenitori del Fronte Nazionale lamentarono che la rete militare del Tudeh avrebbe potuto salvare Mossadeq, anche se solo pochi militari comandavano unit\u00e0 di campo abbastanza forti da poter contrastare il golpe. Gran parte degli ufficiali veniva dalle accademie militari e dai corpi di polizia e medici. Almeno undici vennero torturati fino alla morte tra il 1953 e il 1958.\nIl governo form\u00f2 la SAVAK, una polizia segreta, in gran parte costituita da agenti addestrati negli USA. La SAVAK monitorava i dissidenti e compiva un'opera di censura. Dopo l'incidente di Siakhal (1971) venne data carta bianca al SAVAK per torturare i dissidenti con la \u00abforza bruta\u00bb che nel corso degli anni \u00abaument\u00f2 vertiginosamente\u00bb, ed almeno cento persone vennero giustiziate per ragione politiche durante il ventennio di governo Pahlavi. Ci\u00f2 nonostante lo sci\u00e0 reagiva nei confronti dei dissidenti in maniera pi\u00f9 mite rispetto ad altri autocrati. Dopo la rivoluzione islamica la SAVAK ufficialmente venne abolita, ma in realt\u00e0 \u201cdrasticamente espansa\u201d in una nuova organizzazione, il VEVAK (\"Vezarat-e Ettela'at va Amniat-e Keshvar\", Ministero delle informazioni e della sicurezza nazionale) che uccise 8\u201312.000 prigionieri tra il 1981 e il 1985, e 20\u201330.000 in totale; un prigioniero che scont\u00f2 una pena sia sotto lo sci\u00e0 che sotto la repubblica islamica dichiar\u00f2 che \u00abquattro mesi sotto il direttore della prigione [della repubblica islamica] Asadollah Lajevardi valevano come quattro anni sotto la SAVAK.\u00bb\nUn'altra conseguenza del golpe fu il marcato miglioramento dell'economia iraniana; l'embargo degli inglesi fin\u00ec, e i ricavi petroliferi superarono significativamente i livelli pre-nazionalizzazione. Nonostante l'Iran non controllasse il proprio petrolio, lo sci\u00e0 acconsent\u00ec a sostituire la Anglo-Iranian Oil Company con un consorzio composto dalla British Petroleum ed altre compagnie europee ed americane. Di conseguenza i ricavi petroliferi aumentarono dai 34 milioni di dollari del bienni 1954\u201355 ai 181 milioni nel 1956\u201357, continuando a crescere anche grazie all'aiuto dei consiglieri e aiuti economici statunitensi. Il governo dello sci\u00e0 tent\u00f2 di risolvere la questione della nazionalizzazione con questo metodo, e l'Iran inizi\u00f2 a svilupparsi rapidamente durante il suo regno. Lo sci\u00e0 scrisse nelle sue memorie che Mossadeq era un \u00abdittatore\u00bb e che stava \u00abdanneggiando\u00bb l'Iran con la sua \u00abtestardaggine\u00bb, mentre lui, lo sci\u00e0, \u00absceglieva\u00bb le opzioni pi\u00f9 intelligenti. Entro gli anni settanta l'Iran era pi\u00f9 ricco dei paesi che lo circondavano, e gli economisti frequentemente prevedevano che sarebbe diventato una potenza economica globale e un paese sviluppato.\nNegli anni settanta lo sci\u00e0 aument\u00f2 le tasse per le compagnie straniere dal 50 all'80% e le royalties dal 12.5 al 20%. Allo stesso tempo il prezzo del petrolio ritorn\u00f2 sotto il controllo iraniano. Le compagnie petrolifere allora guadagnavano solo ventidue centesimi per barile. Entro il 1973 lo sci\u00e0 aiut\u00f2 a progettare una crisi petrolifera che risult\u00f2 in un massiccio afflusso di ricavi petroliferi e una rapida espansione socioeconomica del paese. Lo sci\u00e0 dichiar\u00f2 perfino che non avrebbe rinnovato le concessioni del 1954 al consorzio petrolifero quando sarebbero scadute nel 1979, e stava diventando sempre pi\u00f9 indipendente dagli USA. Per la met\u00e0 degli anni settanta l'\u00aballeato\u00bb dello sci\u00e0 divenne sempre pi\u00f9 diffidente e il presidente Jimmy Carter ritir\u00f2 il sostegno americano quasi completamente quando le proteste di Khomeyni imperversarono in tutto l'Iran nel 1978, aiutando cos\u00ec a segnare il destino dello sci\u00e0 e dell'Iran. La rapida espansione dell'economia del paese cre\u00f2 un'inaspettata tensione dovuta al cambiamento del tessuto sociale che port\u00f2 poi alla rivoluzione iraniana.\nL'operazione Ajax nella Repubblica Islamica.\nUomini associati a Mossadeq e ai suoi ideali dominarono il primo governo post-rivoluzionario, lo stesso primo ministro, Mehdi Bazargan, era uno stretto collaboratore di Mossadeq, ma con il successivo scontro tra la classe dirigente conservatrice islamica e le forze liberali laiche Mossadeq e la sua eredit\u00e0 sono stati largamente ignorati. In ogni caso Mossadeq rimane una figura storica popolare tra le opposizioni iraniane; una sua immagine \u00e8 uno dei simboli del Movimento Verde. Kinzer scrive che \u00abper la maggior parte degli iraniani\u00bb \u00e8 \u00abil simbolo pi\u00f9 vivido della lunga lotta dell'Iran per la democrazia\u00bb e che gli odierni contestatori portano la foto di Mossadeq come se dicessero \u00abvogliamo la democrazia\u00bb e \u00abno agli interventi esterni\u00bb.\nNella Repubblica Islamica la rievocazione del colpo di stato \u00e8 abbastanza differente da quella che si trova sui libri scolastici occidentali, che seguono i precetti di Khomeini secondo cui il paese deve evitare \u00abl'influenza delle potenze straniere\u00bb. Secondo lo storico Erban Abrahamian il governo prova ad ignorare Mossadeq per quanto possibile e limita la sua presenza a due pagine sui libri di scuola. \u00abI mass media elevano l'ayatollah Abol-Ghasem Mostafavi Kashani a vero leader della campagna per la nazionalizzazione del petrolio, dipingendo Mossadeq come un semplice parassita dell'ayatollah\u00bb. Questo nonostante Kashani dalla met\u00e0 del 1953 fosse contro Mossadeq e \u00abdisse ad un corrispondente straniero che Mossadeq era caduto perch\u00e9 aveva dimenticato che lo sci\u00e0 godeva di un vasto supporto popolare\u00bb. Un mese dopo Kashani \u00aband\u00f2 anche oltre dichiarando che Mossadeq meritava di essere giustiziato perch\u00e9 aveva commesso l'offesa pi\u00f9 estrema: ribellarsi allo sci\u00e0 \u201ctradendo il paese e violando ripetutamente la legge sacra\u201d\u00bb\nMahmood Kashani, il figlio di Abol-Gashem, \u00e8 \u00abuno dei pi\u00f9 alti membri dell'attuale \u00e9lite governativa\u00bb e per due volte il Consiglio dei Guardiani della Costituzione ha approvato la sua candidatura per la presidenza. Inoltre, questi nega che ci sia stato un colpo di stato nel 1953 dicendo che Mossadeq stava obbedendo ai piani per indebolire i religiosi sciiti.\nQuesta accusa \u00e8 anche proposta nel libro \"Khaterat-e Arteshbod-e Baznesheshteh Hossein Fardoust\" (\"Le memorie del ritirato generale Hossein Fardoust\"), pubblicate nella Repubblica Islamica e presumibilmente scritte da Hossein Fardouset, un ex ufficiale del SAVAK. Aggiunge inoltre che Mossadeq ebbe sempre favorito gli inglesi, e che la sua campagna di nazionalizzazione della Anglo-Iranian Oil Company era ispirata \u00abdagli stessi inglesi\u00bb. Ervand Abrahamian suggerisce che il fatto che la morte di Fardoust venne annunciata prima della pubblicazione del libro possa essere significativo, dato che le autorit\u00e0 della Repubblica Islamica potrebbero averlo obbligato a scrivere tali dichiarazioni.\nIn Iran il libro di Stephen Kinzer \"All the Shah's Men: An American Coup and the Roots of Middle East Terror\" ha subito la censura delle descrizioni delle attivit\u00e0 di Kashani durante il colpo di stato.\nReazioni internazionali.\nKinzer ha scritto che l'operazione Ajax \u00e8 stato il primo colpo di Stato orchestrato dalla CIA ai danni di un governo civile eletto democraticamente. L'amministrazione Eisenhower vide l'operazione Ajax come un successo con \u00abeffetti immediati e profondi. Da un giorno all'altro la CIA divenne il centro dell'apparato della politica estera statunitense, e azioni sotto copertura iniziarono ad essere considerate un modo pi\u00f9 economico ed efficace di cambiare il corso degli eventi\u00bb; l'anno successivo la CIA organizz\u00f2 il colpo di Stato in Guatemala contro il governo di Jacobo Arbenz Guzm\u00e1n, che aveva nazionalizzato i terreni agricoli di propriet\u00e0 della United Fruit Company.\nUn governo filoamericano in Iran raddoppi\u00f2 i vantaggi geografici e strategici degli USA in Medio Oriente, dato che, come la Turchia (anch'essa parte della NATO), l'Iran confinava con l'Unione Sovietica.\nNel 2000 il segretario di stato Madeleine Albright riconobbe il ruolo centrale del colpo di stato nelle problematiche relazioni tra Iran e USA e \u00absi avvicin\u00f2 alle scuse pi\u00f9 di qualsiasi altro politico americano prima\u00bb.\nNel giugno 2009 Barack Obama nel suo discorso all'Universit\u00e0 al-Azhar a Il Cairo, in Egitto, ha parlato delle relazioni degli Stati Uniti con l'Iran, menzionando il ruolo degli USA nel golpe del 1953:"}
{"id": "840657", "revid": "1305772", "url": "https://it.wikipedia.org/wiki?curid=840657", "title": "JUH", "text": ""}
{"id": "840672", "revid": "228587", "url": "https://it.wikipedia.org/wiki?curid=840672", "title": "JUN", "text": ""}
{"id": "840682", "revid": "1305772", "url": "https://it.wikipedia.org/wiki?curid=840682", "title": "JUS", "text": ""}
{"id": "840687", "revid": "1565229", "url": "https://it.wikipedia.org/wiki?curid=840687", "title": "Enigma online", "text": "Un enigma online (in inglese online riddle) \u00e8 un puzzle game basato sul web, nella maggior parte dei casi completamente gratuito, dove l'obiettivo del giocatore \u00e8 trovare la pagina successiva usando gli indizi presenti nella pagina precedente.\nStruttura.\nGli enigmi online possono essere strutturati in due modi. Alcuni giochi propongono una sequenza di livelli da risolvere in ordine, altri propongono enigmi singoli.\nNella modalit\u00e0 sequenziale una volta risolta la pagina si inserisce la soluzione, solitamente nell'url o in un box di inserimento: inserendo la soluzione corretta si acceder\u00e0 alla pagina successiva contenente un altro enigma.\nNella modalit\u00e0 non sequenziale, le pagine vengono proposte separatamente. I giochi di questo secondo tipo sono la minoranza.\nCercare di risolvere questo tipo di giochi pu\u00f2 essere molto impegnativo.\nGli indizi per risolvere l'enigma possono trovarsi in bella vista nella pagina ma la maggior parte delle volte sono ben nascosti: possono trovarsi all'interno del codice Html, oppure nel codice esadecimale di un'immagine, o in un file sonoro nascosto o addirittura essere camuffati in pagine precedenti. \nPer le risoluzioni vengono coinvolti diversi aspetti: ricerche in wikipedia o in google, vari tipi di codici come il morse, l'ascii, il binario, l'esadecimale, il Leet vari tipi di linguaggi o alfabeti come il braille, l'alfabeto fonetico NATO, l'alfabeto runico, l'alfabeto semaforico, diversi tipi di crittografie e cifrari come quelli di Cesare, Vigenere, Vernam oppure l'Atbash o il Base64, o codici indiretti basati, ad esempio, sul T9, sulla tavola periodica degli elementi, i codici aeroportuali IATA, le basi azotate e in genere prendendo in considerazione anagrammi, logica, enigmistica e pensiero laterale.\nIn alcune pagine pu\u00f2 essere inoltre richiesto l'utilizzo di programmi di grafica, testo o audio, come photoshop, audacity, notepad, excel, o di siti esterni di ricerca geografica come Google Earth o Google Maps.\nStoria degli enigmi online.\nIl primo gioco di questo genere si chiamava This is not porn, creato da Kristian Boruff, nel 2003, ora chiuso. Senz'altro il pi\u00f9 popolare e diffuso \u00e8, per\u00f2, Notpron (di David Munnich, 2004) strutturato in 139 livelli sequenziali e la cui homepage conta ormai pi\u00f9 di dieci milioni di visite. Tradotto in tre lingue (inglese, tedesco e cinese), in quasi tre anni solo un centinaio di persone sono riuscite a risolvere tutti i livelli. Il gioco \u00e8 gratuito fino al centesimo livello, oltre il quale si paga 1 euro per poter completare il gioco. Dal 2003 a oggi, sulla scia del successo dei primi due, sono nati centinaia di giochi dello stesso genere (i pi\u00f9 importanti e giocati dei quali sono Orio's Riddle, Neutral Riddle e Zest, ma ne esistono moltissimi altri), con diversi stili e ambientazioni, la maggior parte in lingua inglese. Tuttavia ne sono stati creati anche in molte altre lingue.\nIl primo enigma online in lingua italiana \u00e8 stato ICAP (nato nell'ottobre 2005), seguito dopo poco da Enigmi.net (nato il 15 dicembre 2005), oggi chiuso.\nAltri online riddle italiani particolarmente popolari nel primo decennio degli anni 2000 sono stati Livello Zero, L'Enigmista e CrYpTo. Lo scenario degli \"online riddle\" \u00e8 in perenne evoluzione: la nascita di nuovi giochi e la chiusura di alcuni vecchi \u00e8 pressoch\u00e9 continua, e questo rende difficoltosa la catalogazione aggiornata dei medesimi.\nIl 30 ottobre 2021 nasce la serie Xronos Xronicles, il cui capitolo iniziale Villaggio41 rappresenta il primo gioco del genere in 3D per computer."}
{"id": "840690", "revid": "30610", "url": "https://it.wikipedia.org/wiki?curid=840690", "title": "Leonard Feather", "text": "Noto soprattutto per la sua attivit\u00e0 di pubblicista e storico del jazz, il nome di Feather divenne noto agli appassionati di jazz di tutto il mondo che, anche se non possedevano nessuna delle sue opere, leggevano le sue note di copertina sulle centinaia di album che present\u00f2.\nBiografia.\nLondinese di nascita, Feather impar\u00f2 a suonare il pianoforte da bambino e inizi\u00f2 a scrivere di jazz nella tarda adolescenza. A ventun anni fece la prima visita negli Stati Uniti, paese dove si sarebbe stabilito, a New York, nel 1939 quando era gi\u00e0 un affermato produttore e critico musicale nel suo paese.\nFeather fu presente sulla scena jazz come musicista, produttore e pubblicista, ma \u00e8 in quest'ultima veste che divenne pi\u00f9 famoso: \nAmmiratore del famoso crititco e poroduttore dell'era swing, John Hammond, che a suo dire era l'archetipo del critico musicale di jazz, Feather in pratica ne segu\u00ec la carriera, limitando per\u00f2, molto pi\u00f9 di Hammond, il proprio coinvolgimento nell'industria discografica, e finendo per diventare egli stesso il critico jazz archetipico.\nProlifico articolista e intervistatore, Feather invent\u00f2, per la rivista \"Metronome\", i cosiddetti \"Blindfold test\", interviste in cui un musicista ascoltava dischi di cui ignorava l'autore e doveva cercare di indovinarlo e dare un voto (da zero a quattro stelle) al brano stesso. Feather port\u00f2 il formato con s\u00e9 quando trasloc\u00f2 alla rivista Down Beat, che registr\u00f2 per s\u00e9 il nome e continua a usarlo tuttora. I risultati di molti dei \"blindfold\" di Feather furono sorprendenti e controversi (i pi\u00f9 abrasivi giudizi di Miles Davis fecero scalpore).\nLa sua opera pi\u00f9 duratura fu senz'altro \"The Encyclopedia of Jazz\", ancora oggi considerata un riferimento fondamentale per quello che riguarda la storia del jazz dall'inizio degli anni quaranta al 1960.\nConvinto antisegregazionista e paladino dei diritti civili, Feather difese sempre con energia le proprie opinioni, entrando fra l'altro in violenta polemica con Stan Kenton, per la (presunta) composizione razzialmente motivata della sua orchestra. Fra gli artisti scoperti o pubblicizzati da Feather si ricordano le grandi cantanti Sarah Vaughan e Dinah Washington.\nFeather, che nel 1960 si era trasferito a Los Angeles, mor\u00ec a Sherman Oaks, in California, il giorno prima del suo ottantesimo compleanno.\nOpere di Leonard Feather.\nTra le pi\u00f9 note opere di Feather ricordiamo:\nCollegamenti esterni.\nBlindfold tests: trascrizioni di alcuni dei test alla cieca, un formato d'intervista che Feather invent\u00f2 per Downbeat.\ngiugno 1964, 13 giugno 1968, 27 giugno 1968)"}
{"id": "840695", "revid": "1543377", "url": "https://it.wikipedia.org/wiki?curid=840695", "title": "Thomas Byerley", "text": "Figlio di John Byerley e Margaret Wedgwood, figlia di Thomas Wedgwood III e sorella di Josiah Wedgwood. Nel 1768 immigr\u00f2 negli Stati Uniti per poi ritornare nel 1775 per curare, nello Staffordshire, la parte commerciale dello stabilimento industriale Etruria Works. Alla morte di Josiah Wedgwood I e di Josiah Wedgwood II divenne proprietario unico dell'Azienda.\nSpos\u00f2 Frances Bruckfield nel 1782 ed ebbero 11 figli:"}
{"id": "840705", "revid": "6964604", "url": "https://it.wikipedia.org/wiki?curid=840705", "title": "Ascii", "text": ""}
{"id": "840711", "revid": "933835", "url": "https://it.wikipedia.org/wiki?curid=840711", "title": "Mitridate VI del Ponto", "text": "\u00c8 ricordato come uno dei pi\u00f9 formidabili avversari della Repubblica romana, che costrinse a ben tre guerre, impegnando tre dei pi\u00f9 grandi generali romani: Silla, Lucullo e Pompeo Magno. Si dice anche che fosse il sedicesimo discendente di Dario il Grande di Persia e l'ottavo da quando Mitridate I aveva abbandonato la Macedonia e aveva fondato il regno del Ponto.\nBiografia.\nOrigini.\nFiglio di Mitridate V (150-120 a.C.) e di Laodice di Siria; la sua data di nascita \u00e8 motivo di discussione tra gli storici antichi: infatti, Strabone afferma che Mitridate aveva 11 anni alla morte del padre in una congiura (x. P. 477) e la sua testimonianza concorda con Appiano secondo cui il Mitridate divenne re nel 120 a.C. e mor\u00ec a 68/69 regnando per 57 anni; Memnone, invece, dichiara che fosse tredicenne e Cassio Dione sedicenne, quando sal\u00ec al potere. La nascita (o il concepimento) di Mitridate sono associati ad una cometa (simbolo di sventura a Roma, ma di ottimo augurio tra i persiani), una cometa particolarmente grande e visibile fu quella del 135 a.C., ben segnalata da diverse fonti antiche anche non classiche, come gli annali cinesi\nGiovinezza.\nNon molto \u00e8 noto della sua infanzia e giovinezza e talune informazioni giunte sono sospette. Infatti, secondo Giustino, la nascita di Mitridate fu accompagnata da una cometa e al momento dell'ascesa al trono, dovette subire gli intrighi e le congiure dei propri tutori (forse i medesimi che assassinarono a suo tempo il padre) ma che riusc\u00ec ad eludere le loro macchinazioni assumendo antidoti per premunirsi dai veleni e ritirandosi molto tempo nelle pi\u00f9 remote regioni del suo regno per cacciare ed esercitarsi nel combattimento. Una seconda cometa annunci\u00f2 la sua incoronazione (anche se probabilmente assunse il potere diversi anni dopo), questa cometa pu\u00f2 essere associata ad un astro (anch'esso particolarmente visibile e nota alle fonti antiche) del 120 a.C. (Cfr. Il re veleno, op. cit.).\nOltre alle capacit\u00e0 ginniche, possedeva anche una considerevole cultura: da ragazzo, infatti, era stato educato a Sinope, ove aveva ricevuto la tipica educazione greca; era dotato di eccellente memoria, capace di parlare oltre 25 lingue e conosceva perfettamente ogni dialetto delle popolazioni del suo regno.\nAscesa al trono.\nIn ogni caso, qualunque credito si possa concedere a tali racconti, \u00e8 certo che, una volta raggiunta l'et\u00e0 adulta, assunse di persona l'amministrazione del proprio regno mettendo a morte il fratello e la madre che fino ad allora aveva tenuto la reggenza del regno.\nNon appena ebbe consolidato il proprio potere, Mitridate decise di espandere il proprio regno: consapevole che ad occidente i regni di Bitinia e Cappadocia erano sottoposti alla protezione romana, si rivolse ad est.\nDopo aver sconfitto e sottomesso le trib\u00f9 barbariche stanziate tra il Mar Nero, l'Armenia e la Colchide, estese i confini del proprio regno fino alle popolazioni scitiche presso il fiume Tanais ottenendo notevole fama; infatti, Parisade, re del Bosforo, e le citt\u00e0 greche del Chersoneso e di Olbia Pontica, si offrirono come vassalli e in cambio di assistenza di Mitridate contro i Sarmati e i Roxolani. Mitridate deleg\u00f2 il comando della spedizione ai suoi generali, Diofanto e Neottolemo, i quali ottennero un successo completo: condussero l'armata pontica dal Tanais al fiume Tyras, sconfissero i Roxolani, resero l'intera regione del Chersoneso Taurico tributaria del regno del Ponto e consolidarono la conquista con la costruzione di una fortezza, nota come \"Torre di Neottolemo\".\nInfine, alla morte di Parisade, Mitridate assunse la corona del Bosforo incorporandolo nei propri domini.\nTentativi di espansione in Asia Minore.\nMentre era impegnato ad espandere il regno, Mitridate non manc\u00f2 di rafforzarne i confini stringendo alleanze con i paesi vicini, specialmente con Tigrane, re d'Armenia (cui diede la figlia, Cleopatra, in matrimonio) cos\u00ec come con le bellicose popolazioni dei Parti e degli Iberi.\nAvendo ottenuto con tali conquiste notevoli risorse, decise di volgere le proprie attenzioni verso Roma con la quale esistevano da tempo forti dissensi: la repubblica, infatti, approfittando della minore et\u00e0 del sovrano, aveva annesso la provincia della Frigia che a suo tempo il console Aquilio aveva concesso a Mitridate V, e aveva invalidato il testamento del sovrano di Paflagonia, il quale aveva lasciato il suo regno a Mitridate.\nIn entrambe le occasioni, Mitridate non si oppose alle pretese di Roma ma presto assunse l'obiettivo di sottomettere i regni asiatici che si erano posti sotto la protezione romana in modo da ottenere il dominio assoluto sul Vicino Oriente. Costante meta delle sue ambizioni, fu la Cappadocia, a quel tempo governata da Ariarate VI, marito di Laodice, sorella dello stesso re pontico: Mitridate, organizzato l'assassinio del cognato, tent\u00f2 di reclamare il trono ma i Romani si interposero e lo costrinsero a rinunciare; stesso destino sub\u00ec il quasi parallelo tentativo di imporsi come signore della Paflagonia.\nIn ogni caso, quantunque si fosse conformato ai rescritti di Roma, non rinunzi\u00f2 alla sua ambizione di unire al proprio regno gli stati circonvicini e non pass\u00f2 quindi molto tempo prima che Mitridate tornasse a volgere il proprio sguardo verso la Cappadocia. Infatti, dopo l'assassinio di Ariarate VI, la regina Laodice, sorella del re pontico, govern\u00f2 come reggente per conto del figlio minorenne e, per tutelarsi dalle brame del fratello Mitridate, stipul\u00f2 un patto di alleanza con Nicomede II di Bitinia.\nMitridate infatti alcuni mesi dopo invase la Bitinia, costringendo Nicomede a ritirare le proprie forze dalla Cappadocia il cui sovrano, dopo un'iniziale collaborazione con lo zio, gli si rivolt\u00f2 contro. Non visse a lungo: infatti, invitato il nipote ad una conferenza di pace, Mitridate lo fece assassinare e lo sostitu\u00ec con uno dei propri figli, Ariariate; la nomina imposta dal re pontico, tuttavia, suscit\u00f2 la rivolta della popolazione che depose il re straniero e restaur\u00f2 il secondo figlio di Ariarate VI e Laodice.\nMitridate tent\u00f2 di reagire: invase nuovamente la Cappadocia e sconfisse il rivale (che mor\u00ec poco dopo) ma fu fermato dal Senato Romano che, nel 93 a.C., nomin\u00f2 a sua volta Ariobarzane. Mitridate, non potendo apertamente contestare la decisione di Roma, istig\u00f2 Tigrane, re dell'Armenia, a deporre Ariobarzane che fugg\u00ec a Roma. L'anno seguente Silla, nominato pretore in Cilicia, restaur\u00f2 Ariobarzane senza che Mitridate, il quale nominalmente continuava a professarsi amico dei Romani, facesse alcunch\u00e9 per impedirlo.\nLa pace sancita da Silla dur\u00f2 per meno di un anno: infatti, alla morte di Nicomede II, Mitridate contest\u00f2 la successione del figlio, Nicomede III, appoggi\u00f2 le pretese al trono di Socrate (figlio secondogenito del defunto) ed invase la Bitinia, costringendo Nicomede III a fuggire a Roma e a lasciare il trono al fratello minore. Non contento di ci\u00f2 invi\u00f2 un secondo esercito in Cappadocia e ne impose sul trono il figlio Ariarate, mentre Ariobarzane fuggiva a Roma. Su sollecitazione dei principi deposti, Roma invi\u00f2 due legati consolari: uno, Marco Aquillio, fu inviato a trattare con Mitridate, l'altro, Lucio Cassio, assunse il comando delle truppe romane presenti nella Provincia d'Asia.\nDalle scarse fonti in possesso risulta estremamente difficile comprendere la condotta di Mitridate: infatti, sebbene sia stato appurato il suo desiderio di conquistare l'Asia minore ed egli fosse ben consapevole che le forze romane erano impegnate a sedare la Guerra Sociale, non si oppose apertamente a Lucio Cassio che cos\u00ec, alla testa di poche coorti, pot\u00e9 restaurare sul trono sia Nicomede (il cui fratello, l'usurpatore Socrate Cresto, fu presto messo a morte dallo stesso Mitridate) sia Ariobarzane.\nGuerre mitridatiche.\nMorto anche Nicomede III, sal\u00ec al trono, Nicomede IV, un fantoccio manovrato dai Romani. Mitridate ord\u00ec una congiura per rovesciarlo, ma i suoi tentativi fallirono e Nicomede, istigato dai suoi consiglieri romani, dichiar\u00f2 guerra al Ponto. Mitridate invase e marci\u00f2 sull'intera Bitinia, guidando le sue truppe verso la Propontide. Egli, da fine politico, si mostr\u00f2 come il campione della causa greca, l'unico che potesse riuscire a sottrarre gli Elleni al giogo romano. Non possiamo sapere se e quanto sentisse vera questa causa, e quanto invece non fosse mosso da semplice ambizione. Ad ogni modo, le citt\u00e0 greche defezionarono in favore di Mitridate e lo accolsero come un liberatore sulla terraferma, mentre in mare la flotta pontica poneva sotto assedio i romani a Rodi.\nAllora Tigrane II, re dell'Armenia, stabil\u00ec un'alleanza col Ponto, che fu rinsaldata dal matrimonio fra Tigrane stesso e la figlia di Mitridate, Cleopatra. I due sovrani si sarebbero supportati a vicenda nella incipiente guerra contro Roma.\nDopo aver conquistato l'Anatolia occidentale, Mitridate ordin\u00f2 l'uccisione dei romani che si trovavano l\u00e0. L'episodio, che \u00e8 passato alla storia col nome di vespri asiatici, caus\u00f2 a Roma, secondo gli storici antichi (bench\u00e9 il dato sia certamente esagerato) ottantamila vittime. Durante la Prima guerra mitridatica, Lucio Cornelio Silla (tra l'88 a.C. e l'84 a.C.) riusc\u00ec a cacciare Mitridate dalla Grecia, ma dovette ritornare immediatamente a Roma. Dunque Mitridate era sconfitto ma non definitivamente battuto. Nonostante le proteste dei suoi legionari, Silla impose solo il rientro nei confini del Ponto prima che scoppiasse la guerra (cosa contraria all'abitudine romana, che invece richiedeva al nemico di cedere ampi territori) e impose un forte indennizzo. Una pace fu firmata tra Roma e Ponto, ma si trattava solo di una momentanea tregua.\nMitridate recuper\u00f2 le forze e quando Roma tent\u00f2 di annettere la Bitinia (per disposizione testamentaria di Nicomede), egli invase il piccolo regno con un'armata pi\u00f9 grande. Inizi\u00f2 cos\u00ec la Seconda guerra mitridatica che dur\u00f2 dall'83 a.C. all'82 a.C. Lucio Licinio Lucullo fu mandato contro di lui e ottenne qualche successo, bench\u00e9 un ammutinamento lo costringesse a perdere il comando della spedizione. Finalmente, con la Terza guerra mitridatica (75 a.C. - 65 a.C.), Gneo Pompeo Magno sconfisse il sovrano pontico.\nDopo la sconfitta, Mitridate si rifugi\u00f2 in Crimea dove tent\u00f2 di formare un altro esercito per avere la rivincita sui romani, ma fall\u00ec. Nel 63 a.C., ritiratosi nella cittadella di Panticapeo, dove mise a morte il figlio minore, Sifare, figlio di Stratonice, non volendo darsi per vinto, tanto pi\u00f9 che Pompeo si era fermato in Siria, concep\u00ec il disegno strategico, mai realizzato, di dirigersi con un esercito in Italia, passando prima attraverso la Scizia e poi seguendo il Danubio superiore.\nPi\u00f9 tardi marci\u00f2 verso nord con una schiera esigua di uomini. In Colchide requis\u00ec una flotta e and\u00f2 da Mancare, suo figlio maggiore. Quando giunse da lui, scopr\u00ec tuttavia che ne era stato tradito. Mancare si suicid\u00f2 e Mitridate prese il comando del regno cimmerico. Mitridate ordin\u00f2 di reclutare molti Sciti per riconquistare il suo regno, ma suo figlio Farnace II guid\u00f2 una ribellione contro il padre. Questa sedizione fu fomentata dagli esuli romani che Mitridate aveva preso per farne il nucleo del suo esercito.\nUltimi anni.\nNel 63 a.C., dopo che Pompeo aveva condotto una serie di guerre vittoriose, sia contro gli arabi Nabatei, sia contro i Giudei, sia in Cilicia, sia in Siria, ponendo sotto il dominio romano molti dei territori ad est dell'Eufrate (compresa la regione della \"Coele\", della \"Phoenicia\", \"Palestina\", Idumea e \"Iturea\"), Mitridate completava il suo percorso attorno al Ponto Eusino e occupava la citt\u00e0 di \"Panticapaeum\". Poco dopo mise a morte il pi\u00f9 giovane dei suoi figli, Sifare, a causa di un litigio con la madre del ragazzo, la quale voleva proteggerlo, poich\u00e9 aveva barattato con lo stesso Pompeo i tesori di Mitridate in cambio della salvezza del figlio.\nIl sovrano del Ponto decise, poi, d'inviare degli ambasciatori a Pompeo, che si trovava ancora in Siria e non immaginava dove fosse il re. Mitridate prometteva dei regali ai Romani, qualora gli fosse permesso di tornare nel regno paterno. Pompeo allora chiese che fosse lo stesso re a recarsi di persona dal proconsole romano a farne richiesta, come in precedenza aveva fatto Tigrane. Mitridate rispose che avrebbe inviato al suo posto, figli ed amici. E mentre rispondeva in questo modo, continuava ad arruolare ed armare un nuovo esercito, persino con schiavi e liberti, producendo nuove armi, proiettili e le macchine d'assedio, e riscuotendo tributi anche con la forza.\nSembra che soffrisse di ulcera e quando si riprese dalla malattia, dato che era stato arruolato un grande esercito (stimato in 60 coorti di armati ciascuna, compresa una grande moltitudine di altre truppe, oltre a navi e fortezze catturate dai suoi generali mentre lui era malato), ne invi\u00f2 una parte fino a \"Phanagoria\", al fine di impossessarsi dello stretto compreso tra questa citt\u00e0 e \"Panticapaeum\", mentre Pompeo si trovava ancora in Siria. Appiano racconta che nella citt\u00e0 erano presenti sei dei suoi figli, che furono tutti catturati. La presa della citt\u00e0 per\u00f2 condusse altre citt\u00e0 circostanti a ribellarsi anch'esse all'ex-sovrano del Ponto: \"Chersonesus\", \"Theodosia\", \"Nymphaeum\" ed altre ancora. Mitridate, osservando queste continue defezioni, avendo anche sospetti sulla fedelt\u00e0 del suo stesso esercito, considerando che aveva imposto una leva obbligatoria e tassazioni elevate, e avendo compreso che i soldati hanno scarsa fiducia nel comandante sfortunato, decise di dare in sposa alcune delle sue figlie ad alcuni principi alleati tra gli Sciti, chiedendo loro di inviagli nuovi rinforzi il pi\u00f9 presto possibile. Ma la sfortuna volle che i 500 soldati che accompagnavano le figlie, decisero di uccidere tutti i dignitari, eunuchi compresi, e di condurre le giovani donne da Pompeo.\nIn seguito a tali fatti, sebbene fosse stato privato di numerose fortezze, del suo stesso regno, di un esercito adeguato per la guerra che avrebbe voluto condurre, e dell'aiuto degli Sciti, Mitridate ancora covava la speranza di condurre una nuova guerra contro Roma, grazie alla possibile alleanza con i Galli, con i quali aveva instaurato gi\u00e0 da tempo rapporti di amicizia. Con loro desiderava invadere l'Italia, sperando che poi molte delle popolazioni italiche, si alleassero a lui in odio ai Romani, come era accaduto durante la seconda guerra punica ad Annibale, dopo che i Romani avevano mosso guerra contro costui in Spagna. Sapeva, inoltre, che quasi tutta l'Italia si era ribellata ai Romani in due occasioni negli ultimi trent'anni: al tempo della guerra sociale del 90-88 a.C. e nella recente guerra servile del gladiatore Spartaco, degli anni 73-71 a.C. L'idea per\u00f2 non piacque ai suoi soldati, per la grandezza dell'operazione e per la distanza da compiere della spedizione, reputando che Mitridate fosse:\nMorte.\nFrattanto Farnace, il figlio prediletto, che Mitridate aveva designato come suo successore, preoccupato per la spedizione paterna in Italia che gli avrebbe definitivamente negato il perdono da parte dei Romani (con un possibile ritorno sul trono del Ponto), form\u00f2 una congiura contro il padre, che per\u00f2 fu scoperta. Tutti i congiurati furono messi a morte, tranne il figlio che invece fu perdonato. Ma quest'ultimo temendo la collera paterna, cominci\u00f2 a spargere la voce di quali sventure avrebbero incontrato, nel caso in cui avessero seguito il padre nella sua folle impresa di raggiungere il suolo italico. Molti cominciarono a disertare, temendo l'ennesimo fallimento, compresa la flotta che serviva per il trasporto iniziale. Mitridate, avendo intuito che qualcosa era cambiato, invi\u00f2 alcuni messaggeri per essere informato su quanto stava accadendo, ricevendo la formale richiesta di lasciare definitivamente il regno in mano al giovane figlio, Farnace, tanto pi\u00f9 che aveva commesso numerosi ed orribili omicidi a danno dei suoi stessi figli, dei suoi stessi amici e generali.\nMitridate, allora, fuori di s\u00e9 per la collera, temendo inoltre di essere consegnato ai Romani, prima tent\u00f2 di uccidersi con del veleno, a cui risult\u00f2 per\u00f2 immune, e subito dopo si diede la morte grazie ad un generale dei Galli di nome Bituito, che lo aiut\u00f2 a trafiggersi con la spada. Questa fu la fine del re del Ponto, che combatt\u00e9 Roma per quasi trent'anni.\nD'altra parte, Cassio Dione ricorda la sua morte come un assassinio:\nL'immunit\u00e0 di Mitridate al veleno \u00e8 ricordata anche da Marziale.\nSu ordine di Pompeo, il corpo del re fu seppellito coi suoi antenati presso Sinope. Nonostante morisse a Panticapeo, in Crimea \u00e8 la cittadina di Eupatoria che ricorda il suo nome.\nGiudizio storico e fama.\nDi lui Velleio Patercolo dice:\nDi lui Appiano di Alessandria ricorda che era:\nTra tutte le vicende e gli aneddoti che riguardano questo sovrano, al giorno d'oggi sopravvive soprattutto il ricordo di due sue caratteristiche, riportate dagli storici antichi: la sua assuefazione ai veleni e la sua poliglottia.\nResistenza ai veleni\nLa resistenza ai veleni che Mitridate si sarebbe procurata assumendo di ciascuno dosi crescenti fino a divenirne immune ha dato luogo in italiano ai termini \"mitridatizzazione\", \"mitridatismo\", \"mitridatizzare\", tutti relativi ad un processo di immunizzazione con questo procedimento.\nPoliglossia\nMitridate VI era anche noto come esempio di memoria prodigiosa e di poliglossia. Secondo quanto riportato da Plinio il Vecchio e da altri autori dell'antichit\u00e0, era in grado di parlare oltre venti lingue: \"Mitridate, che regn\u00f2 su ventidue nazioni, amministrava le loro leggi in altrettante lingue (...) senza bisogno di interprete\"..\nPer questa sua fama di poliglotta, il nome di Mitridate fu associato per antonomasia alla conoscenze di molte lingue, e l'erudito svizzero Conrad von Gesner (1516-1565) intitol\u00f2 \"Mithridates de differentiis linguarum\" un libro del 1555 in cui raccoglieva dati su circa 130 lingue, illustrandole con 22 versioni del \"Pater Noster\" in lingue diverse. Sulla scia di quest'opera, lo studioso tedesco Johann Christoph Adelung (1732-1806), precursore della linguistica comparativa, diede il titolo di \"Mithridates\" alla sua massima opera, in 4 volumi, che conteneva informazioni su un numero vastissimo di lingue, e la traduzione del \"Pater Noster\" in quasi cinquecento di esse."}
{"id": "840719", "revid": "44805032", "url": "https://it.wikipedia.org/wiki?curid=840719", "title": "Enigmi online", "text": ""}
{"id": "840720", "revid": "834", "url": "https://it.wikipedia.org/wiki?curid=840720", "title": "Rompicapo online", "text": ""}
{"id": "840721", "revid": "767487", "url": "https://it.wikipedia.org/wiki?curid=840721", "title": "Hor\u0148any", "text": "Hor\u0148any (in tedesco \"Oberfeld\" od \"Oberdorf\", in ungherese \"Horny\u00e1n\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1352 con il nome di Hornyan, quando pass\u00f2 dalla Signoria di Hradn\u00e1 a quella di Tren\u010d\u00edn. Nel 1433 coloni tedeschi e profughi hussiti (questi ultimi condotti dal cavaliere Slatinsk\u00fd) si stabilirono nel villaggio. All'epoca, la giustizia veniva amministrata secondo il diritto germanico."}
{"id": "840722", "revid": "287204", "url": "https://it.wikipedia.org/wiki?curid=840722", "title": "Hornany", "text": ""}
{"id": "840723", "revid": "46291", "url": "https://it.wikipedia.org/wiki?curid=840723", "title": "Sesamum", "text": "Sesamum \u00e8 un genere di piante della famiglia delle Pedaliaceae.\nIl genere comprende undici specie selvatiche diffuse in Asia e in Africa:"}
{"id": "840724", "revid": "767487", "url": "https://it.wikipedia.org/wiki?curid=840724", "title": "Tren\u010dianske Stankovce", "text": "Tren\u010dianske Stankovce (in ungherese \"Trencs\u00e9nsztank\u00f3c\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1345. "}
{"id": "840726", "revid": "767487", "url": "https://it.wikipedia.org/wiki?curid=840726", "title": "Svinn\u00e1", "text": "Svinn\u00e1 (in tedesco \"Schweinau\", in ungherese \"Bercs\u00e9ny\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1439 con il nome \"Zwynna\". "}
{"id": "840727", "revid": "767487", "url": "https://it.wikipedia.org/wiki?curid=840727", "title": "Riblja \u010dorba", "text": "Riblja \u010corba (in serbo \u0420\u0438\u0431\u0459\u0430 \u0447\u043e\u0440\u0431\u0430; Pronuncia: \"Ribglia Ciorba\"; Traduzione letterale del nome: \"Minestrone di pesce\") \u00e8 una rock band serba. La loro presenza sulla scena musicale dura dal 1978 ad oggi. Hanno raggiunto il loro picco di popolarit\u00e0 nei primi anni ottanta, ma il loro successo \u00e8 andato scemando da allora, in parte a causa dell'attitudine politica del frontman Bora \u0110or\u0111evi\u0107.\nGli altri componenti del gruppo sono Mi\u0161a Aleksi\u0107, Miroslav Milatovi\u0107, Vidoja Bo\u017einovi\u0107, Nikola Zori\u0107."}
{"id": "840729", "revid": "1522738", "url": "https://it.wikipedia.org/wiki?curid=840729", "title": "Musa (personaggio)", "text": ""}
{"id": "840730", "revid": "767487", "url": "https://it.wikipedia.org/wiki?curid=840730", "title": "Krivos\u00fad-Bodovka", "text": "Krivos\u00fad-Bodovka (in tedesco \"Kriwosud-Kleinbodwe\", in ungherese \"Bod\u00f3ka\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citato per la prima volta in un documento storico nel 1398 con il nome di \"Kys Rauazd al. n. Criuozugye\". "}
{"id": "840732", "revid": "1692348", "url": "https://it.wikipedia.org/wiki?curid=840732", "title": "Farnace II del Ponto", "text": "Biografia.\nSi racconta che nel 63 a.C., Farnace, considerato da tutti il figlio prediletto del grande Mitridate, da quest'ultimo designato a succedergli, preoccupato per la spedizione paterna in Italia che gli avrebbe definitivamente negato il perdono da parte dei Romani (con un possibile ritorno sul trono del Ponto), form\u00f2 una congiura contro il padre, che per\u00f2 fu scoperta. Tutti i congiurati furono messi a morte, tranne il figlio che invece fu perdonato. Ma quest'ultimo, temendo la collera paterna, cominci\u00f2 a spargere la voce di quali sventure sarebbero andati incontro, nel caso in cui avessero seguito il padre nella sua folle impresa di raggiungere il suolo italico. Molti cominciarono a disertare, temendo l'ennesimo fallimento, compresa la flotta che serviva per il trasporto iniziale delle truppe. Mitridate, avendo intuito che qualcosa era cambiato, invi\u00f2 alcuni messaggeri per essere informato su quanto stava accadendo, ricevendo la formale richiesta di lasciare definitivamente il regno in mano al giovane figlio, Farnace, tanto pi\u00f9 che aveva commesso numerosi ed orribili omicidi a danno dei suoi stessi figli, dei suoi stessi amici e generali.\nMitridate, allora, fuori di s\u00e9 per la collera, temendo inoltre di essere consegnato ai Romani, prima tent\u00f2 di suicidarsi con del veleno, cui risult\u00f2 per\u00f2 immune, e subito dopo si diede la morte grazie ad un generale dei Galli di nome Bituito, che lo aiut\u00f2 a trafiggersi con la spada. Questa fu la fine del re del Ponto, che combatt\u00e9 Roma per quasi trent'anni.\nMorto il padre, Farnace accett\u00f2 inizialmente il dominio romano, venendo messo a capo di un regno satellite da Gneo Pompeo Magno. In seguito, approfittando della guerra civile tra Pompeo e Gaio Giulio Cesare (49 a.C.), tent\u00f2 di allargare i propri domini a discapito dei vicini, occupando Sinope ed avendo come obbiettivo l'occupazione di \"Amisus\". Il re locale, Deiotaro, si rivolse al rappresentante di Cesare nell'area, Gneo Domizio Calvino, il quale attacc\u00f2 Farnace, ma venne pesantemente sconfitto.\nFarnace si occup\u00f2 allora di sedare le rivolte, ma, quando Cesare inizi\u00f2 una campagna militare per ristabilire l'ordine in Asia, il sovrano riconobbe il problema, cercando prima di eluderlo riconoscendo il dominio romano, e poi di risolverlo affrontando il generale romano in battaglia. Lo scontro, passato alla storia come battaglia di Zela, vide Cesare vincitore.\nFarnace torn\u00f2 in patria con mille cavalieri, rifugiandosi a Sinope, per poi muovere con soldati mercenari sarmati e sciti ad occupare \"Theodosia\" e \"Panticapeo\", ma fu sconfitto e ucciso in combattimento contro Asandro, dopo 15 anni di regno, il quale entr\u00f2 definitivamente sotto l'influenza romana."}
{"id": "840733", "revid": "767487", "url": "https://it.wikipedia.org/wiki?curid=840733", "title": "Skalka nad V\u00e1hom", "text": "Skalka nad V\u00e1hom (in tedesco \"Skalkan\" o \"Sankt Emmerich an der Waag\", in ungherese \"V\u00e1gszikl\u00e1s\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1208. Vi si trovano le rovine dell'antico castello omonimo citato fin dal 1224 (\"spelunca, que vulgo Scala dicitur\")."}
{"id": "840734", "revid": "1534511", "url": "https://it.wikipedia.org/wiki?curid=840734", "title": "Nicola Rizzoli", "text": "Biografia.\nPer due anni di fila, nel 2014 e nel 2015, ha vinto il premio di miglior arbitro del mondo IFFHS.\nDal 2011 al 2017 \u00e8 stato premiato come miglior arbitro AIC.\nNel 2016, invece, ha ricevuto il \"Premio Giulio Campanati\", venendo giudicato dalla UEFA come miglior direttore di gara del campionato europeo di calcio 2016 in Francia.\nDopo Gonella e Collina, \u00e8 stato il terzo arbitro italiano a dirigere una finale dei Mondiali di calcio, l'incontro tra e del 13 luglio 2014.\nDopo Lo Bello, Agnolin, Lanese, Braschi e ancora Collina \u00e8 stato il sesto arbitro italiano ad aver diretto una finale di Champions League: lo seguir\u00e0 in questa lista il veneto Daniele Orsato con la direzione nella finale dell'edizione 2020. \u00c8 stato inoltre l'arbitro della finale della prima edizione dell'Europa League che a partire dal 2009 ha sostituito la Coppa UEFA.\nCarriera.\nDi professione architetto laureato presso l'Universit\u00e0 degli Studi di Firenze, \u00e8 appartenente alla Sezione AIA di Bologna. Dopo aver collezionato 33 presenze in serie C1, a cui si deve aggiungere una finale dei playoff di serie C2, nel 2001 viene promosso alla CAN A e B su proposta del dirigente arbitrale Maurizio Mattei. Nel 2002, il 14 aprile, riesce a fare il debutto in serie A in occasione della partita -Perugia (0-2), per decisione degli allora designatori Paolo Bergamo e Pierluigi Pairetto.\nNel 2006 arbitra la finale di ritorno dello spareggio per la permanenza in serie B tra AlbinoLeffe e , nonch\u00e9 la classica della serie A (campionato 2006-2007) Roma-. Nello stesso anno \u00e8 stato anche eletto presidente della Sezione AIA di Bologna, carica alla quale per\u00f2 rinuncia un anno dopo per concentrarsi sul lavoro tecnico. Il 1\u00ba gennaio 2007 viene inserito nella lista degli arbitri internazionali, e con tale qualifica debutta nella UEFA Champions League nell'ottobre 2008 dirigendo Sporting Lisbona-Basilea. Dal 1\u00ba luglio 2009 entra a far parte del gruppo Elite degli arbitri UEFA. Per questo riceve inoltre dall'AIA il premio Concetto Lo Bello, riservato al direttore di gara iscritto negli elenchi FIFA (dunque internazionale) distintosi nel corso dell'ultima stagione sportiva.\nIl 10 marzo 2010 fa il suo esordio nella fase ad eliminazione diretta della Champions League, dirigendo il ritorno degli ottavi di finale tra Real Madrid e O. Lione. Il 7 aprile successivo arbitra il ritorno del quarto di finale tra Manchester United e Bayern Monaco, all'Old Trafford. Il 5 maggio \u00e8 chiamato a dirigere, per la prima volta nella sua carriera, la finale di Coppa Italia, disputatasi nell'occasione tra Inter e Roma. Sette giorni dopo dirige ad Amburgo la finale di Europa League tra Atletico Madrid e Fulham con vittoria dell'Atletico Madrid per 2-1 dopo i tempi supplementari.\nIl 3 luglio, con la scissione della C.A.N. A-B in C.A.N. A e C.A.N. B, viene inserito nell'organico della C.A.N. A. Il 6 agosto 2011 dirige, per la prima volta in carriera, la Supercoppa Italiana, nell'occasione disputatasi a Pechino tra Milan e Inter. Nel mese di novembre \u00e8 designato per dirigere una delle partite di ritorno degli spareggi per l'accesso a Euro 2012. Gli viene assegnato il match tra e . A dicembre \u00e8 selezionato dalla FIFA per la Coppa del mondo per club FIFA 2011, in programma in Giappone. Si tratta, per l'arbitro emiliano, della prima esperienza in un torneo al di fuori della confederazione UEFA. In tale competizione il fischietto italiano risulter\u00e0 uno dei due arbitri (l'altro \u00e8 l'uzbeko Irmatov) a dirigere due partite, e precisamente: il playoff d'accesso tra i giapponesi del Kashiwa Reysol e i neozelandesi dell'Auckland City, e successivamente una delle due semifinali, tra la succitata squadra nipponica e i brasiliani del Santos.\nIl 23 gennaio 2012 riceve per la prima volta il premio di migliore arbitro AIC, relativamente all'anno solare 2011, avendo la meglio su Paolo Tagliavento e Mauro Bergonzi, i quali erano in nomination con lui. Agli europei in Polonia ed Ucraina il fischietto italiano arbitra dapprima due partite della fase a gironi: - e -, e successivamente il 23 giugno la partita dei quarti di finale tra e . Nell'agosto 2012 gli viene conferito il Premio Giovanni Mauro per la stagione 2006-2007, precedentemente rimasto senza assegnazione.\nIl 27 gennaio 2013 riceve per la seconda volta di fila il premio di migliore arbitro AIC, relativamente all'anno solare 2012, avendo la meglio su Daniele Orsato e Andrea Romeo, i quali erano in nomination con lui. Il 20 maggio 2013 viene designato per arbitrare la finale di Champions League in programma sabato 25 maggio allo stadio di Wembley di Londra tra Bayern Monaco e . Nel giugno del 2013 \u00e8 selezionato dalla FIFA per prendere parte ai Mondiali Under 20 in Turchia. Nella circostanza, viene designato per dirigere una gara della fase a gironi (Paraguay - Messico 1-0 a Gaziantep) e un quarto di finale (Ghana - Cile 4-3 dopo t.s. a Istanbul).\nNel novembre 2013 viene designato dalla commissione arbitrale FIFA per dirigere l'andata di -, uno degli spareggi UEFA per l'accesso ai mondiali di Brasile 2014.\nIl 15 gennaio 2014 viene selezionato ufficialmente per i Mondiali 2014 in Brasile. Il 27 dello stesso mese riceve per la terza volta di fila il premio di migliore arbitro della serie A, avendo la meglio sugli altri due candidati in nomination Daniele Orsato e Gianluca Rocchi.\nNell'aprile 2014 viene designato per dirigere la semifinale di ritorno della UEFA Champions League 2013-2014 tra Chelsea e Atletico Madrid insieme agli assistenti Renato Faverani ed Elenito Di Liberatore; gli addizionali sono Luca Banti e Antonio Damato, il quarto ufficiale Andrea Edoardo Stefani.\nDurante i mondiali del 2014 viene scelto per dirigere il big match della prima giornata del girone B, -, in programma venerd\u00ec 13 giugno allo stadio Arena Fonte Nova di Salvador (Brasile). Ha poi diretto le gare - e il quarto di finale -, sempre coadiuvato dagli assistenti Andrea Stefani e Renato Faverani. Viene quindi designato per dirigere la finalissima tra e (ritrovando cos\u00ec i sudamericani per la terza volta su quattro gare dirette) il 13 luglio 2014 al Maracan\u00e3. Diviene in questo modo il terzo arbitro italiano, dopo Sergio Gonella e Pierluigi Collina, ad aver raggiunto tale obiettivo. Nell'occasione viene coadiuvato dal quarto ufficiale Carlos Vera (Ecuador).\nNel maggio 2015 viene designato per dirigere la semifinale di ritorno della UEFA Champions League 2014-2015 tra Barcellona e Bayern Monaco insieme agli assistenti Elenito Di Liberatore e Mauro Tonolini; gli addizionali sono Luca Banti e Antonio Damato, il quarto ufficiale Gianluca Cariolato.\nNel novembre 2015 viene designato dalla commissione arbitrale UEFA per dirigere l'andata del play-off di qualificazione ad Euro 2016 tra la Svezia e la Danimarca.\nIl 15 dicembre 2015 viene selezionato per gli europei del 2016 in Francia. Il fischietto italiano sar\u00e0 alla sua seconda apparizione dopo quella del 2012. Il giorno precedente, era stato eletto il Migliore arbitro della serie A per il quinto anno consecutivo. Viene designato per due partite della fase a gironi (Inghilterra-Russia e Portogallo-Austria), per un ottavo di finale (Francia-Irlanda) e per una semifinale (Francia-Germania).\nNella stagione 2016-2017 continua la sua carriera internazionale, in particolare viene designato per dirigere il big match di andata tra Bayern Monaco e Real Madrid valido per i quarti di finale della UEFA Champions League. Al termine della stagione, conta 235 presenze in Serie A.\nSebbene fosse stato inizialmente incluso nella lista degli arbitri effettivi per la Serie A 2017-2018, il 4 luglio 2017 viene nominato responsabile e designatore della CAN A, al posto di Domenico Messina, lasciando quindi l'attivit\u00e0 di direttore di gara. L'ultima gara da lui diretta \u00e8 la partita di qualificazione al Mondiale 2018 Bosnia-Grecia, disputatasi il 9 giugno 2017, mentre l'ultima in campionato \u00e8 - della 38\u00aa giornata di Serie A 2016-2017.\nViene confermato designatore della massima serie anche per le successive 2 stagioni. Nella stagione 2020-2021 \u00e8 stato designatore per i campionati di Serie A e B. Il 2 luglio 2021 il suo posto viene preso da Gianluca Rocchi. \nIl 9 novembre 2021 viene nominato responsabile degli arbitri e del progetto VAR nel Campionato ucraino. "}
{"id": "840736", "revid": "6923", "url": "https://it.wikipedia.org/wiki?curid=840736", "title": "SMS Szent Istv\u00e1n", "text": "La SMS \"Szent Istv\u00e1n\" (nella storiografia italiana nota anche come \"Santo Stefano\") fu una corazzata della k.u.k. Kriegsmarine (Imperiale e Regia Marina austro-ungarica). La nave, che doveva il suo nome a Santo Stefano d'Ungheria, faceva parte assieme alle altre corazzate \"Viribus Unitis\", \"Prinz Eugen\" e \"Tegetthoff\" della classe \"Viribus Unitis\".\nImpiegata di rado nel corso della prima guerra mondiale, la \"Szent Istv\u00e1n\" fu affondata il 10 giugno 1918 nei pressi dell'isola di Premuda in Dalmazia in seguito a un attacco di siluranti italiane, operazione in seguito celebrata come impresa di Premuda.\nCostruzione.\nLa costruzione della nave venne commissionata al cantiere navale fiumano \"Danubius\" in virt\u00f9 di un compromesso con la classe politica ungherese che pretese la costruzione di una corazzata a Fiume, che all'epoca apparteneva alla parte ungherese della duplice monarchia.\nLa costruzione della corazzata venne avviata nel 1912 e la nave fu ultimata due anni dopo. Durante il varo, avvenuto il 17 gennaio 1914, una catena d'ancora colp\u00ec due operai del cantiere, uccidendone uno.\nLa costruzione dell'unit\u00e0 richiese investimenti per il cantiere non attrezzato per la costruzioni di navi di questa stazza.\nIn seguito, la nave venne dotata degli armamenti necessari in un apposito bacino e, allo scoppio della prima guerra mondiale, venne trasferita nell'arsenale militare di Pola per essere ultimata.\nL'unit\u00e0 entr\u00f2 in servizio soltanto il 17 novembre 1915, con 17 mesi di ritardo sul programma originario. Il nome \"Szent Istv\u00e1n\", in onore del re fondatore dello Stato ungherese, venne attribuito solamente il 13 dicembre 1915 dopo l'entrata in servizio.\nServizio.\nNel corso della guerra, la \"Szent Istv\u00e1n\" ricopr\u00ec un ruolo decisamente marginale e rimase spesso alla fonda nell'arsenale di Pola. Le prime operazioni risalgono ai mesi di novembre e dicembre 1915, quando la corazzata effettu\u00f2 diverse uscite di prova, saggiando la potenza del suo armamento nel canale di Fasana (appena fuori Pola, vicino all'isola di Brioni).\nIl 23 dicembre la nave fu ufficialmente attribuita alla 1\u00aa squadriglia e il 10 febbraio seguente ripet\u00e9 l'uscita con le sue navi sorelle. Con l'eccezione di un paio di uscite per esercitazioni a marzo, nell'Adriatico, e agosto, nel canale di Fasana, per tutto il 1916 la \"Szent Istv\u00e1n\" rimase ancorata nel golfo di Pola; le ripetute incursioni aeree italiane sul porto non rappresentarono comunque un pericolo per la nave stessa.\nIl 15 dicembre 1916, il nuovo imperatore Carlo I d'Austria visit\u00f2 la corazzata, mentre il 12 dicembre 1917 fu il turno dell'imperatore Guglielmo II di Germania. Per tutto il 1917 la nave prosegu\u00ec la propria monotona esistenza tra uscite per esercitazioni e attacchi aerei italiani.\nIl 1918 vide la \"Szent Istv\u00e1n\" uscire una sola volta dalla rada prima dell'affondamento, quando assieme alla nave sorella \"Viribus Unitis\" si diresse verso l'isoletta di San Giovanni in Pelago (a sud di Rovigno) per le sue ultime prove di tiro.\nAffondamento.\nIl 27 febbraio 1918, l'ammiraglio Mikl\u00f3s Horthy era stato nominato comandante della flotta austro-ungarica. In seguito alla sua decisione di impiegare le nuove corazzate in una grandiosa operazione nell'Adriatico meridionale, per forzare lo sbarramento navale del Canale d'Otranto, il giorno 8 giugno la \"Viribus Unitis\" e la \"Prinz Eugen\" uscirono dal golfo di Pola con sette navi d'appoggio, seguite l'indomani dalla \"Szent Istv\u00e1n\" e dalla \"Tegetthoff\" con un cacciatorpediniere e sei torpediniere. Dato che per ragioni di segretezza il presidio a difesa del porto non era informato dell'uscita delle navi, l'uscita dal porto non pot\u00e9 avvenire che alle 22:15 anzich\u00e9 alle 21:00 come programmato.\nLa notte del 10 giugno 1918 i due motoscafi siluranti italiani MAS 15 e MAS 21, comandati dal capitano di corvetta Luigi Rizzo e ancorati nei pressi dell'isolotto di Lutro\u0161njak di fronte a Premuda, notarono verso le ore 3:15 una grossa colonna di fumo proveniente da nord. Resisi conto che si trattava di navi nemiche, col favore dell'oscurit\u00e0 si fecero strada a bassa velocit\u00e0 tra le navi del convoglio.\nAlle 3:30 circa, la \"Szent Istv\u00e1n\", che stava procedendo a una velocit\u00e0 di 14 nodi, venne colpita a dritta da due siluri del MAS 15 lanciati da una distanza di 600 metri, mentre uno dei siluri del MAS 21 colp\u00ec la \"Tegetthoff\", ma la mancata esplosione del siluro risparmi\u00f2 agli austriaci la perdita di una seconda corazzata. Entrambe le siluranti riuscirono poi a portarsi in salvo ad Ancona.\nIl primo siluro centr\u00f2 la nave tra la prima e la seconda ciminiera, mentre il secondo all'altezza della ciminiera poppiera. Tra nuvole di fumo e di acqua la nave cominci\u00f2 a imbarcare grandi quantit\u00e0 d'acqua e a sviluppare incendi nella zona caldaie. Poich\u00e9 le due caldaie anteriori di sinistra erano ancora funzionanti, il comandante Heinrich Seitz modific\u00f2 la rotta nel tentativo di porre in salvo la nave, puntando alla velocit\u00e0 di 4,5 nodi verso l'isola di Melada a sud-est. La \"Tegetthoff\" prese poi la corazzata in traino, ma per il pericolo di rovesciamento le funi dovettero essere sciolte.\nAlle 6:05 la nave inizi\u00f2 a rovesciarsi, e nel giro di sette minuti scomparve tra i flutti. L'affondamento della \"Szent Istv\u00e1n\" fu facilitato dai difetti intrinseci della nave: un basso dislocamento e alto centro di gravit\u00e0, unito all'enorme peso dei cannoni. Tuttavia, il tributo di vite umane fu relativamente contenuto (quattro ufficiali e 85 marinai) grazie al fatto che tutti i marinai austriaci dovevano imparare a nuotare prima di entrare in servizio.\nLa perdita della \"Szent Istv\u00e1n\" fu un duro colpo per la Marina austro-ungarica, che da quel momento sospese ogni azione sul mare. In Italia, l'impresa di Premuda, una delle pi\u00f9 audaci operazioni nella storia della Marina italiana, ebbe vasta eco e serv\u00ec a rafforzare il morale delle truppe al fronte.\nA riconoscimento dell'eroismo per tale impresa, il capitano Rizzo venne insignito della Croce di Cavaliere dell'Ordine militare di Savoia, infatti, in virt\u00f9 del R.D. 25 maggio 1915 n. 753, che vietava di conferire alla stessa persona pi\u00f9 di tre medaglie al valore cumulativamente d'argento e d'oro, non pot\u00e9 fregiarsi della seconda medaglia d'oro al valor militare. Tale limitazione fu abrogata con il R.D. 15 giugno 1922 n. 975 e quindi con il R.D. 27 maggio 1923 gli fu revocata la nomina a cavaliere dell'Ordine militare di Savoia e concessa la medaglia d'oro al valor militare con questa motivazione:"}
{"id": "840737", "revid": "599013", "url": "https://it.wikipedia.org/wiki?curid=840737", "title": "KES", "text": ""}
{"id": "840738", "revid": "767487", "url": "https://it.wikipedia.org/wiki?curid=840738", "title": "Tren\u010dianska Tepl\u00e1", "text": "Tren\u010dianska Tepl\u00e1 (in tedesco \"T\u00f6pl\", in ungherese \"H\u0151lak\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1355 con il nome di \"Topla\". Appartenne alla citt\u00e0 di Tren\u010d\u00edn e poi alla nobile famiglia dei Szaluszky o Szaliszky. "}
{"id": "840746", "revid": "767487", "url": "https://it.wikipedia.org/wiki?curid=840746", "title": "Ve\u013ek\u00e9 Bierovce", "text": "Ve\u013ek\u00e9 Bierovce (in tedesco \"Grossbirowitz\", in ungherese \"Nagybir\u00f3c\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1332 con il nome di Bur e Bir. "}
{"id": "840751", "revid": "767487", "url": "https://it.wikipedia.org/wiki?curid=840751", "title": "Tren\u010dianske Jastrabie", "text": "Tren\u010dianske Jastrabie (in tedesco \"Jestreb bei Trentschin\", in ungherese \"\u00d6lved\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1269. Appartenne alla citt\u00e0 di Tren\u010d\u00edn, e poi alle nobili famiglie dei Mittay, Rozsny\u00f3 e Borcs\u00e1nyi. "}
{"id": "840752", "revid": "1123126", "url": "https://it.wikipedia.org/wiki?curid=840752", "title": "Ugaritico", "text": ""}
{"id": "840754", "revid": "767487", "url": "https://it.wikipedia.org/wiki?curid=840754", "title": "Horn\u00e9 Srnie", "text": "Horn\u00e9 Srnie (in tedesco \"Oberzerndorf\", in ungherese \"Fels\u0151szernye\") \u00e8 un comune della Slovacchia facente parte del distretto di Tren\u010d\u00edn, nella regione omonima.\nFu menzionato per la prima volta in un documento storico nel 1439 con il nome di \"Possesio seu villa Zerny\", quando apparteneva alla Signoria di Su\u010dany. Successivamente pass\u00f2 alla Signoria di Tren\u010d\u00edn. "}
{"id": "840755", "revid": "122371080", "url": "https://it.wikipedia.org/wiki?curid=840755", "title": "\u00c8 arrivato un bastimento", "text": "\u00c8 arrivato un bastimento \u00e8 l'8\u00ba album in studio del cantautore italiano Edoardo Bennato, pubblicato nel 1983 dalla Dischi Ricordi.\nIl disco.\nDopo due 45 giri nell'arco di due anni, (E invece no/Canta appress'a nuje e Nisida/A freva a quaranta), Bennato torna con una terza rivisitazione di un classico della letteratura per ragazzi.\nIl disco \u00e8 un concept album ed esce, su iniziativa di Bennato, composto da un long playing di taglio tradizionale e da un maxi singolo, sempre a 33 giri, tra i quali era suddivisa, a incastri, la sequenza dei pezzi (vedi note sulla tracklist). Il titolo fu dunque immesso sul mercato al prezzo di 13.500 lire per la formula \"LP + mix\" (cos\u00ec era indicato su un bollino esposto in copertina).\nTra i musicisti sono da segnalare Luciano Ninzatti (ideatore di alcuni progetti di italo-disco tra cui Kano), fondamentale per tutta la produzione di Bennato negli anni a seguire, e Roberto Colombo, gi\u00e0 mentore dei Matia Bazar e di Alberto Camerini.\nBasato sulla favola del Pifferaio Magico, Circa un anno dopo la pubblicazione del disco \u00e8 uscito un libro omonimo complementare, per la Mondadori, con fumetti e nuove illustrazioni (dello stesso Bennato), e con testi e partiture dei dodici brani.\nDopo qualche mese venne pubblicato un 45 giri (allegato al mensile \"Tutto\") con due versioni alternative di due canzoni dell'album: \"\u00c8 arrivato un bastimento/Sar\u00e0 falso, sar\u00e0 vero\".\nNel 2005 Bennato ha compiuto un remake quasi integrale dell'opera, realizzando il CD \"La fantastica storia del Pifferaio Magico\", in cui reinterpretava quasi tutti i pezzi originali (pi\u00f9 altri aggiunti), in duo con altri colleghi.\nI testi e le musiche del disco sono dello stesso Bennato, tranne \"Sar\u00e0 falso, sar\u00e0 vero\", il cui testo \u00e8 del fratello Eugenio.\nAnche gli arrangiamenti (non accreditati) sono di Bennato, con le eccezioni di \"Specchio delle mie brame\", arrangiata da Roberto Colombo, e \"Troppo, troppo!\" arrangiata per orchestra sinfonica da Antonio Sinagra e cantata dal baritono Orazio Mori (che aveva gi\u00e0 collaborato con Bennato in \"Sono solo canzonette\").\nIl disco fu registrato agli Stone Castle Studios di Carimate, tranne \"Eccoli i prestigiatori\" e \"Il gatto mangia il topo\", registrati agli Eden Studios di Londra; i tecnici del suono sono Allan Goldberg, Larry Alexander e Mario Lovallo per le registrazioni allo Stone Castle, ed il solo Alexander per le due canzoni incise a Londra; tutto il disco fu poi mixato agli studi Power Station di New York sempre da Alexander insieme al produttore Garland Jeffreys.\nIl brano \"Ogni favola \u00e8 un gioco\" verr\u00e0 riproposto in alcune tourn\u00e8\u00e8 del cantautore.\nTracce.\nLa tracklist riprende l'ordine delle tracce cos\u00ec come compaiono nel libretto allegato, e di conseguenza anche nella ristampa su CD.\nPer le due facciate del maxi single nella versione in vinile furono estrapolate rispettivamente \"Specchio delle mie brame\" e \"Il gatto mangia il topo\"."}
{"id": "840756", "revid": "767487", "url": "https://it.wikipedia.org/wiki?curid=840756", "title": "Kostoln\u00e1-Z\u00e1rie\u010die", "text": "Kostoln\u00e1-Z\u00e1rie\u010die (in tedesco \"Kostel bei Trentschin-Zaretsch\", in ungherese \"V\u00e1gegyh\u00e1za-Als\u00f3z\u00e1ros\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1318, quando Kostoln\u00e1 era sede di un piccolo castello e feudo ecclesiastico, mentre Z\u00e1rie\u010die era sede di una famiglia di signorotti locali, gli Szarosi o Zareczey."}
{"id": "840757", "revid": "1714743", "url": "https://it.wikipedia.org/wiki?curid=840757", "title": "Cristiano I di Anhalt-Bernburg", "text": "Biografia.\nFiglio del principe Gioacchino Ernesto di Anhalt e della sua prima moglie, Agnese di Barby, prese possesso delle terre di famiglia nel 1586 e divenne un devoto calvinista e avvocato di Federico IV, elettore palatino. Nel 1591 guid\u00f2 le armate del Palatinato in aiuto del re francese Enrico IV. Come diplomatico, nel 1608 gioc\u00f2 un ruolo importante nella formazione dell'Unione protestante. \nDopo la morte dell'elettore, serv\u00ec presso suo figlio, Federico V, e venne nominato comandante delle forze protestanti col compito di difendere la Boemia contro l'imperatore Ferdinando II e i suoi alleati, quando i nobili elessero Federico a loro re nel 1619. Quando le sue forze vennero sconfitte nel 1620, nella battaglia della Montagna Bianca Cristiano e Federico dovettero abbandonare Praga. \nIn conseguenza a questa collaborazione con il Palatinato, nel 1621 fu soggetto a bando imperiale, che lo rese fuorilegge nel Sacro Romano Impero e lo priv\u00f2 delle sue terre. Si rec\u00f2 dapprima in Svezia, divenendo amico del re Cristiano IV di Danimarca. Si appell\u00f2 in seguito alla magnanimit\u00e0 dell'imperatore Ferdinando nel 1624 e venne autorizzato a riprendere possesso dei propri stati. Gli succedette il figlio Cristiano II.\nMatrimonio e discendenza.\nCristiano spos\u00f2 nel 1595 Anna di Bentheim-Tecklenburg, figlia di Arnoldo III di Bentheim-Tecklenburg e di Maddalena di Neuenahr-Alpen. Il matrimonio produsse i seguenti figli:"}
{"id": "840758", "revid": "767487", "url": "https://it.wikipedia.org/wiki?curid=840758", "title": "Ve\u013ek\u00e1 Hradn\u00e1", "text": "Ve\u013ek\u00e1 Hradn\u00e1 (in tedesco \"Grosshradna\", in ungherese \"Nagyradna\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1329 con il nome di \"locus castri Garadna\" come importante castello. "}
{"id": "840763", "revid": "124408568", "url": "https://it.wikipedia.org/wiki?curid=840763", "title": "Accordo di Nassau", "text": "L'Accordo di Nassau \u00e8 un trattato negoziato tra il presidente John F. Kennedy per gli Stati Uniti d'America ed il Primo ministro Harold Macmillan per il Regno Unito. Fu discusso dai due leader nel corso di un vertice, durato tre giorni, alle Bahamas e firmato il 18 dicembre 1962.\nL'accordo prevedeva la fornitura da parte degli Stati Uniti al Regno Unito di missili a testata nucleare del tipo UGM-27 Polaris, in cambio dei quali il Governo britannico avrebbe affittato agli americani una base per sottomarini nucleari nell'Holy Loch, nei pressi di Glasgow. Anche se questi missili sarebbero stati parte di una \"forza multilaterale\" inserita in ambito NATO, essi avrebbero potuto essere usati in caso di \"supremo interesse nazionale\".\nLa fornitura dei Polaris, inoltre, compensava la Gran Bretagna per l'interruzione del programma Skybolt, un missile a testata nucleare aviolanciato che era congiuntamente sotto sviluppo con gli Stati Uniti e che non era stato pi\u00f9 ritenuto dal Pentagono d'importanza strategica.\nIl presidente francese Charles de Gaulle, a cui su richiesta di Mcmillan doveva essere fatta la stessa offerta (rifiutata nella conferenza stampa del 14 gennaio assieme all'annuncio del veto sull'entrata del Regno Unito nella CEE), giudic\u00f2 quest'accordo un chiaro segnale dell'intenzione della Gran Bretagna di rafforzare la sua partnership speciale con gli Stati Uniti in un momento in cui Londra stava negoziando il suo ingresso nella Comunit\u00e0 Europea. Di conseguenza ci\u00f2 contribu\u00ec alla decisione dell'Eliseo di porre il veto, il 14 gennaio 1963 sull'ingresso del Regno Unito nell'integrazione comunitaria, con una concezione europea sull'asse franco-tedesco."}
{"id": "840768", "revid": "1543377", "url": "https://it.wikipedia.org/wiki?curid=840768", "title": "Guerre rivoluzionarie francesi", "text": "Le guerre rivoluzionarie francesi furono combattute dal 1792 al 1802 dalla Francia rivoluzionaria contro gran parte delle potenze europee, ostili alla Rivoluzione, che aveva rovesciato la monarchia secolare e mandato il re Luigi XVI e la sua regina, Maria Antonietta, alla ghigliottina, e decise a frenare l'espansionismo ideologico e territoriale francese e restaurare l'Antico regime. Cronologicamente vengono anche suddivise in guerra della prima coalizione (1792-1797), che termin\u00f2 con il trattato di Campoformio, e in guerra della seconda coalizione (1798-1802); in realt\u00e0 la Francia fu costantemente in guerra con la Gran Bretagna dal 1793 fino al 1802.\nCaratterizzate dal fervore patriottico e ideologico e dalle innovazioni tattiche e strategiche delle armate rivoluzionarie francesi, poco addestrate ma estremamente motivate e aggressive e guidate da generali giovani ed energici, le guerre rivoluzionarie terminarono, nonostante molte difficolt\u00e0 ed alcune pesanti sconfitte, con la vittoria della Francia che estese la sua influenza su parte dell'Europa centrale e meridionale, ponendo le premesse per le successive conquiste dell'Impero napoleonico, succeduto alla Repubblica rivoluzionaria.\nLe ostilit\u00e0 cessarono ufficialmente col Trattato di Amiens (1802). Gli eventi militari posteriori vengono storicamente indicati guerre napoleoniche. Entrambi i conflitti nella storiografia britannica sono anche denominati grande guerra francese.\nLe monarchie d'Europa contro la Francia rivoluzionaria.\n1790-1791.\nI drammatici fatti della Rivoluzione del 1789 avevano provocato il crollo della monarchia assoluta in Francia e instaurato un rapporto di costante conflittualit\u00e0 tra i deputati delle assemblee elette e il re Luigi XVI; il sovrano, pur mostrando esteriormente di accettare le deliberazioni della rappresentanza nazionale e la conseguente perdita di potere, in realt\u00e0 non era disposto a subire la progressiva esautorazione e fin dal 20 ottobre 1790 diede ai suoi emissari pieni poteri per concordare segretamente con i monarchi degli altri regni europei dell'Antico regime un intervento politico-militare a suo favore per ristabilire le prerogative reali.\nLuigi XVI non contava su insurrezioni locali organizzate dai numerosi nobili che erano gi\u00e0 emigrati all'estero e invece si affidava soprattutto al cognato Leopoldo II, l'imperatore austriaco che nel luglio 1790 si era riavvicinato alla Prussia e aveva completato la riconquista dei Paesi Bassi. L'imperatore in effetti il 14 dicembre 1790 invi\u00f2 una protesta formale alla Francia contro le limitazioni dei diritti dei principi tedeschi che avevano possedimenti in Alsazia e Lorena, assoggettati alle nuove deliberazioni rivoluzionarie del 4 agosto 1790 sulla soppressione dei diritti feudali. Tra le altre monarchie, anche la Spagna, la Svezia, la Russia, il regno di Sardegna, mostravano ostilit\u00e0 alla rivoluzione, mentre il Papa protestava per la perdita di Avignone. In realt\u00e0 Leopoldo II, prudente e realista, non mostr\u00f2 grande sollecitudine e continu\u00f2 a ritardare ogni intervento concreto; interessato maggiormente agli sviluppi diplomatici in Belgio, Polonia e Impero Ottomano, l'imperatore invit\u00f2 Luigi alla prudenza e lament\u00f2 la mancanza di un preciso accordo globale anti-rivoluzionario tra le monarchie. Per otto mesi continuarono i contatti del re con la corte di Vienna, mentre negli ambienti parigini iniziarono a diffondersi notizie su possibili tradimenti del monarca.\nPreoccupato dagli sviluppi della rivoluzione e deluso dalle incertezze di Leopoldo II, Luigi decise di agire e, dopo aver ripetutamente mentito all'assemblea, garantendo la sua sincera adesione alla nuova Francia, il 20 giugno 1791 lasci\u00f2 Parigi di nascosto per fuggire all'estero con i suoi famigliari; bloccato a Varennes, venne ricondotto il 21 giugno nella capitale e sospeso temporaneamente dalle sue funzioni. Questo evento scredit\u00f2 completamente il monarca, sollev\u00f2 l'indignazione dei deputati e esacerb\u00f2 le masse popolari verso la monarchia. In Europa la fuga del re e la sua temporanea sospensione accrebbero il conflitto con la Francia; il Papa ruppe le relazioni diplomatiche, la zarina Caterina II sospese i contatti con l'incaricato francese Gen\u00eat, la Spagna mobilit\u00f2 le truppe. L'imperatore Leopoldo il 6 luglio 1791 da Padova emise una dichiarazione con la quale invitava tutte le monarchie a coordinarsi per venire in aiuto di Luigi XVI e limitare l'estremismo della rivoluzione; il 25 luglio Austria e Prussia definirono i preliminari di un trattato di alleanza.\nIn questa fase tuttavia la guerra fu evitata; i dirigenti moderati della rivoluzione (foglianti) preferirono reintegrare formalmente il re nelle sue funzioni per evitare complicazioni immediate con le potenze e intrapresero colloqui segreti con Leopoldo, mentre Luigi XVI, timoroso di rappresaglie contro di lui e i suoi famigliari, prefer\u00ec per il momento trattenere i monarchi. Inoltre anche Leopoldo, cosciente della scarsa coesione tra le monarchie di antico regime e rassicurato sul destino del cognato, prefer\u00ec rinunciare a misure militari e si limit\u00f2 a rendere pubblica il 27 agosto 1791, insieme con il re di Prussia, Federico Guglielmo II, la Dichiarazione di Pillnitz che evocava in termini generali gravi conseguenze per la Francia in caso di atti contro Luigi XVI e la sua famiglia.\nSuperata la crisi seguita alla fuga a Varennes e reintegrato nella sua sovranit\u00e0, Luigi XVI riprese subito le sue manovre per spingere le potenze continentali a intervenire in suo favore e mettere in esecuzione le minacce di Padova e Pillnitz; la stessa Maria Antonietta intervenne l'8 settembre 1791 con il fratello Leopoldo raccomandando l'uso della \"forza armata\" per riparare i guasti della rivoluzione; ingenuamente la regina ipotizzava che i rappresentanti rivoluzionari temessero la guerra e fossero pronti a cedere, mentre l'imperatore d'Austria continu\u00f2 a mostrarsi prudente, preoccupato maggiormente per la situazione nei Paesi Bassi. Il 3 dicembre 1791 Luigi scrisse una lettera personale a Federico Guglielmo di Prussia, richiedendo il suo aiuto, suggerendo la convocazione di un congresso delle potenze per decidere l'intervento e promettendo un indennizzo in denaro per le spese di guerra.\n1792.\nOltre che per le manovre dei sovrani in Francia e degli emigrati nelle corti europee, la guerra inizi\u00f2 anche per le scelte politiche dei rappresentanti girondini all'Assemblea legislativa e dei seguaci politici e militari del marchese de Lafayette. I deputati girondini, guidati dall'eloquenza di Jacques Pierre Brissot, decisero di provocare la guerra contro le monarchie ritenendolo l'evento capace di rinsaldare patriotticamente la rivoluzione, di scalzare l'Antico regime in Europa, e di esportare la rivoluzione tra i popoli oppressi dall'oscurantismo feudale delle monarchie continentali. A queste retoriche affermazioni dei girondini a favore di una sfida alle potenze, si affiancarono i seguaci di Lafayette convinti di ottenere vittorie che avrebbero innalzato il prestigio del marchese fino a renderlo l'arbitro della situazione. Il re e la regina accolsero prontamente l'involontario aiuto dei girondini e finsero di assecondare l'operato dell'Assemblea; convinti di una rapida disfatta militare della Francia, i sovrani cercarono di sabotare la guerra e continuarono a intrattenere rapporti segreti con i sovrani europei rassicurandoli sulle loro vere intenzioni restauratrici.\nI soli a opporsi alla guerra furono in pratica alcuni foglianti, che cercarono di rassicurare Leopoldo con contatti segreti, e soprattutto una parte dei giacobini guidati da Maximilien Robespierre. Quest'ultimo replic\u00f2 alle perorazioni di Brissot, evidenzi\u00f2 la duplicit\u00e0 del re, manifest\u00f2 timori sulla fedelt\u00e0 dei generali provenienti dalla nobilt\u00e0 e mostr\u00f2 scetticismo sulla possibilit\u00e0 di diffondere con la armi la rivoluzione: \"i missionari armati non sono amati da nessuno\". Dopo tre mesi di accesi dibattiti l'Assemblea legislativa decise in favore della guerra; anche Georges Jacques Danton fin\u00ec per approvare questa posizione; il rifiuto di Leopoldo il 25 gennaio 1792 di annullare la dichiarazione di Pillnitz esacerb\u00f2 ancora i rappresentanti, mentre il 21 febbraio la Prussia dichiar\u00f2 che sarebbe entrata in guerra in caso di violazione dei confini della Germania da parte dell'esercito francese. I politici girondini assunsero la direzione dei ministeri pi\u00f9 importanti, tra cui Charles Fran\u00e7ois Dumouriez, ministro degli esteri, favorevole alla guerra e ad ambiziose avventure nei Paesi Bassi. Il 1\u00ba marzo 1792 l'imperatore Leopoldo II mor\u00ec improvvisamente e il suo successore Francesco II assunse una posizione pi\u00f9 dura e rigida, respingendo ogni richiesta francese; alla fine fu la Francia a dichiarare guerra all'Impero austriaco, con il voto dell'Assemblea legislativa il 20 aprile del 1792; solo una decina di deputati votarono contro.\nFin dal 21 giugno 1791, dopo la fuga a Varennes, l'Assemblea legislativa aveva ordinato la leva di 100.000 volontari reclutati tra le guardie nazionali e pagati quindici soldi al giorno; furono inviati molti suoi rappresentanti nei dipartimenti per immettere spirito civico tra queste nuove truppe ed esaltare il patriottismo rivoluzionario. Apparentemente tuttavia la rivoluzione aveva disorganizzato in modo decisivo l'esercito francese, la rivalit\u00e0 tra le vecchie truppe di linea, i \"culs blancs\", e i volontari patriottici e rivoluzionari, gli \"azzurri\", poteva compromettere la coesione dei reparti, l'emigrazione di molti ufficiali e la dubbia lealt\u00e0 di altri, il sistema dell'elezione dal basso dei comandanti nei reparti dei volontari, facevano ipotizzare la disgregazione dell'esercito. In realt\u00e0 l'immissione dei volontari, indisciplinati e poco addestrati ma combattivi, fortemente motivati e pieni di ardore patriottico, avrebbe trasformato l'esercito francese in una temibile massa offensiva numericamente e moralmente superiore agli eserciti mercenari delle potenze monarchiche.\nInizialmente tuttavia l'offensiva francese sulle frontiere, pur disponendo della superiorit\u00e0 numerica, termin\u00f2 in un completo fallimento soprattutto a causa dell'indecisione e della scarsa volont\u00e0 dei generali nobili di combattere per la rivoluzione. L'armata del maresciallo Jean-Baptiste de Rochambeau, partita da Dunkerque e da Lilla si disgreg\u00f2 o ripieg\u00f2 senza combattere, ritornando sulle posizioni di partenza; il marchese de Lafayette prefer\u00ec arrestare subito la sua marcia, e solo la terza armata del generale Nicolas Luckner ottenne un piccolo successo nel Giura con la colonna del generale Adam de Custine. Ben presto la disorganizzazione divenne generale, il maresciallo Rochambeau si dimise, alcuni antichi reggimenti disertarono, il 18 maggio 1792 i generali decisero di sospendere le operazioni. L'interruzione della campagna diede il tempo a prussiani e austriaci di concentrare le loro forze, e un nuovo tentativo del generale Luckner si concluse con la ritirata da Courtrai e il ripiegamento dentro Lilla. L'11 luglio l'assemblea parigina, molto allarmata dagli sviluppi della situazione, proclam\u00f2 la \"patria in pericolo\", destitu\u00ec i generali incapaci, inviando l'ex ministro degli esteri Dumouriez al fronte, e organizz\u00f2 l'afflusso dei volontari.\nMentre il governo rivoluzionario mobilitava i volontari, il duca di Brunswick, comandante dell'esercito principale prussiano, dopo aver concentrato le sue truppe a Coblenza il 30 luglio, risal\u00ec la Mosella e il 16 agosto attravers\u00f2 la frontiera coperto sulla destra dal corpo austriaco del conte di Clerfayt e sulla sinistra dal corpo del principe Hohenlohe-Kirchberg che avanzava verso Thionville; un'altra armata austriaca marciava verso Lilla al comando Alberto di Sassonia-Teschen. Il duca di Brunswick aveva fatto precedere la sua avanzata da un proclama minaccioso, scritto da alcuni nobili emigrati e sollecitato anche dalla regina, con il quale minacciava provvedimenti spietati nei confronti delle guardie nazionali e di incendiare Parigi in caso di violenze perpetrate nei confronti del sovrano. Questo proclama avrebbe avuto l'effetto controproducente di esaltare la resistenza rivoluzionaria e di motivare i volontari; esso avrebbe inoltre favorito la detronizzazione definitiva di Luigi XVI dopo l'assalto al Palazzo delle Tuileries il 10 agosto 1792. L'Assemblea legislativa, dopo questi fatti, vot\u00f2 la destituzione del monarca, che venne detenuto con i suoi famigliari nella prigione del Tempio, e approv\u00f2 l'elezione a suffragio universale di una Convenzione nazionale; il marchese de Lafayette tent\u00f2 di guidare le truppe contro Parigi per rovesciare la situazione ma venne abbandonato dai suoi soldati e dovette riparare il 19 agosto in Belgio da dove peraltro gli austriaci lo trasferirono nella fortezza di Olmutz.\nLe prime fasi dell'avanzata degli eserciti delle monarchie ebbero pieno successo e provocarono grande preoccupazione a Parigi; i prussiani entrarono a Longwy il 23 agosto il cui comandante si arrese senza combattere, mentre Verdun si arrese il 1\u00ba settembre grazie alla collaborazione dei realisti locali, il principe Hohenlohe-Kirchberg raggiunse Thionville e assedi\u00f2 la piazzaforte. Dopo le nuove sconfitte alcuni deputati parlarono di abbandonare la capitale, ma Danton, appoggiato dai girondini, si oppose risolutamente a questi piani e proclam\u00f2 il 28 agosto la necessit\u00e0 di battersi a oltranza, di schiacciare i cospiratori realisti interni e di mobilitare i sanculotti: \"Bisogna fare una guerra terribile\". In settembre si verificarono, con l'appoggio di Danton, le cruente rappresaglie delle masse popolari contro i prigionieri controrivoluzionari, i preti refrattari e i sospetti reclusi nelle prigioni parigine.\nFortunatamente per la rivoluzione, sul fronte orientale il duca di Brunswick non sfrutt\u00f2 il vantaggio e, disprezzando le truppe rivoluzionarie, continu\u00f2 ad avanzare lentamente dando tempo ai francesi di concentrarsi. Le forze francesi erano ora organizzate in tre raggruppamenti: a nord, al comando del generale Dumouriez; in Lorena, guidati dal generale Fran\u00e7ois Christophe Kellermann e a sud, dietro la Lauer, al comando del generale Biron. Le disposizioni di Parigi prevedevano di concentrare le forze contro il duca di Brunswick, ma il generale Dumouriez manovr\u00f2 lentamente e con indecisione e arriv\u00f2 a Sedan solo il 28 giugno e a Grandpr\u00e9 il 3 settembre, mentre il generale Kellermann risaliva da Metz. Fortunatamente per i francesi anche il duca di Brunswick non affrett\u00f2 la sua manovra e attacc\u00f2 solo il 12 settembre, dando il tempo ai generali Dumouriez e Kellermann di concentrarsi il 19 settembre. Spinto dal re di Prussia ad attaccare i disprezzati \"sanculotti in divisa\", il duca di Brunswick decise di assaltare lo schieramento francese posizionato sulle alture di Valmy. La battaglia di Valmy ebbe luogo il 20 settembre; i volontari rivoluzionari mostrarono una sorprendente coesione e non si sbandarono, l'artiglieria francese vinse un duello di artiglieria nel pomeriggio e il duca di Brunswick perse la sua sicurezza e arrest\u00f2 le operazioni.\nLa battaglia, di modesto rilievo strategico, si risolse in una vittoria morale per i volontari della rivoluzione; la risolutezza dei francesi sorprese il duca di Brunswick e dimostr\u00f2 che i nuovi eserciti democratici fondati sulla libert\u00e0 e sul patriottismo erano superiori alle armate mercenarie delle monarchie, costrette a una disciplina passiva. Il duca di Brunswick, le cui truppe erano gi\u00e0 stanche e debilitate da un'epidemia di dissenteria, decise quindi di rinunciare a continuare gli attacchi; dopo una fase di negoziati tra i generali prussiani e francesi, interrotti alla notizia della proclamazione della Repubblica in Francia il 21 settembre 1792, il duca inizi\u00f2 a ripiegare il 30 settembre, e senza essere inseguito dall'esitante generale Dumouriez, si ritir\u00f2 attraverso le Argonne.\nIl 27 ottobre il generale Dumouriez riprese le operazioni e invase il Belgio avanzando verso Mons, mentre le truppe austriache, dopo aver rinunciato all'assedio di Lilla che aveva resistito a un duro bombardamento, si concentrarono al comando di Alberto di Sassonia-Teschen e del conte di Clerfayt sulle alture a sud della citt\u00e0 per fermare i francesi. Il 6 novembre l'armata francese, in forte superiorit\u00e0 numerica, attacc\u00f2 le posizioni nemiche a Jemappes e con un aggressivo attacco frontale vinse la battaglia infliggendo forti perdite agli austriaci. La vittoria di Jemappes, durante la quale per la prima volta venne cantata dai reparti di volontari la futura Marsigliese, esalt\u00f2 la Francia rivoluzionaria ed ebbe soprattutto importanti conseguenze strategiche: gli austriaci ripiegarono in rotta abbandonando tutto il Belgio e l'armata del generale Dumouriez entr\u00f2 a Bruxelles il 14 novembre e a Liegi il 28 novembre; il 30 novembre i francesi occuparono Anversa e il 2 dicembre Namur. A questo punto il generale Dumouriez, invece di manovrare lungo la Roer per appoggiare le truppe francesi del generale Custine e sconfiggere anche i prussiani, prefer\u00ec interrompere le operazioni; egli, ambizioso e corrotto, in realt\u00e0 era gi\u00e0 in forte contrasto con il ministro della guerra Jean-Nicolas Pache e consentiva speculazioni e transazioni illegali nei territori conquistati.\nNel frattempo il generale Adam de Custine aveva ottenuto notevoli successi in Renania; dopo un'incursione su Spira il 25 settembre, avanz\u00f2 con il suo piccolo esercito fino a Worms (5 ottobre) e a Magonza il 19 ottobre che, grazie alla collaborazione della borghesia locale filo-francese, non si difese e capitol\u00f2 subito; il 21 ottobre i francesi conquistarono anche Francoforte. Dopo queste vittorie il generale Custine non marci\u00f2 a sud verso Coblenza per collaborare con il generale Kellermann che era alle prese con i prussiani che dopo Valmy avevano abbandonato Longwy; egli invece rimase a Francoforte dove il 2 dicembre fu attaccato dalle truppe dell'Assia e costretto ad abbandonare la citt\u00e0 e ripiegare su Magonza. Nel frattempo il generale Kellermann rinunci\u00f2 ad attaccare Treviri e a met\u00e0 dicembre i francesi in questo settore furono respinti e costretti a ritirarsi sulla Saar. Infine sul fronte alpino le forze francesi conquistarono nella seconda met\u00e0 di settembre la Savoia, dove le truppe del generale Pierre de Montesquiou furono accolte favorevolmente dalla popolazione; mentre il generale Jacques Anselme entr\u00f2 il 29 settembre a Nizza.\nQueste vittorie e il raggiungimento dei cosiddetti \"confini naturali\" con l'occupazione del Belgio, della Renania e della Savoia posero alla Repubblica la questione fondamentale delle decisione politiche da prendere riguardo l'amministrazione di questi territori; forti contrasti sorsero tra una parte dei girondini, appoggiati dai rifugiati stranieri filo-francesi provenienti dai paesi invasi, favorevoli all'annessione e alla esportazione della rivoluzione, e i dirigenti dei comitati e buona parte dei giacobini, guidati da Roberspierre, che manifestarono forti dubbi sull'opportunit\u00e0 di annettere i territori e trasformare quindi la guerra difensiva in guerra di propaganda e di conquista.\nIl fallimento delle trattative intraprese dai generali Kellermann e Valence il 26 ottobre 1792 a Aubagne con il duca di Brunswick, Girolamo Lucchesini e il principe Hohenlohe-Kirchberg, causato dalle richieste austriache e prussiane di pretendere l'evacuazione francese dei territori conquistati e precise garanzie sulla sorte di Luigi XVI e la sua famiglia, favor\u00ec la scelta pi\u00f9 aggressiva e pericolosa per la Repubblica; inoltre anche la Spagna sembrava sul punto di entrare in guerra. Nonostante la diversit\u00e0 etnico-politica dei territori invasi e le incerte prospettive di ottenere il consenso delle popolazioni locali, i dirigenti girondini, appellandosi al dovere di proteggere gli abitanti che avevano abbracciato la causa della rivoluzione in questi paesi, fecero votare il 19 novembre 1792 un importante decreto che stabiliva che la Francia avrebbe accordato \"fraternit\u00e0 e aiuto a tutti i popoli che vorranno rivendicare la loro libert\u00e0\" e proclamava la fratellanza universale tra i rivoluzionari. Il 26 novembre il girondino Brissot propose di attaccare la Spagna e afferm\u00f2 esplicitamente che bisognava diffondere con le armi la rivoluzione in tutta l'Europa: \"Noi non potremo ritenerci sicuri se non quando l'Europa, tutta l'Europa, sar\u00e0 in fiamme\". Queste idee politiche furono chiaramente stabilite nel successivo decreto del 15 dicembre che affermava che l'obiettivo bellico della Francia era la \"distruzione di tutti i privilegi\" e che questo scopo sarebbe stato raggiunto esercitando la dittatura rivoluzionaria nei paesi occupati.\nQueste scelte politiche estremistiche e la decisione dei girondini di proseguire il processo a Luigi XVI, la cui condanna era certa, non potevano che esacerbare e spaventare le monarchie europee e accrescerne la volont\u00e0 di combattere contro il \"contagio rivoluzionario\", nonostante i numerosi conflitti di potenza che li dividevano. Inoltre la politica delle annessioni dei territori occupati fu messa in atto con la forza e con misure terroristiche nei confronti delle popolazioni spesso ostili. L'opposizione fu dispersa, si procedette ad arresti e deportazioni, assemblee riunite con la forza e intimidite votarono richieste pilotate di annessione alla Francia. Queste azioni alienarono alla Repubblica le simpatie di democratici e intellettuali stranieri e favorirono l'instaurazione di regimi polizieschi nelle monarchie di antico regime, per reprimere ogni manifestazione sediziosa filo-francese.\nInoltre l'occupazione del Belgio e la conquista di Anversa spinsero il primo ministro britannico William Pitt ad abbandonare la politica di neutralit\u00e0 mantenuta fino a quel momento dalla Gran Bretagna e a intraprendere i primi passi ostili verso la Francia rivoluzionaria. Il governo britannico quindi garant\u00ec la neutralit\u00e0 dei Paesi Bassi contro possibili mire francesi; inoltre, di fronte a dichiarazioni di politici francesi che sembravano prospettare manovre di sedizione e sobillazione all'interno delle stesse isole britanniche, Pitt fece approvare un \"Alien bill\" che colpiva gli stranieri residenti in Gran Bretagna e pose l'embargo sui commerci del grano destinato alla Francia. Tentativi di riprendere le trattative con Pitt da parte dell'inviato Hugues-Bernard Maret e dell'ambasciatore Chauvelin furono respinti dal primo ministro, sempre pi\u00f9 diffidente sui reali obiettivi della rivoluzione.\nLa prima coalizione.\n1793.\nIl 21 gennaio 1793, il governo rivoluzionario esegu\u00ec la condanna a morte di Luigi XVI. Questo avvenimento decise infine il primo ministro britannico William Pitt a rompere le relazioni con la Francia, l'ambasciatore Chauvelin venne espulso e venne rifiutato un colloquio con Maret; tuttavia la Gran Bretagna si astenne dal formalizzare la rottura e fu invece la Convenzione, su pressione di Brissot, che il 1\u00ba febbraio 1793 prese l'iniziativa di dichiarare guerra alla Gran Bretagna e contemporaneamente anche all'Olanda. Il 7 marzo la Francia dichiar\u00f2 guerra anche alla Spagna che aveva a sua volta espulso il rappresentante francese dopo l'esecuzione di Luigi XVI; nell'euforia rivoluzionaria Bertrand Bar\u00e8re proclam\u00f2 all'assemblea: \"Un nemico in pi\u00f9 per la Francia non \u00e8 che un trionfo in pi\u00f9 per la libert\u00e0\". In precedenza la flotta francese di Tolone era entrata a Napoli per intimidire il debole re Ferdinando I e la corte, mentre a Roma l'inviato francese Hugon de Bassville rimase ucciso durante disordini popolari antifrancesi. A questo punto le potenze europee erano compattamente schierate contro la Francia rivoluzionaria, tranne la Svizzera, la Svezia e alcuni stati italiani; la Francia doveva battersi da sola per difendere la sua indipendenza e la sua rivoluzione.\nTuttavia in questa fase l'esercito francese era fortemente indebolito; gli effettivi erano scesi da 400.000 uomini il 1\u00ba dicembre 1792 a soli 228.000 soldati il 1\u00ba febbraio 1793; i volontari, dopo la campagna vittoriosa, erano tornati a casa e solo gli elementi pi\u00f9 infidi e scadenti erano rimasti nei reparti; le rivalit\u00e0 tra generali e politici compromettevano la coesione nella direzione militare; gli equipaggiamenti erano carenti. La Convenzione decise il 7 febbraio 1793, su iniziativa di Edmond Dubois-Cranc\u00e9, una riforma decisiva, stabilendo il cosiddetto \"amalgama\" tra reggimenti di volontari e reggimenti di linea, con l'equiparazione del soldo, di diritti e doveri, e un sistema di promozione per merito con cooptazione dal basso verso l'alto. Questo nuovo esercito \"nazionalizzato\" avrebbe dovuto in teoria unire lo spirito patriottico e rivoluzionario dei volontari con l'esperienza dei soldati di linea. Louis Saint-Just e i montagnardi approvarono la riforma che tuttavia pot\u00e9 venire applicata solo alla fine del 1793 e diede ottimi risultati solo a partire dalla campagna del 1794. Per il momento l'esercito era debole e disorganizzato di fronte alle crescenti forze delle coalizione.\nNonostante queste carenze, il generale Dumouriez decise di disperdere le sue forze e di riprendere l'offensiva da Anversa verso l'Olanda, mentre altri reparti avrebbero coperto l'avanzata schierandosi sulla Roer e sulla Mosa; inizialmente i francesi entrarono in Olanda il 16 febbraio, ma il 1\u00ba marzo 1793 l'armata principale dei coalizzati, al comando del duca di Coburgo, attacc\u00f2 e sbaragli\u00f2 completamente il distaccamento sulla Roer che fugg\u00ec in rotta abbandonando Maastricht e Liegi. Invece di concentrare le sue forze, il generale Dumouriez, infido, deciso a ribellarsi alla Repubblica e forse in collegamento con oscure manovre di Danton a Parigi, abbandon\u00f2 le sue truppe in Olanda e raggiunse da solo il Belgio dove, preso il comando degli altri reparti francesi, venne duramente sconfitto da Coburgo alla battaglia di Neerwinden il 18 marzo, e costretto a ripiegare su Lovanio e Bruxelles. Il 23 marzo il generale comp\u00ec il suo tradimento ed entr\u00f2 in contatto con il duca di Coburgo, promettendo l'evacuazione del Belgio e la restaurazione della monarchia. Infine la Convenzione decise finalmente di destituire il generale e invi\u00f2 il ministro della guerra Pierre de Beurnonville e quattro commissari al quartier generale di Maulde ma il generale Dumouriez il 1\u00ba aprile fece arrestare gli emissari e li consegn\u00f2 al nemico. Tuttavia i soldati francesi si ribellarono in massa al loro comandante, dichiarato fuori legge dalla Convenzione, e Dumouriez il 5 aprile dovette fuggire per salvarsi e pass\u00f2 nel campo nemico solo con pochi uomini.\nIl 10 marzo 1793 la Convenzione aveva approvato la legge sul reclutamento di 300.000 uomini che, applicata in modo arbitrario con un sistema di designazione iniquo e confuso e con la requisizione diretta con premio di arruolamento, fu la causa scatenante della estesa insurrezione cattolica e realista in Vandea che mise in ulteriore grave pericolo la Rivoluzione. Provocata soprattutto dalla catastrofe economica e dalle misure anticattoliche adottate, la rivolta vandeana si diffuse tra la popolazione umile clericale e realista e fu guidata da capi popolari e da nobili. Caratterizzata da grande violenza e da eccessi da entrambe le parti, la rivolta si estese e richiese l'intervento di numerose forze regolari per controllarla e reprimerla. Il 31 maggio inizi\u00f2 a Marsiglia la rivolta federalista della fazione girondina collegata con le correnti realiste che si estese progressivamente al mezzogiorno francese; Tolosa, Lione, N\u00eemes, Bordeaux caddero in mano dei rivoltosi che cacciarono o eliminarono i rappresentanti del governo rivoluzionario. Il 12 luglio 1793 inizi\u00f2 la sollevazione di Tolone; gli ammiragli e la flotta parteciparono alla rivolta e richiesero l'intervento dei britannici; la flotta inglese entr\u00f2 nel porto il 27 agosto e sbarc\u00f2 un corpo di truppe. In Corsica la rivolta indipendentista guidata da Pasquale Paoli era iniziata in maggio e i francesi resistevano solo a Bastia.\nDopo la defezione del generale Dumouriez, il duca di Coburgo riprese la sua lenta e metodica offensiva, super\u00f2 il confine francese e vinse la battaglia di Raismes l'8 maggio, dove cadde il nuovo comandante francese, generale Augustin de Dampierre, e quindi la battaglia di Famars il 23 maggio. Il prudente comandante dei coalizzati prefer\u00ec, invece di avanzare rapidamente, impegnarsi nell'assedio delle fortezze di frontiera e quindi perse molto tempo a Cond\u00e8 e a Valenciennes che caddero solo il 20 luglio e il 28 luglio. Nel frattempo gli austro-prussiani avevano ripreso l'offensiva anche in Renania dove assediarono la citt\u00e0 di Magonza fin dal 14 aprile; la citt\u00e0 capitol\u00f2 il 23 luglio e nel frattempo il generale Custine era stato costretto a ripiegare fino a Landau. I francesi subirono delle sconfitte anche sugli altri fronti; gli spagnoli occuparono Saint-P\u00e9e-sur-Nivelle e assediarono Perpignano, mentre i piemontesi rioccuparono la Savoia.\nIl Comitato di salute pubblica, la struttura di potere dominata dai rappresentanti radicali giacobini e montagnardi che aveva assunto dal 10 luglio 1793 la direzione politico-militare della repubblica per salvare la rivoluzione dai suoi nemici interni ed esterni, dedic\u00f2 grande impegno a dirigere la guerra e rafforzare le armate; alcuni membri del comitato andarono al fronte per stimolare maggiore energia, organizzare truppe pi\u00f9 mobili, consigliare la destituzione dei vecchi generali e proporre attacchi in massa. I generali sconfitti o infidi, come Custine, Biron, Lamorli\u00e8re, vennero quindi sostituiti e in alcuni casi arrestati come sospetti e inviati al Tribunale rivoluzionario. Il 25 luglio anche Robespierre entr\u00f2 a far parte del Comitato e ne divenne subito il membro pi\u00f9 importante; il 14 agosto 1793 entrarono nel Comitato Lazare Carnot e Prieur de la C\u00f4te d'Or che assunsero un ruolo decisivo nella condotta della guerra. Il primo, scienziato e ricercatore, diresse, con specialisti di sua fiducia, la macchina bellica, controllando i generali, progettando le operazioni, collaborando strettamente con il nuovo ministro della guerra Jean Baptiste Bouchotte. Quest'ultimo, onesto e capace, si dimostr\u00f2 energico e grande organizzatore. Gli altri membri del Comitato discutevano i progetti e i programmi di Carnot, e le decisioni venivano prese di comune accordo.\nPrieur de la C\u00f4te d'Or invece si occup\u00f2 delle armi e dei materiali che in estate erano molto scarsi e insufficienti per equipaggiare un esercito di 479.000 soldati, con ulteriori 500.000 uomini appena richiamati. Carnot e Prieur svolsero un grande lavoro organizzativo e alla fine dell'anno le nuove manifatture iniziarono la produzione di armi e materiali. Infine i membri del Comitato si impegnarono per immettere lo spirito repubblicano e rivoluzionario nelle armate; tutte le tracce dell'esercito di antico regime furono soppresse, dal 15 agosto 1793 tutti i soldati adottarono l'uniforme blu dei volontari, la propaganda esalt\u00f2 le virt\u00f9 rivoluzionarie. Le truppe giovani erano facili al panico ma erano aggressive e con spirito offensivo; venne prescritto l'attacco a grandi masse per sfruttare le caratteristiche positive dei soldati.\nAgli inizi di agosto la situazione dei francesi appariva critica dopo la ritirata dell'Armata del Nord ad Arras; la cavalleria austriaca arriv\u00f2 fino a Noyon ma la scarsa coesione dei coalizzati favor\u00ec la Repubblica. Seguendo le direttive di Pitt, il Duca di York si diresse con le sue truppe anglo-olandesi verso Dunkerque, abbandonando l'esercito di Coburgo. Il nuovo comandante francese, generale Jean Nicolas Houchard, esperto ma prudente, non riusc\u00ec a fermare la marcia dei britannici e Dunkerque venne raggiunta il 23 agosto, ma il porto, difeso efficacemente dalle truppe francesi di guarnigione, respinse gli attacchi. Il generale Houchard, su sollecitazione di Carnot, manovr\u00f2 per soccorrere Dunkerque e il 7 settembre raggiunse Hondschoote dove era schierato il corpo di osservazione del generale Freytag che copriva le retrovie del Duca di York. L'8 settembre 1793 la dura battaglia di Hondschoote venne vinta dai francesi grazie agli attacchi frontali guidati dai rappresentanti in missione; il generale Freytag si ritir\u00f2 e anche il Duca di York rinunci\u00f2 a Dunkerque e ripieg\u00f2 lungo le dune. Tuttavia il generale Houchard, troppo prudente, non sfrutt\u00f2 la vittoria e al contrario prefer\u00ec ritornare verso Arras. Il 20 settembre venne quindi destituito e nei giorni seguenti vennero sostituiti anche i comandanti delle armate del Reno, Landremont, e della Mosella, Schauenbourg. L'operato del Comitato venne contestato alla Convenzione il 25 settembre ma i giacobini e i fautori della guerra rivoluzionaria riuscirono a far approvare all'unanimit\u00e0 il loro operato.\nDopo la vittoria parlamentare del 25 settembre il Comitato di salute pubblica, molto rafforzato politicamente, pot\u00e9 sviluppare energicamente i suoi programmi per \"sanculottizzare\" l'esercito con l'immissione delle nuove leve. Tre nuovi generali provenienti dai ranghi assunsero il comando: il 24 settembre il generale Jean-Baptiste Jourdan all'Armata del Nord, il 28 settembre il generale Jean-Charles Pichegru all'Armata del Reno, il 22 ottobre il generale Lazare Hoche all'Armata della Mosella. Energici e determinati, questi ufficiali giovani adottarono le tattiche raccomandate da Carnot, basate sull'offensiva e sulle cariche alla baionetta, sorprendendo i compassati generali della coalizione.\nIl feldmaresciallo Coburgo aveva occupato Le Quesnoy il 12 settembre ma, indeciso e cauto, impieg\u00f2 quindici giorni per concentrare le sue forze prima di marciare su Maubeuge; il 28 settembre finalmente i coalizzati, austriaci, britannici e olandesi, ripresero ad avanzare, attraversarono la Sambre e accerchiarono la fortezza dove rimasero tagliati fuori 22.000 soldati francesi. Carnot, preoccupato per la situazione, si rec\u00f2 di persona sul posto e sollecit\u00f2 il generale Jourdan a concentrare la sua armata a Guise, manovra che venne completata con brutale energia l'11 ottobre. Il 15 ottobre il generale Jourdan e Carnot sferrarono l'assalto alla forze alleate del feldmaresciallo Coburgo; dopo combattimenti incerti e con l'intervento personale sul campo di Carnot, i francesi conquistarono la posizione di Wattignies e vinsero la battaglia. Coburgo ordin\u00f2 la ritirata il 16 ottobre e Maubeuge venne sbloccata, ma non essendo inseguiti, i coalizzati poterono ripiegare con ordine, collegarsi con le truppe britanniche a Furnes e stabilirsi sulla riva sinistra della Sambre, a copertura di Bruxelles.\nNonostante il mancato sfruttamento della vittoria a Wattignies, la situazione della Francia rivoluzionaria stava chiaramente migliorando; il ministro Carnot ottenne consensi per il suo operato e i nuovi giovani generali \"cappelloni\" soppiantarono gli anziani comandanti del vecchio esercito. Le vittorie rivoluzionarie continuarono: fin dal 9 ottobre le truppe della Repubblica rientravano in Lione liberata dai realisti; il 17 ottobre la ribellione vandeana subiva una dura sconfitta alla seconda battaglia di Cholet a opera del generale Jean-Baptiste Kl\u00e9ber con l'Armata dell'Ovest e i ribelli ripiegarono a nord della Loira. In dicembre la ribellione realista in Vandea avrebbe subito due decisive sconfitte alla battaglia di Le Mans e alla battaglia di Savenay.\nFin da settembre i piemontesi erano stati costretti ad abbandonare la Maurienne e la valle dell'Arve; gli spagnoli dovettero evacuare il Rossiglione e la provincia basca. In Alsazia il generale Lazare Hoche, al comando dell'Armata della Mosella, affrontava l'esercito austro-prussiano del generale Dagobert von Wurmser e del duca di Brunswick; dopo molte difficolt\u00e0 e carenze di armi e munizioni, il generale francese vinse la battaglia del Geisberg il 26 dicembre 1793, conquist\u00f2 Landau e penetr\u00f2 nel Palatinato.\nInfine il 18 dicembre 1793 le truppe rivoluzionarie francesi al comando del generale Jacques Dugommier riconquistarono dopo violenti scontri il porto di Tolone, costringendo all'evacuazione i soldati britannici e spagnoli; la flotta degli ammiragli Samuel Hood e William Sidney Smith dovette ritirarsi e le forze realiste furono schiacciate. Artefice principale della vittoria era stato il giovane capitano Napoleone Bonaparte che aveva ideato il piano di attacco e che, dopo il successo, venne promosso generale, divenendo uno degli ufficiali preferiti della fazione giacobina della Convenzione.\n1794.\nNella primavera del 1794 le armate rivoluzionarie erano diventate, grazie all'energiche misure di riordino e potenziamento promosse dal Comitato di salute pubblica e in particolare da Lazare Carnot, una temibile macchina da guerra in grado finalmente di passare all'offensiva su tutti i fronti. Il nuovo esercito della rivoluzione, fondato sull'amalgama tra volontari e truppe di linea, sull'organizzazione in mezze brigate, sulla promozione per merito e sugli ufficiali provenienti dai ranghi, contava oltre 800.000 soldati, regolarmente inquadrati e dal forte spirito offensivo e patriottico. L'organizzazione logistica era stata migliorata, l'armamento potenziato e il comando reso molto pi\u00f9 efficiente grazie ai nuovi comandanti, giovani, patriottici e ferventi rivoluzionari; i rappresentanti in missione del Comitato svolgevano inoltre con estrema energia opera per esaltare la combattivit\u00e0 e lo slancio rivoluzionario dei reparti.\nDal punto di vista tattico e strategico Carnot, in piovoso anno II (febbraio 1794), richiese esplicitamente ai generali delle armate rivoluzionarie offensive in massa, spirito aggressivo, attacchi alla baionetta in colonne massicce, inseguimento del nemico per ottenere vittorie decisive. Inoltre il membro del Comitato di salute pubblica dichiarava l'11 germinale ai comandanti dell'Armata del Nord che era assolutamente necessario avanzare in territorio nemico per raccogliere bottino e vivere depredando le risorse locali: \"Bisogna vivere a spese del nemico o perire: la difensiva ci disonora e ci uccide\".\nLa situazione delle forze coalizzate e dei loro eserciti di mercenari diveniva pi\u00f9 difficile di fronte ai patriottici \"carmagnoles\" delle armate rivoluzionarie; le potenze erano inoltre disunite e scarsamente coese, i tradizionali conflitti di potenza permanevano. Il primo ministro britannico Pitt rifiutava di inviare rinforzi, l'Austria temeva la crescita dell'influenza della Prussia in Germania e quindi l'esercito prussiano fu trattenuto nel Palatinato, mentre solo il distaccamento del generale Blankenstein venne schierato a Treviri per collaborare con la grande armata alleata del feldmaresciallo Coburgo che, padrone di Cond\u00e8, Valenciennes, Le Quesnoy e della foresta di Mormal, era posizionata tra la Sambre e la Schelda e ricevette l'ordine di avanzare su Parigi. In realt\u00e0 le forze coalizzate erano in inferiorit\u00e0 numerica di fronte alle crescenti armate rivoluzionarie e Carnot decise di passare all'offensiva contro l'esercito di Coburgo, affidando la missione pi\u00f9 importante al generale Pichegru, assegnato al comando della Armata del Nord e dell'Armata delle Ardenne al posto del generale Jourdan che, inizialmente destituito, venne trasferito alla testa della Armata della Mosella. Le prime azioni del generale Pichegru tuttavia non ebbero successo e l'attacco del 9 germinale (29 marzo) su Le Cateau venne respinto.\nIl feldmaresciallo Coburgo conquist\u00f2 Landrecies l'11 floreale (30 aprile) e, disponendo di una testa di ponte sulla Sambre, sembrava in grado di marciare su Parigi, ma i rappresentanti in missione Louis Saint-Just e Fran\u00e7ois-Joseph Le Bas, inviati per rafforzare la coesione e la combattivit\u00e0 delle armate, organizzarono con grande energia la resistenza a Guise e Cambrai, mentre Carnot ordin\u00f2 al generale Jourdan di accorrere con una parte delle sue forze in soccorso della armata delle Ardenne; inoltre il generale Pichegru ricevette precise disposizioni di marciare con l'armata del Nord verso Courtrai e Ypres. Saint-Just organizz\u00f2 la difesa di Charleroi con l'armata delle Ardenne, che si batt\u00e9 strenuamente fino al 13 pratile (1\u00ba giugno) quando giunsero finalmente in aiuto le truppe del generale Jourdan che tre giorni prima avevano respinto gli austriaci da Dinant. Cos\u00ec concentrate, le forze rivoluzionarie, organizzate nella nuova Armata di Sembre e Mosa, sotto il comando del generale Jourdan, conquistarono definitivamente Charleroi il 7 messidoro (25 giugno) prima dell'arrivo del grosso dell'esercito di Coburgo. La battaglia decisiva avvenne a Fleurus il 26 giugno 1794: i coalizzati attaccarono le posizioni fortificate dei francesi, ma gli attacchi furono respinti, l'Armata di Sambre e Mosa pass\u00f2 al contrattacco e, guidata dal generale Jourdan e da abili luogotenenti come i generali Jean-Baptiste Kl\u00e9ber, Fran\u00e7ois-S\u00e9verin Marceau e Jean \u00c9tienne Championnet, ottenne la vittoria, costringendo il nemico a battere in ritirata.\nIn precedenza anche il generale Pichegru, coadiuvato dal capace generale Jean Victor Moreau, aveva raggiunto importanti successi nelle Fiandre con l'Armata del Nord; le forze rivoluzionarie occuparono Courtrai il 7 floreale, tre giorni dopo entrarono a Furnes e il 29 floreale (18 maggio) vinsero la battaglia di Tourcoing, infliggendo dure perdite agli anglo-austriaci del Duca di York; il 29 pratile il generale Pichegru raggiunse Ypres dove cattur\u00f2 numerosi prigionieri e il 15 messidoro conquist\u00f2 Ostenda. In un primo momento i francesi si erano trovati invece in difficolt\u00e0 nel Palatinato; in pratile il feldmaresciallo Heinrich von M\u00f6llendorff riconquist\u00f2 con l'armata austro-prussiana Kaiserslautern, ma i rappresentanti in missione sollecitarono energicamente la controffensiva, le armate del Reno e della Mosella, al comando dei generali Claude Michaud e Jean Ren\u00e9 Moreaux, attaccarono a partire dal 15 messidoro, e il 25 messidoro (13 luglio) sconfissero il nemico a Trippstadt dopo una serie di attacchi frontali, riconquistando subito dopo Pirmasens e Kaiserslautern.\nSu tutti i fronti continuarono i successi delle armate rivoluzionarie: il 5 e il 9 floreale (24 e 28 aprile) nel settore delle Alpi vennero occupati il Gran San Bernardo e Saorgio contro i piemontesi; il 15 pratile (3 giugno) nei Pirenei occidentali, i francesi conquistarono contro gli spagnoli il campo delle Aldude ed entro il 9 pratile riguadagnarono terreno anche nei Pirenei orientali.\nDopo la vittoria di Fleurus le armate rivoluzionarie poterono soprattutto avanzare rapidamente nei Paesi Bassi; l'Armata di Sambre e Mosa del generale Jourdan raggiunse Bruxelles dove si congiunse con l'Armata del Nord del generale Pichegru che proveniva dalle Fiandre; quindi i due generali occuparono il 9 Termidoro (27 luglio) Liegi e Anversa, mentre le truppe della coalizione si disgregavano; il Duca di York ripieg\u00f2 in Olanda mentre gli austriaci del generale conte di Clerfayt, succeduto a Coburgo, si ritirarono dietro il fiume Roer. Dopo la rapida riconquista delle fortezze del nord, Valenciennes, Cond\u00e8, Le Quesnoy, Landrecies, che si arresero senza resistenza, gli eserciti francesi ripresero l'offensiva in settembre. Il generale Jourdan super\u00f2 prima l'Ourthe e quindi, l'11 vendemmiaio anno III (2 ottobre 1794), la Roer ad Aldenhoven, costringendo il generale Clerfayt a ripiegare ulteriormente oltre il Reno; pi\u00f9 a sud le armate del Reno e della Mosella, al comando del generale Michaud, avanzarono ulteriormente nel Palatinato, raggiunsero il settore di Magonza e conquistarono il 24 dicembre 1794 Mannheim, mentre Lussemburgo venne assediata.\nContemporaneamente il generale Pichegru, al comando dell'Armata del Nord, aveva ripreso l'avanzata verso la Mosa; la piazzaforte di Maastricht venne conquistata il 4 novembre, e i francesi proseguirono la marcia in dicembre, favoriti dal congelamento dei grandi fiumi che permise il loro attraversamento. L'armata super\u00f2 quindi con successo la Mosa, il Waal e il Leck, mentre le truppe della coalizione si frammentarono nella ritirata ripiegando in direzioni differenti senza difendere l'Olanda. Il 2 dicembre il Duca di York aveva iniziato ad arretrare verso l'Hannover, mentre il Principe d'Orange evacu\u00f2 le sue truppe e raggiunse la Gran Bretagna. L'Olanda venne occupata senza grande difficolt\u00e0 dal generale Pichegru; il 23 gennaio 1795 la cavalleria francese arriv\u00f2 al Texel e cattur\u00f2 la flotta olandese bloccata dai ghiacci. I fuoriusciti olandesi della rivoluzione del 1787 ritornarono insieme alle truppe francesi e venne proclamata la Repubblica Batava.\nMentre sulle Alpi il ministro Carnot rinunci\u00f2 a operazioni offensive e trascur\u00f2 i progetti aggressivi del generale Bonaparte, momentaneamente destituito dopo il 9 Termidoro anno II, sui Pirenei i francesi presero l'iniziativa: il generale Jacques Dugommier rimase ucciso durante la battaglia della Montagna nera il 17 novembre 1794, ma l'armata rivoluzionaria ebbe la meglio e avanz\u00f2 in Catalogna conquistando Figueras e Rosas; in agosto anche il generale Jeannot de Moncey aveva ottenuto brillanti successi contro gli spagnoli occupando San Sebastian e Fontarabia.\nIn questa fase gli eventi del 9 Termidoro anno II ebbero una grande influenza anche sulla guerra e soprattutto sugli obiettivi della Francia rivoluzionaria; era intendimento dei componenti del Comitato di salute pubblica rinunciare alla guerra di propaganda e a imporre con le armi l'espansione rivoluzionaria in tutta Europa; i nuovi scopi, delineati da Lazare Carnot, Georges Couthon e Jacques Nicolas Billaud-Varenne, divenivano ora quelli di vincere militarmente la guerra e di depredare i territori per permettere il sostentamento delle armate e il pagamento delle spese delle campagne militari; si rinunciava a vaste annessioni e a un espansionismo territoriale secondo i progetti originari dei girondini. In questo senso la caduta di Robespierre e dei suoi alleati provoc\u00f2 anche una complessiva rivalutazione degli obiettivi di guerra e un ritorno, da parte dei dirigenti termidoriani, ai grandi progetti di espansione militare delle rivoluzione, prolungando di fatto il conflitto.\n1795.\nLa coalizione aveva quindi subito una serie di importanti sconfitte e le armate francesi avevano raggiunto e superato i cosiddetti \"confini naturali\"; inoltre tra gli alleati si diffondevano sempre pi\u00f9 contrasti di potenza e fenomeni di disgregazione; in particolare la Prussia, in conflitto con l'Austria e con la Russia per il dominio sulla Germania e per il destino della Polonia, era intenzionata a cercare un accordo con la Francia rivoluzionaria. Dopo la seconda spartizione della Polonia del 23 gennaio 1793 tra Prussia e Russia, i polacchi erano insorti nel marzo 1794 e l'esercito prussiano dovette marciare su Varsavia, dove peraltro venne respinto; furono gli eserciti russi del maresciallo Aleksandr Suvorov che conquistarono la capitale polacca e schiacciarono l'insurrezione, di concerto con gli austriaci che entrarono a Cracovia. Molto contrariato da questi sviluppi e dalle decisioni austro-russe del 5 gennaio 1795, il re di Prussia Federico Guglielmo II ritir\u00f2 le sue truppe dal Reno e intavol\u00f2 trattative a Basilea con l'inviato francese Fran\u00e7ois de Barth\u00e9lemy.\nDopo complesse trattative e molte incertezze tra i francesi sugli obiettivi territoriali da raggiungere, i colloqui, condotti da Barth\u00e8lemy e Karl von Hardenberg dal marzo 1795, sfociarono nella prima pace di Basilea del 5 aprile 1795 con la quale la Prussia concedeva la linea del Reno alla Francia. Dopo la defezione della Prussia anche la Repubblica Batava concluse un trattato il 16 maggio 1795 con la Francia cedendo la Fiandra olandese con Maastricht e Venlo, e accettando l'alleanza con la Repubblica \"sorella\" con un corpo d'occupazione francese di 25.000 soldati. Gi\u00e0 in precedenza, il 10 febbraio 1795 era stato concluso un trattato con il granducato di Toscana.\nAnche la Spagna, dopo alcune resistenze dell'ambizioso primo ministro Manuel Godoy, fu costretta a trattare con la Francia rivoluzionaria; dopo una riuscita offensiva del generale Moncey, che condusse alla conquista di Bilbao il 17 luglio e al raggiungimento della linea dell'Ebro, gli spagnoli accettarono di concludere il 22 luglio 1795 la seconda pace di Basilea; la Spagna cedeva la sua parte di Santo Domingo. Fallirono invece le trattative con l'Austria; il cancelliere Johann von Thugut, sovvenzionato dai britannici, rifiut\u00f2 di concedere, come richiesto dagli inviati francesi, la Renania e anche il Belgio e la Lombardia in cambio della Baviera.\nI Termidoriani, succeduti ai componenti del Comitato di salute pubblica nella guida delle Repubblica, dovevano quindi riprendere la guerra sul Reno per costringere l'Austria a cedere, ma le condizioni delle armate rivoluzionarie, dopo la caduta dei giacobini, erano nettamente peggiorate. Il vettovagliamento e l'armamento dell'esercito, lasciati a fornitori privati e speculatori, decaddero rapidamente, le truppe disponibili scesero a soli 454.000 soldati, le diserzioni aumentarono nettamente, anche se lo spirito patriottico e rivoluzionario rimase nei reparti combattenti. Inoltre l'offensiva in Germania, affidata all'Armata del Reno e Mosella del generale Jean-Charles Pichegru, venne rovinata dalla segreta defezione di quest'ultimo che, ambizioso e debole, si fece corrompere dagli inviati realisti e intralci\u00f2 i preparativi fino a settembre 1795.\nMentre i Termidoriani non mostravano sufficiente energia per riprendere la guerra, la Gran Bretagna decise di organizzare, sotto la direzione di Joseph de Puisaye e con il consenso di William Windham, una grande spedizione di emigrati realisti per riattivare la sollevazione dell'Ovest. Vennero costituiti due reparti di circa 12.000 uomini, vestiti con giubbe rosse, organizzate con emigrati e volontari tra i prigionieri francesi; era inoltre prevista una ripresa della guerriglia \"chouans\" in Vandea e Bretagna. Ma la spedizione fu organizzata male e, grazie all'intercettazione di dispacci, il Comitato di salute pubblica venne a conoscenza dei piani realisti; le truppe rivoluzionarie guidate dal generale Lazare Hoche intervennero duramente contro la guerriglia \"chouans\" in Bretagna.\nNonostante questi contrattempi la spedizione, guidata da Puisaye, prosegu\u00ec; la squadra navale dell'ammiraglio Louis Thomas Villaret fu battuta e respinta dalle navi britanniche dell'ammiraglio Alexander Bridport il 23 giugno 1795 e una divisione di emigrati sbarc\u00f2 nella baia di Quiberon il 27 giugno dove fu accolta da un raggruppamento di contadini organizzati in precedenza da emissari realisti. Nonostante questo successo iniziale, le discordie tra i capi della spedizione intralciarono le operazioni che furono sospese in attesa dello sbarco di rinforzi. Il generale Hoche ebbe quindi il tempo di accorrere con l'armata rivoluzionaria; gli \"chouans\" furono dispersi e il comandante francese fece costruire in una settimana un solido sistema di trinceramenti che blocc\u00f2 completamente le forze realiste nella penisola di Quiberon. Il generale Hoche sferr\u00f2 l'attacco decisivo nella notte del 2-3 Termidoro (20-21 luglio); sotto un violento temporale, le colonne rivoluzionarie ebbero la meglio, l'armata realista venne dispersa o catturata, solo pochi scamparono sulle navi britanniche. L'armata dell'Ovest cattur\u00f2 circa 7.000-8.000 uomini tra emigrati, \"chouans\" e prigionieri, di cui 718 vennero fucilati.\nIn estate erano intanto fallite definitivamente le trattative per una pace generale; Federico Guglielmo II di Prussia rifiut\u00f2 ulteriori concessioni in Germania e accett\u00f2 le decisioni della terza spartizione della Polonia del 3 agosto, l'Austria si mantenne legata alla Gran Bretagna e la Russia entr\u00f2 nella coalizione il 28 settembre. Anche i Termidoriani erano decisi a combattere e diedero ordine alle armate di attaccare, ma solo l'Armata di Sambre e Mosa del generale Jourdan prese l'offensiva e attravers\u00f2 il Reno a D\u00fcsseldorf e Neuwied il 20 fruttidoro (6 settembre), costringendo il generale Clerfayt a ripiegare sul Meno e poi sul Neckar. Invece il generale Pichegru, comandante dell'Armata del Reno e Mosella, coinvolto in trattative con il nemico, ritard\u00f2 i movimenti e il suo debole attacco da Mannheim su Heidelberg venne duramente respinto dall'esercito del generale Dagobert von Wurmser il 23 settembre, mentre il generale Jourdan rimaneva bloccato a Magonza.\nIl 13 vendemmiaio anno IV (5 ottobre 1795) a Parigi la rivolta realista venne schiacciata a opera di Paul Barras con la partecipazione decisiva del generale Bonaparte che ebbe modo cos\u00ec di tornare in evidenza; la fermezza rivoluzionaria dei Termidoriani fu rafforzata, ma l'andamento delle operazioni sui fronti rimase sfavorevole ai francesi. Il generale von Wurmser avanz\u00f2 verso Mannheim, il 10 ottobre il generale Clerfayt attravers\u00f2 il Meno e aggir\u00f2 il generale Jourdan mentre il generale Pichegru non si mosse in aiuto; il 29 ottobre gli austriaci sconfiggevano i francesi a Magonza e liberavano la citt\u00e0, costringendo l'Armata di Sambre e Mosa a ripiegare oltre il Reno. A novembre anche il generale Pichegru venne attaccato e costretto a ripiegare dietro la Queich; il 21 novembre gli austriaci riconquistarono Mannheim. Il generale Pichegru, sempre in cospirazione con i realisti, venne finalmente destituito alla fine di dicembre dal comando dell'armata di Reno e Mosella.\n1796.\nNonostante contrasti e dubbi sull'opportunit\u00e0 di continuare con politiche aggressive di espansione territoriale, di depredazione dei territori e di diffusione delle idee rivoluzionarie, il Direttorio, la nuova struttura di potere creata con la costituzione dell'anno III insediatasi il 26 ottobre 1795, era intenzionato a riprendere con maggiore energia la guerra contro i coalizzati per ottenere finalmente una vittoria decisiva. Le armate rivoluzionarie furono riorganizzate e i cosiddetti \"commissari alle armate\" sostituirono i rappresentanti in missione del Comitato di salute pubblica. Il piano stabilito da Lazare Carnot, tornato a dirigere la guerra come membro del Direttorio, per la campagna del 1796 prevedeva una grande offensiva principale in Germania con l'Armata di Sambre e Mosa del generale Jourdan e l'Armata del Reno e Mosella passata al comando del generale Moreau che avrebbero marciato risolutamente in direzione di Vienna, mentre l'Armata d'Italia, pi\u00f9 debole numericamente e male equipaggiata, doveva limitarsi a un'offensiva locale in Piemonte e Lombardia per attirare una parte delle forze nemiche. In realt\u00e0 il nuovo comandante dell'armata, il generale Napoleone Bonaparte, da molto tempo aveva idee completamente diverse sugli scopi di un'offensiva nella penisola che riteneva il punto debole delle potenze coalizzate.\nNel marzo 1796 il generale Bonaparte diede inizi\u00f2 alla sua offensiva in Italia che in pochi mesi, grazie alle sue grandi capacit\u00e0 tattiche e strategiche e alla combattivit\u00e0 e resistenza delle truppe francesi, avrebbe provocato una svolta decisiva nella guerra. Dopo aver separato gli eserciti del Piemonte e dell'Austria con una sorprendente offensiva al centro dello schieramento nemico, il generale manovr\u00f2 con rapidit\u00e0 e sconfisse i due avversari ripetutamente a Cairo Montenotte, a Millesimo, a Mondov\u00ec, imponendo la pace al Regno di Sardegna (armistizio di Cherasco); mentre gli austriaci ripiegavano nel Tirolo e in Friuli, i francesi entrarono a Milano il 15 maggio e cinsero d'assedio Mantova. Il generale Bonaparte assunse un ruolo determinante in Italia, scavalcando le decisioni del Direttorio, depredando il territorio per fornire bottino per i suoi soldati ed estendendo il potere francese a Parma, Modena, Bologna, Ferrara e Livorno. Il 15 ottobre 1796 il generale organizz\u00f2 con Modena e le Legazioni, tolte al Papa, la Repubblica cispadana.\nDall'agosto 1796 al gennaio 1797 il generale Bonaparte respinse una serie di pericolosi tentativi da parte degli eserciti austriaci di sbloccare la fortezza assediata di Mantova; nonostante molte difficolt\u00e0, il generale dimostr\u00f2 grande abilit\u00e0 di manovra e vinse le battaglie di Castiglione, Bassano e Arcole contro i generali imperiali Dagobert von Wurmser e Joseph Alvinczy von Berberek. Infine il 14 gennaio 1797 il comandante dell'armata d'Italia vinse la battaglia di Rivoli, ottenendo una decisiva vittoria di annientamento che in breve avrebbe condotto alla resa di Mantova e aperto la strada per l'ulteriore avanzata francese oltre le Alpi verso Vienna.\nNel frattempo, mentre il generale Bonaparte otteneva una serie di clamorose vittorie, sul fronte tedesco, dopo alterne vicende, l'offensiva dei generali Jourdan e Moreau era completamente fallita, vanificando i piani originari del ministro Carnot. Il generale Jourdan aveva attraversato il Reno solo il 31 maggio senza coordinarsi con il generale Moreau che a sua volta non pass\u00f2 il fiume prima del 24 giugno; tuttavia i successi del generale Bonaparte in Italia costrinsero il feldmaresciallo von Wurmser, che fronteggiava l'armata del Reno e Mosella, ad abbandonare la Baviera per accorrere in soccorso di Mantova. Quindi l'arciduca Carlo, che aveva respinto i primi attacchi del generale Jourdan, dovette ripiegare e abbandonare il Palatinato; l'armata di Sambre e Mosa raggiunse il fiume Naab, mentre il generale Moreau entr\u00f2 a Monaco.\nIl successo francese in Germania fu solo temporaneo, l'arciduca Carlo pass\u00f2 alla controffensiva e, sfruttando la scarsa coesione delle due armate nemiche, riguadagn\u00f2 il terreno perduto. Prima il generale Jourdan venne aggirato da Norimberga e, dopo essere stato battuto sul fiume Lahn, riattravers\u00f2 il Reno alla fine del settembre 1796; quindi anche il generale Moreau che era arretrato prudentemente nella Foresta Nera, venne minacciato alle spalle, dovette ripiegare in fretta per la valle dell'inferno e ripass\u00f2 a sua volta il fiume il 26 ottobre a Huningue.\nContemporaneamente alle campagne terrestri sul continente il Direttorio cercava anche di mettere in difficolt\u00e0 la Gran Bretagna estendendo i teatri di guerra e rafforzando il sistema di alleanze: venne concluso un accordo con la Spagna e la flotta britannica, privata delle sue basi navali, dovette temporaneamente abbandonare il Mare Mediterraneo; la Corsica venne riconquistata dai francesi in ottobre. Da luglio 1796 erano inoltre in corso preparativi per un intervento militare in Irlanda guidato dal generale Lazare Hoche, in collaborazione con i ribelli guidati da Wolfe Tone. Il governo britannico si preoccup\u00f2 per l'andamento della guerra e propose al Direttorio di aprire negoziati e James Harris Malmesbury venne inviato a Lilla per trattare\nIl Direttorio riusc\u00ec inoltre a soffocare finalmente la rivolta realista dell'ovest; in giugno venne dichiarata ufficialmente finita la guerra nei territori vandeani e \"chouans\" anche se bande isolate erano ancora attive; il generale Hoche, dopo Quiberon, rimase con le sue truppe sul territorio con pieni poteri e, impiegando duri metodi repressivi, ottenne risultati decisivi. In febbraio e marzo 1796 vennero catturati e fucilati i capi dell'esercito realista Jean Nicolas Stofflet e Fran\u00e7ois Charette; quindi il generale rastrell\u00f2 i territori a nord della Loira e pacific\u00f2 il Morbihan, dove furono catturati Georges Cadoudal e Pierre Guillemot, il \"bocage\" normanno e il Maine, dove furono presi Louis de Frott\u00e9 e Marie Paul de Scepaux.\n1797.\nLe trattative con i britannici furono presto interrotte; l'inviato di Londra lasci\u00f2 la Francia fin dal 19 dicembre 1796 e sarebbe tornato a Lilla solo il 7 luglio 1797 per una nuova serie di colloqui infruttuosi. Il primo ministro William Pitt intendeva conservare le colonie strappate alla Francia e in particolare Ceylon e la Trinit\u00e0; inoltre la posizione britannica si rafforz\u00f2 nel 1797: la flotta spagnola, alleata dei francesi, sub\u00ec una grave disfatta il 14 febbraio 1797 nella battaglia di Capo San Vincenzo a opera della Royal Navy sotto il comando dell'ammiraglio Sir John Jervis; l'accesso al Mediterraneo fu di nuovo possibile per le navi britanniche, mentre la spedizione navale francese in Irlanda guidata dal generale Hoche venne dispersa da una tempesta e dovette rientrare in patria senza aver potuto sbarcare.\nIn realt\u00e0 gli avvenimenti decisivi si verificarono in Italia. Dopo la caduta di Mantova il generale Bonaparte aveva inizialmente marciato verso Roma e concluso rapidamente il trattato di Tolentino ottenendo per la Francia, Avignone e le Legazioni; il 10 marzo 1797 il comandante dell'armata d'Italia riprese audacemente l'avanzata verso Vienna; l'arciduca Carlo, che aveva assunto il comando delle residue forze austriache, non pot\u00e9 fermare la marcia dei francesi; il generale Bonaparte super\u00f2 il Piave e il Tagliamento, quindi mentre una parte delle sue forze avanzava verso Lubiana, conquist\u00f2 Tarvisio e le sue avanguardie arrivarono fino al Semmering. Fin dal 30 marzo il generale Bonaparte, desideroso di concludere la campagna e di imporre al Direttorio le sue decisioni riguardo alla pace con l'Austria, aveva proposto trattative agli austriaci, i colloqui iniziarono il 7 aprile e 18 aprile vennero conclusi i preliminari di Leoben. Il generale scavalcava il Direttorio che al contrario intendeva continuare le ostilit\u00e0 e migliorare la situazione sul fronte del Reno. Il 16 aprile l'armata di Sambre e Mosa, passata al comando del generale Hoche, aveva attraversato il fiume e marciato su Francoforte, mentre anche il generale Moreau aveva ripreso le operazioni, ma era ormai tardi; in Italia il generale Bonaparte aveva gi\u00e0 concluso le trattative con pieno successo, e il Direttorio dovette ratificare le sue decisioni.\nQueste prevedevano per il momento, oltre alla costituzione della Repubblica cispadana, l'organizzazione in Lombardia della Repubblica cisalpina, l'alleanza con la nuova Repubblica di Genova, pressioni militari sul Vallese e la Svizzera, l'occupazione delle isole Ionie. In cambio l'Austria avrebbe ricevuto la terraferma della Repubblica di Venezia, invasa dal 2 maggio 1797 dai francesi che entrarono nella citt\u00e0 lagunare il 12 maggio, accolti dai giacobini locali. Trattative definitive erano in corso a Udine con gli austriaci; il Direttorio premeva sul generale Bonaparte per ottenere la Renania ed era meno interessato ai rivolgimenti attuati nella penisola, ma il comandante dell'armata d'Italia, forte anche dell'appoggio fornito dai soldati del suo luogotenente generale Pierre Augereau, ai direttori nella crisi del 18 fruttidoro, accrebbe ancora il suo potere e tratt\u00f2 personalmente con l'inviato austriaco Philipp von Cobenzl.\nIl 18 ottobre 1797 l'Austria firm\u00f2 il Trattato di Campoformio cedendo anche la riva sinistra del Reno tranne Colonia e accettando la nuova organizzazione politica della penisola decisa dal generale Bonaparte; in cambio ottenne il Veneto fino all'Adige compresa Venezia; l'antica repubblica aveva cessato di esistere, evento che fu causa di amare delusioni dei patrioti italiani nei riguardi del generale. Questo accordo, e il successivo congresso di Rastatt che defin\u00ec i dettagli delle modifiche territoriali in Renania, formalmente poneva termine alla guerra della prima coalizione ma non prometteva di essere definitivo. L'Austria era delusa e desiderosa di rivincita, la Francia rivoluzionaria dominava con i suoi rappresentanti le nuove repubbliche \"sorelle\" e inoltre la \"Grande Nazione\" dirigeva le sue nuove ambizioni verso la Svizzera, Roma, il Regno di Napoli. Inoltre la Gran Bretagna era ancora in guerra, le trattative con Malmesbury erano fallite e il Direttorio stava studiando nuovi piani per minacciare l'avversario in Oriente, sulla via delle Indie, e nelle stesse isole britanniche.\nGuerra contro la Gran Bretagna.\n1798.\nDal 1793 la Francia rivoluzionaria era in guerra con la Gran Bretagna che disponendo della superiorit\u00e0 navale era in grado di interrompere la navigazione delle navi francesi e il commercio coloniale e che, nel corso degli anni, si era impadronita di gran parte dei possedimenti oltremare della potenza nemica. Mentre a Santo Domingo dominava l'energico Toussaint Louverture, resosi praticamente indipendente dalla Francia, la Repubblica manteneva ancora il controllo solo della Guadalupa e delle Mascarene, mentre Tobago, Saint Lucia, la Martinica erano cadute in mano dei britannici che avevano occupato anche la Guyana olandese e la Trinit\u00e0 spagnola. Raggiunta la pace sul continente, il Direttorio progett\u00f2 quindi di riprendere vigorosamente la guerra contro la Gran Bretagna, considerata potenza mercantilistica, debole perch\u00e9 priva di un esercito nazionale, e attaccabile grazie anche all'alleanza della Repubblica rivoluzionaria con la Spagna e l'Olanda. Anche Talleyrand, considerato anglofilo, promuoveva la guerra a oltranza contro \"i tiranni del mondo\" e i \"vampiri del mare\".\nIl Direttorio faceva conto sull'insurrezione in Irlanda, sul potenziamento della guerra economica con l'introduzione di rigide norme contro il commercio neutrale che accettava le merci britanniche e l'adozione di un sistema di \"blocco continentale\" che sar\u00e0 poi ripreso dall'Impero napoleonico. Soprattutto la Francia rivoluzionaria decise di costituire intorno a Brest una Armata d'Inghilterra affidata al generale Bonaparte per uno sbarco in forze sull'isola nemica. In un primo momento sembra che il generale credesse nella possibilit\u00e0 di riuscita di questa impresa ma ben presto le circostanze mutarono decisamente a vantaggio della Gran Bretagna. Sul mare il predominio britannico si stava rafforzando: dopo la vittoria di San Vincenzo l'ammiraglio Jervis assedi\u00f2 Cadice neutralizzando la flotta spagnola, mentre l'ammiraglio Horatio Nelson entr\u00f2 in Mediterraneo. Inoltre la flotta olandese fu sconfitta a Camperduyn dall'ammiraglio Adam Duncan, mentre l'ammiraglio francese Fran\u00e7ois-Paul Brueys, bloccato a Corf\u00f9, non pot\u00e9 raggiungere Brest.\nIl 5 ventoso anno VI (23 febbraio 1798) il generale Bonaparte consigli\u00f2 di rinunciare allo sbarco; le condizioni navali non sussistevano non essendo la flotta francese in grado di garantire la sicurezza della navigazione e anche il Direttorio temeva di perdere la sua armata pi\u00f9 forte e il suo miglior generale mentre la situazione sul continente era ancora pericolosa. Tuttavia dopo aver rinunciato allo sbarco in Inghilterra, il generale Bonaparte sorprendentemente propose al suo posto di organizzare una audace spedizione in Oriente per conquistare l'Egitto, progetto che appariva ancor pi\u00f9 temerario e arrischiato dello sbarco sulle isole britanniche. Frutto in gran parte delle ambizioni personali del generale Bonaparte e non ostacolata dal Direttorio, desideroso di sbarazzarsi dell'ingombrante militare, la spedizione in Egitto non mancava di valide motivazioni strategico-politiche. Si prevedevano scarsa resistenza da parte dei Mamelucchi e accoglienze favorevoli tra la popolazione locale, inoltre l'Egitto poteva aprire le vie d'accesso al Mar Rosso e all'India dove Tippoo Sahib opponeva resistenza ai britannici nel Mysore. Tuttavia una simile impresa impediva qualsiasi accordo con la Gran Bretagna, rischiava di destabilizzare l'Impero Ottomano e soprattutto di spingere all'aperta ostilit\u00e0 la Russia del nuovo e ambizioso zar Paolo I.\nIl generale Bonaparte salp\u00f2 da Tolone per l'Egitto, con 30 navi da guerra, 280 trasporti, i 38.000 soldati dell'Armata d'Oriente e una numerosa e qualificata missione culturale e scientifica, il 30 floreale anno VI (19 maggio 1798); la spedizione, sfuggendo fortunosamente alle ricerche delle flotta britannica dell'ammiraglio Nelson, prima conquist\u00f2 il 6 giugno l'isola di Malta, i cui cavalieri dell'Ordine non opposero resistenza, e quindi sbarc\u00f2 ad Alessandria. Il generale Bonaparte marci\u00f2 subito lungo il Nilo, ottenne una importante vittoria nella battaglia delle Piramidi contro i Mamelucchi il 21 luglio, quindi raggiunse e occup\u00f2 Il Cairo. Nel frattempo tuttavia l'ammiraglio Nelson, ottenute informazioni a Napoli sui movimenti francesi, ritorn\u00f2 nelle acque egiziane e la notte del 31 luglio 1798 attacc\u00f2 di sorpresa nella rada di Abukir la flotta francese dell'ammiraglio Brueys alla fonda. Il 1\u00ba agosto le navi francesi vennero distrutte e l'ammiraglio rimase ucciso. Questo disastro cambiava completamente la situazione: il generale Bonaparte rimaneva predominante sulla terraferma, estendeva la sua conquista verso Assuan e l'istmo di Suez, organizzava il suo dominio appoggiandosi ai notabili locali e sviluppando una serie di iniziative schientifiche e culturali, ma, privo della flotta, era in pratica bloccato e isolato con il suo esercito in Oriente, senza poter ricevere aiuti dalla madrepatria.\nInoltre la spedizione in Egitto acceler\u00f2 la formazione di un nuovo fronte antifrancese: l'Impero Ottomano dichiar\u00f2 guerra alla Francia il 9 settembre 1798; il Regno di Napoli, sotto l'influenza dell'ammiraglio Nelson, si un\u00ec a sua volta alla Gran Bretagna; quindi la Russia strinse alleanza con i turchi, ottenne il libero passaggio sugli stretti e la sua flotta, entrata nel Mediterraneo, attacc\u00f2 al comando dell'ammiraglio F\u00ebdor U\u0161akov le isole Ionie, Corf\u00f9 venne occupata dai russi il 3 marzo 1799. Lo zar Paolo si dichiar\u00f2 protettore dell'ordine di Malta e del Regno di Napoli, dove gi\u00e0 dominavano i britannici che avevano anche bloccato l'isola di Malta. Il 29 dicembre 1798 russi e britannici conclusero un formale accordo politico-militare e vennero decise operazioni combinate in Olanda e in Italia.\nNel frattempo era stata schiacciata anche la ribellione in Irlanda promossa dalla Societ\u00e0 degli irlandesi uniti di Wolfe Tone; il piccolo contingente francese inviato in appoggio al comando del generale Jean Joseph Humbert sbarc\u00f2 a Killala, ma venne sconfitto nella battaglia di Ballinamuck, mentre una seconda spedizione venne intercettata e sconfitta nella battaglia di Tory Island, subendo forti perdite. Wolfe Tone, catturato, si suicid\u00f2 poco prima di essere impiccato.\nAncor prima della spedizione in Oriente il Direttorio aveva preso una serie di iniziative politico-militari di espansione rivoluzionaria che, con il loro carattere aggressivo e ideologico, contribuirono al coagularsi delle potenze monarchiche in una nuova coalizione. Per assicurarsi la massima fedelt\u00e0 antibritannica degli olandesi, il 3 piovoso anno VI (22 gennaio 1798) un colpo di forza di Herman Willem Daendels con l'appoggio delle truppe francesi del generale Barth\u00e9lemy Joubert, epur\u00f2 l'assemblea della Repubblica Batava e redasse una nuova costituzione, assicurando uno stretto controllo francese. Dopo una eguale epurazione nella Repubblica Cisalpina e dopo la fallita sommossa giacobina a Roma del 28 dicembre 1797, il generale Louis Alexandre Berthier, comandante dell'Armata d'Italia, ricevette ordine di marciare su Roma. Il generale raggiunse e occup\u00f2 senza difficolt\u00e0 la citt\u00e0 l'11 febbraio 1798 e trasfer\u00ec il papa Pio VI a Siena, mentre i rivoluzionari giacobini proclamavano la Repubblica Romana. Infine, dopo accordi conclusi fin dall'8 dicembre 1797 tra il direttore Jean-Fran\u00e7ois Reubell, il generale Bonaparte e Peter Ochs, il 13 e 14 febbraio 1798 il generale Guillaume Brune invase la Svizzera e occup\u00f2 Berna; gli emissari del Direttorio Lecarlier e Rapinat organizzarono la Repubblica Elvetica. Per il momento il Regno di Sardegna venne risparmiato ma una guarnigione francese si insedi\u00f2 il 27 giugno 1798 nella cittadella di Torino.\nNel 1798 i francesi iniziarono una guerra non dichiarata in mare contro gli Stati Uniti d'America, nota in seguito come la quasi-guerra. Le ostilit\u00e0 trassero le loro origini nel risentimento della Francia rivoluzionaria a causa della posizione di neutralit\u00e0 tenuta dagli americani durante il conflitto con la Gran Bretagna. La conseguente crisi diplomatica sfoci\u00f2 nel blocco navale operato dalla Marina francese e nell'attivit\u00e0 di pirateria dei corsari francesi ai danni della marina mercantile americana ed ebbe il suo culmine nello scandalo dell'affare XYZ. Le ostilit\u00e0 si concluderanno nel 1800, quando la politica estera francese cambier\u00e0 direzione dopo l'ascesa al potere di Napoleone Bonaparte, con la firma del trattato di pace con gli Stati Uniti (Convenzione del 1800 o \"Convenzione di Mortefontaine\", 30 settembre 1800).\nLa seconda coalizione.\n1799.\nLa nuova coalizione antifrancese necessitava dell'alleanza dell'Austria o della Prussia, le potenze continentali che avrebbero consentito di attaccare la Francia in Italia settentrionale o sul Reno; mentre la Prussia mostr\u00f2 prudenza e incertezza e non entr\u00f2 in guerra, il cancelliere austriaco Thugut, pur non impegnandosi in accordi precisi con Gran Bretagna e Russia di cui temeva le mire su Olanda e stati italiani, fece preparativi per la guerra e consent\u00ec il transito delle truppe russe attraverso il suo territorio. Il Direttorio decise di prendere l'iniziativa e dichiarare guerra all'Austria il 22 ventoso anno VII (12 marzo 1799) e invadere la Toscana, mentre il papa Pio VI venne deportato a Valence. Il 28 aprile 1799 i plenipotenziari francesi che lasciavano Rastatt furono attaccati e in parte uccisi dalla cavalleria austriaca, evento che contribu\u00ec a radicalizzare gli animi e a spingere la Repubblica a promuovere una nuova ondata di patriottismo rivoluzionario contro le antiche monarchie.\nIn precedenza la Francia rivoluzionaria aveva ottenuto un ultimo successo in Italia dove il Regno di Napoli aveva iniziato una intempestiva e disorganizzata offensiva contro la Repubblica Romana; il debole esercito napoletano, guidato dal generale austriaco Karl Mack, avanz\u00f2 in un primo tempo fino a Roma, mentre il generale \u00c9tienne Championnet, comandante delle forze francesi, ripieg\u00f2 dietro il Tevere. Ben presto il generale pass\u00f2 all'offensiva, sbaragli\u00f2 facilmente l'esercito napoletano a Civita Castellana, rientr\u00f2 a Roma e insegu\u00ec le forze nemiche in disgregazione. Il 23 febbraio 1799 i francesi entrarono a Napoli, dopo un'avanzata costellata di violenze e saccheggi; il re fugg\u00ec in Sicilia mentre il generale Championnet, in contrasto con il rappresentante del Direttorio Guillaume-Charles Faipoult, proclam\u00f2 la Repubblica Partenopea con l'appoggio dei liberali locali. Inoltre il Direttorio colse l'occasione per dichiarare guerra anche al re di Sardegna, considerato connivente con i nemici della Repubblica; il Piemonte fu occupato dalle truppe francesi e il sovrano si ritir\u00f2 in Sardegna.\nOltre a continuare la sua politica aggressiva, la Repubblica aveva cercato di potenziare le sue forze con una serie di leggi, promosse dai giacobini, dirette a incrementare le armate ed esaltare lo slancio patriottico. Fin dal 19 fruttidoro anno VI (5 settembre 1798) il generale Jourdan aveva proposto una legge della coscrizione generale, mitigata dalle disposizioni sul numero di soldati effettivamente coscritti secondo la legge del 3 vendemmiaio anno VI (24 settembre 1798). Nonostante la renitenza e le diserzioni, circa 74.000 soldati raggiunsero le armate al fronte rafforzandone il carattere popolare; tuttavia erano ancora presenti gravi difficolt\u00e0 materiali e organizzative.\nLa campagna del 1799 fu caratterizzata da una serie di operazioni scoordinate, con lente manovre secondo le consuetudine operative settecentesche; i francesi, in particolare, invece di costituire una massa strategica in Svizzera, preferirono attaccare sia in Baviera, dove avanz\u00f2 l'Armata del Danubio del generale Jourdan sia in Italia con l'Armata d'Italia al comando del generale Barth\u00e9lemy Sch\u00e9rer; in Svizzera rimase la piccola armata del generale Andrea Massena che inizialmente invase i Grigioni ma poi venne fermato nel Vorarlberg. Il generale Jourdan invece venne battuto a Stockach il 25 marzo 1799 dalle truppe austriache dell'arciduca Carlo e prefer\u00ec ripiegare sul Reno e quindi dimettersi dal comando.\nIl generale Sch\u00e9rer sull'Adige manovr\u00f2 malamente e venne a sua volta sconfitto dagli austriaci del generale Paul Kray il 5 aprile 1799 a Magnano; i francesi ripiegarono fino all'Adda, mentre il generale Kray attese l'arrivo dell'esercito russo guidato dal famoso feldmaresciallo Aleksandr Vasil'evi\u010d Suvorov, protagonista di numerose vittorie contro polacchi e turchi, destinato ad assumere il comando supremo in Italia.\nLa linea dell'Adda venne attaccata in forze il 25 aprile dal maresciallo Suvorov con il suo esercito austro-russo durante le prime fasi della campagna; il generale Jean-Victor Moreau, che aveva sostituito Sch\u00e9rer, venne battuto il 27 aprile nella battaglia di Cassano d'Adda; i francesi evacuarono il milanese e concentrarono le loro forze ad Alessandria, mentre gli austro-russi entrarono a Milano il 29 aprile. Dopo questi importanti successi il maresciallo Suvorov occup\u00f2 tutta la Repubblica Cisalpina mentre nel frattempo si stava finalmente avvicinando da sud, dopo una difficile marcia lungo la penisola insorta, la francese Armata di Napoli guidata dal generale \u00c9tienne MacDonald dopo il richiamo di Championnet.\nIl maresciallo Suvorov raggrupp\u00f2 in fretta le sue forze per sbarrare il cammino al generale MacDonald; le truppe francesi vennero battute nella battaglia della Trebbia dal 17 al 19 giugno 1799 e il generale MacDonald ripass\u00f2 l'Appennino e raggiunse Genova dove confluirono anche le forze del generale Moreau. L'Italia settentrionale era in gran parte perduta per la Francia rivoluzionaria, mentre in giugno croll\u00f2 anche la Repubblica Partenopea sotto l'offensiva dell'esercito sanfedista appoggiato dalla flotta dell'ammiraglio Nelson. Il maresciallo Suvorov entr\u00f2 a Torino e occup\u00f2 il Piemonte. Egli progettava di reinsediare il re di Sardegna e invadere la repubblica dal Delfinato; un piano alternativo dei coalizzati avrebbe potuto prevedere un concentramento in Svizzera per penetrare in Francia dalla porta burgundica.\nLe numerose sconfitte spinsero il Direttorio ad adottare provvedimenti di emergenza; dopo la giornata rivoluzionaria del 30 pratile Anno VII (18 giugno 1799) che rafforz\u00f2 la posizione dei giacobini, il 9 messidoro (27 giugno) venne approvata, su proposta del generale Jourdan, la legge della \"leva in massa\" per il richiamo di tutte le classi di coscritti; mentre il 9 messidoro e il 24 messidoro (12 luglio) vennero proposti il prestito forzoso e una \"legge degli ostaggi\" contro gli emigrati e i ribelli. Sui fronti in estate la situazione rimase favorevole ai coalizzati; il generale Barth\u00e9lemy Joubert, inviato in Italia per prendere il comando, venne sconfitto e ucciso nella battaglia di Novi del 15 agosto 1799 contro l'esercito austro-russo del maresciallo Suvorov; mentre il 10 fruttidoro (27 agosto) un esercito anglo-russo sbarc\u00f2, al comando del Duca di York, in Olanda allo Helder minacciando un'invasione della Francia da nord. Il 27 fruttidoro (13 settembre), durante una tumultuosa riunione dell'assemblea dei Cinquecento, il generale Jourdan propose di dichiarare la \"patria in pericolo\".\nAnche la situazione del generale Mass\u00e9na era divenuta critica in Svizzera; l'arciduca Carlo aveva attraversato il Reno a nord per collaborare con le truppe russe del generale Aleksandr Korsakov e quindi i francesi evacuarono Zurigo e ripiegarono dietro la Limmat. Tuttavia la scarsa coesione tra le potenze e le manovre del cancelliere austriaco Johann Thugut impedirono alla coalizione di ottenere una vittoria decisiva. L'arciduca Carlo ricevette ordine di lasciare la Svizzera e di marciare verso l'Olanda e inoltre il cancelliere convinse lo zar Paolo I a ordinare al maresciallo Suvorov di interrompere le sue operazioni in Italia e marciare verso nord in Svizzera, attraverso il San Gottardo.\nLe forze austro-russe erano quindi disperse e il generale Mass\u00e9na pot\u00e9 passare all'offensiva per sfruttare la favorevole situazione Quindi mentre il maresciallo Suvorov superava con difficolt\u00e0 il San Gottardo, contrastato dal generale Claude Jacques Lecourbe e avanzava lungo la valle del fiume Reuss, il generale Mass\u00e9na vinse tra il 25 e il 27 settembre 1799 la seconda battaglia di Zurigo; il generale Korsakov venne sconfitto e dovette battere in ritirata, mentre sulla Linth le truppe del generale Nicolas Soult sbaragliarono le forze austriache del generale von Hotze.\nLa situazione del maresciallo Suvorov, isolato tra le montagne, con scarsi rifornimenti e contrastato in tutti i punti dalle truppe francesi, divenne difficile; dopo aver appreso della disfatta dei generali Korsakov e von Hotze, il comandante russo, bloccato a Altdorf e a N\u00e4fels, dovette ripiegare verso est con i resti del suo esercito e raggiunse il Vorarlberg alla met\u00e0 di ottobre.\nMentre i francesi mantenevano solidamente il controllo della Svizzera, i coalizzati subirono altri rovesci anche nei Paesi Bassi dove l'esercito anglo-russo del Duca di York venne decimato dalle epidemie e fu respinto a Bergen il 19 settembre e a Castricum il 6 ottobre dall'armata francese del generale Brune. Il Duca fu costretto a concludere una convenzione di evacuazione ad Alkmaar il 18 ottobre 1799. Queste insperate vittorie sembrarono consolidare il Direttorio e favorirono il rafforzamento delle correnti moderate: la legge sugli ostaggi e quella sul prestito forzoso furono respinte; inoltre il 17 vendemmiaio (9 ottobre) giunse la notizia completamente inattesa che il generale Bonaparte era sbarcato in Francia e stava per arrivare a Parigi dopo aver lasciato felicemente l'Egitto.\nNei mesi precedenti il generale Bonaparte, isolato con il suo esercito in Egitto, aveva tentato di organizzare la regione conquistata ma la rivolta del Cairo del 21 ottobre 1798, duramente repressa, mostr\u00f2 il fallimento dei progetti di pacificazione; inoltre l'Impero ottomano stava organizzando nuovi eserciti per attaccare i francesi e il generale decise nel febbraio 1799 di anticipare i movimenti del nemico e invadere la Siria. La nuova avanzata inizi\u00f2 con successo e i francesi espugnarono al-Arish e conquistarono Giaffa, dove le truppe si abbandonarono a sanguinose violenze sulla popolazione. Il generale Bonaparte fall\u00ec per\u00f2 davanti a San Giovanni d'Acri, difesa accanitamente da Jazzar Pasci\u00e0 con il concorso delle navi dell'ammiraglio britannico William Sidney Smith. Il comandante francese quindi, dopo aver respinto un attacco dei turchi al Monte Tabor il 16 aprile, fu costretto a iniziare il 20 maggio 1799 una drammatica ritirata nel deserto per rientrare in Egitto, dove giunse appena in tempo per distruggere con le sue truppe il 25 luglio un altro esercito turco sbarcato ad Abukir.\nTuttavia il generale Bonaparte, cosciente della critica situazione locale, decise in agosto di abbandonare in Egitto il suo esercito, affidato al comando del generale Kl\u00e9ber, e ritornare in Francia dove erano in corso torbide manovre politiche. La entusiastica accoglienza tributata dalla popolazione al generale, nonostante i deludenti risultati in oriente, decise l'abate Siey\u00e8s a coinvolgerlo nel progetto di colpo di Stato contro il Direttorio che, concluso con successo il 18 brumaio (9 novembre 1799), avrebbe rapidamente consentito a Bonaparte di assumere il potere supremo, politico e militare, in Francia.\n1800.\nLo zar Paolo I, molto contrariato per la mancanza di collaborazione dell'Austria, a cui attribuiva la disfatta del maresciallo Suvorov, decise, dopo la sconfitta in Svizzera e in Olanda, di richiamare i suoi eserciti e abbandon\u00f2 di fatto la coalizione; consigliato da F\u00ebdor Rostopcin, lo zar avrebbe presto adottato una politica di neutralit\u00e0 costituendo il 16 dicembre 1800 la lega dei neutri con Prussia, Svezia e Danimarca, ed estendendo le sue ambizioni mediterranee, con il rischio di un conflitto con la Gran Bretagna. Sul continente quindi l'Austria, dopo una fallita mediazione della Prussia, si trov\u00f2 da sola ad affrontare le armate francesi. Le operazioni belliche in Europa ripresero in primavera, dopo una fase di negoziati conclusasi con un fallimento. Bonaparte sembr\u00f2 disposto a trattare ma in realt\u00e0 era intenzionato a mantenere il predominio francese in Olanda, Italia, Svizzera e sperava anche di poter soccorrere l'Egitto; il cancelliere austriaco Thugut al contrario mirava a riprendere il predominio in Italia e reinsediare i re di antico regime; quanto alla Gran Bretagna, il primo ministro Pitt manifest\u00f2 l'obiettivo di restaurare in Francia la monarchia e il 3 febbraio 1800 defin\u00ec il Primo console \"l'ultimo avventuriero nella lotteria delle rivoluzioni\".\nIl piano di guerra austriaco prevedeva di mantenere la difensiva sul Reno e passare invece all'offensiva in Italia con l'armata del generale Michael von Melas per sconfiggere le truppe francesi dell'armata d'Italia, passate al comando del generale Mass\u00e9na e attestate dopo le ripetute sconfitte sull'Appennino ligure. Si progettava quindi di entrare in Provenza in connessione con un intervento di truppe britanniche provenienti da Minorca. Il 6 aprile 1800 il generale von Melas sferr\u00f2 l'attacco e ottenne notevoli successi: l'armata francese venne sconfitta e dovette ripiegare a Genova dove venne assediata dagli austriaci mentre altre truppe ripiegavano sulla linea del fiume Varo. Tuttavia il generale Mass\u00e9na riusc\u00ec ad organizzare una tenace resistenza a Genova, guadagnando tempo in attesa dell'intervento diretto di Bonaparte in Italia.\nIl Primo console aveva ideato inizialmente un audace piano di operazioni combinato che prevedeva un'offensiva dell'Armata del Reno del generale Jean-Victor Moreau in Baviera, attraversando il fiume a Sciaffusa, e una manovra della Armata di Riserva, al comando diretto di Bonaparte, dal San Gottardo alle spalle degli austriaci impegnati a Genova. Tuttavia il generale Moreau, indeciso e prudente, ritard\u00f2 la sua offensiva e Bonaparte, preoccupato per la situazione del generale Mass\u00e9na, decise di non attendere oltre e di entrare in Italia con l'Armata di Riserva, concentrata alla fine di aprile nel Vallese, attraverso il Gran San Bernardo.\nL'Armata di Riserva attravers\u00f2 il Gran San Bernardo dal 14 al 23 maggio; le truppe, intralciate dal forte di Bard e quasi prive di artiglieria, sbucarono sulla pianura ad Ivrea e quindi Bonaparte decise di marciare subito su Milano per interporsi alla linea di ritirata dell'armata austriaca impegnata a Genova e ricercare una battaglia decisiva. Milano venne raggiunta dalle truppe francesi il 2 giugno; il Primo console discese verso sud, attravers\u00f2 il Po, devi\u00f2 verso ovest e raggiunse Stradella e Montebello Della Battaglia. Il 4 giugno per\u00f2 il generale Mass\u00e9na aveva dovuto cessare la resistenza a Genova ed evacuare la citt\u00e0. Avendo disperso le sue forze e privo di informazioni, Bonaparte si trov\u00f2 inizialmente in difficolt\u00e0 a Marengo il 14 giugno 1800 per l'attacco dell'esercito austriaco del generale von Melas. La battaglia di Marengo venne infine vinta dal Primo console grazie all'arrivo delle riserve ed ebbe conseguenze decisive sul teatro italiano; il 15 giugno gli austriaci firmarono una convenzione di armistizio e si ritirarono dietro il Mincio.\nNel frattempo il generale Moreau, dopo aver attraversato il Reno a partire dal 28 aprile, era avanzato lentamente in Baviera senza concentrare le sue forze; l'esercito austriaco al comando del generale Kray venne respinto il 3 e il 5 maggio e si ritir\u00f2 a Ulma, mentre i francesi proseguirono verso l'Iller. Il 9 giugno il generale Moreau, dopo molte esitazioni, attravers\u00f2 il Danubio a H\u00f6chstadt, costringendo gli austriaci a ripiegare prima sull'Isar e poi sull'Inn. I francesi entrarono a Monaco e un altro armistizio venne concluso a Parsdorf il 15 luglio 1800.\nDopo queste ripetute sconfitte, l'Austria, dove Ludwig von Cobenzl sostitu\u00ec alla cancelleria Thugut, intraprese, dopo molti contrasti interni alla classe dirigente, trattative formali con la Francia. I colloqui iniziarono il 5 novembre 1800 a Lun\u00e9ville ma nel frattempo Bonaparte continuava la sua politica di predominio in Italia; i francesi occuparono il Piemonte e Genova, ricostituirono la Repubblica Cisalpina, si insediarono in Toscana, mentre neppure la Gran Bretagna sospendeva le operazioni; il 5 settembre Malta era caduta in mano inglese.\nLe ostilit\u00e0 quindi ripresero alla scadenza degli armistizi, mentre continuavano i colloqui a Lun\u00e9ville; Bonaparte aveva schierato l'Armata d'Italia, passata al comando del generale Brune, sul Mincio, mentre il generale MacDonald dai Grigioni doveva marciare sul Tirolo; in Germania c'era l'armata del generale Moreau. Il Primo console progettava di intervenire personalmente ma la campagna fu decisa rapidamente in Baviera. Il generale Moreau aveva disperso le sue forze lungo l'Inn e venne inizialmente sorpreso dall'offensiva dell'esercito austriaco comandato dall'arciduca Giovanni e dal generale Franz von Lauer; tuttavia il 3 dicembre 1800 l'esercito austriaco si disgreg\u00f2 sul terreno boscoso e venne aggirato e in parte distrutto nella battaglia di Hohenlinden dal generale Moreau. I francesi avanzarono velocemente in direzione di Vienna e l'Austria il 25 dicembre a Steyr accett\u00f2 di concludere una pace separata.\nContemporaneamente i francesi ottennero successi anche negli altri fronti di guerra; il generale MacDonald manovr\u00f2 con abilit\u00e0 sulle montagne e raggiunse l'Alto Adige, mentre il generale Brune, dopo alcune difficolt\u00e0 al passaggio del Mincio a Pozzolo il 25 dicembre, avanz\u00f2 oltre l'Adige e il Brenta, e gli austriaci firmarono un armistizio il 15 gennaio 1801 a Tarvisio. In Italia centrale il generale Gioacchino Murat invase la Toscana, occup\u00f2 Lucca e costrinse l'esercito del Regno di Napoli ad abbandonare Roma e firmare un armistizio a Foligno il 18 febbraio 1801.\nOltre ai successi sui fronti terrestri europei la posizione della Francia era anche rafforzata nei confronti della Gran Bretagna dall'atteggiamento sempre pi\u00f9 ostile nei confronti dei britannici da parte dello zar Paolo I che era estremamente irritato per l'occupazione inglese di Malta e manteneva rapporti amichevoli con Bonaparte. Lo zar espulse Luigi XVIII e blocc\u00f2 il 29 agosto 1800 i porti russi alle merci britanniche; in dicembre Prussia, Svezia e Danimarca si unirono alla Russia, i danesi occuparono Amburgo e i prussiani Hannover; inoltre Paolo inizi\u00f2 a organizzare una spedizione verso l'India. Peraltro lo zar, oltre a volere Malta, progettava la costituzione di uno stato greco, la spartizione con l'Austria dell'Impero Ottomano, la ricostituzione dei regni di Napoli e di Sardegna, progetti che erano in contrasto con i piani di Bonaparte. Nel marzo 1801 l'inviato dello zar, Kolyciov, fu inviato a Parigi per trattare.\n1801.\nIl 9 febbraio 1801 l'Austria fu costretta, dopo la serie di sconfitte, a firmare il Trattato di Lun\u00e9ville; gli austriaci cedevano tutta la riva sinistra del Reno e perdevano ogni influenza sull'Italia. I progetti espansionistici di Bonaparte si palesarono chiaramente. la Repubblica Cisalpiana fu ricostituita e accresciuta fino all'Adige con l'acquisizione del Veronese e del Polesine, di Novara e delle Legazioni. Il Piemonte, dopo il rifiuto del re Carlo Emanuele IV di rientrare a Torino, venne accorpato alla Francia come ventisettesima divisione militare; il Regno di Napoli per il momento mantenne l'indipendenza, firm\u00f2 la pace a Firenze il 28 marzo 1801 e cedette Roma, Piombino e l'isola d'Elba, fu costretto a chiudere i porti alle navi britanniche e truppe francesi occuparono Otranto e Brindisi.\nSolo la Gran Bretagna rimaneva in guerra contro la Francia e il Primo console pianific\u00f2 un ambizioso piano di alleanze, precursore dei successivi programmi di blocco continentale, per costringerla a cedere; le circostanze e le reazioni britanniche vanificarono in parte questi progetti. Con i trattati di San Ildefonso (1 ottobre 1800) e Aranjuez (21 marzo 1801) Bonaparte ritenne di aver ottenuto l'alleanza della Spagna: con il primo la Louisiana fu restituita alla Francia e con il secondo il nipote della regina di Spagna, Ludovico di Borbone, divenne sovrano del nuovo regno d'Etruria. Inoltre il Primo console spinse gli spagnoli, dove era tornato al potere Godoy, ad attaccare il Portogallo sperando di strappare questo paese al controllo mercantile britannico. Bonaparte rimase ben presto deluso dalla scarsa collaborazione di Godoy; gli spagnoli attaccarono il Portogallo e presero Olivenza il 16 maggio 1801, ma ben presto preferirono chiudere la cosiddetta \"guerra delle arance\" con una semplice transazione finanziaria e vanificarono tutti i progetti francesi.\nNovit\u00e0 politiche in Gran Bretagna diedero la possibilit\u00e0 alla Francia di aprire trattative globali con l'ultima potenza nemica per concludere finalmente le ostilit\u00e0; la rottura con la Russia e la lega dei neutri, riducendo grandemente i commerci britannici sul continente, misero in difficolt\u00e0 l'economia delle isole, la popolazione diede segno di insofferenza e si verificarono disordini locali, la situazione finanziaria divenne pesante. Di fronte a queste difficolt\u00e0 William Pitt prefer\u00ec dimettersi il 5 febbraio 1801 e venne costituito un nuovo governo con il debole Henry Addington primo ministro e Lord Hawkesbury ministro degli esteri, che fin dal 21 febbraio 1801 propose formali colloqui di pace alla Francia.\nI colloqui tra Lord Hawkesbury e Talleyrand furono subito difficili principalmente riguardo al problema dell'Egitto, delle colonie e delle conquiste britanniche; entrambe le parti volevano mantenere i vantaggi acquisiti; una serie di fatti nuovi rafforz\u00f2 la posizione britannica. In primo luogo lo zar Paolo I venne ucciso da una congiura di palazzo il 24 marzo 1801 e il successore, il figlio Alessandro I, premuto dalla nobilt\u00e0 anglofila e dai mercanti del Baltico, prefer\u00ec rinunciare per il momento ai grandiosi progetti planetari del padre e decise rapidamente di riavvicinarsi alla Gran Bretagna. Quasi contemporaneamente la flotta britannica dell'ammiraglio Hyde Parker prese una energica iniziativa per rompere il blocco dei neutrali. Le navi britanniche penetrarono nel Sund il 28 marzo e bombardarono Copenaghen, la flotta danese venne gravemente danneggiata e la Danimarca firm\u00f2 la pace con la Gran Bretagna il 28 maggio 1801; il 18 maggio aveva gi\u00e0 abbandonato la lega dei neutri la Svezia, mentre la Russia concluse l'accordo con i britannici il 17 giugno. Bonaparte, dopo lo sfaldamento del sistema di alleanze anti-inglese, si risolse a trattare con lo zar; i colloqui iniziarono l'8 ottobre 1801 e si conclusero con soddisfazione di Alessandro che conserv\u00f2 le posizioni mediterranee, Corf\u00f9 e l'influenza sui turchi; ottenne inoltre lo sgombero da parte francese del Regno di Napoli e le promesse del Primo console su compensi al re di Sardegna e su riorganizzazioni concordate in Germania.\nLa Francia inoltre sub\u00ec un grave insuccesso in oriente dove termin\u00f2 con un completo fallimento la spedizione egiziana; dopo la partenza di Bonaparte, il suo successore, generale Jean-Baptiste Kl\u00e9ber, cerc\u00f2 di concludere con gli anglo-turchi una convenzione di evacuazione che per\u00f2 fu respinta dall'ammiraglio britannico George Keith. Il generale Kl\u00e8ber sconfisse un esercito turco a Heliopolis il 20 marzo 1800 ma venne assassinato il 14 giugno e il suo sostituto, generale Jacques Fran\u00e7ois Menou, si dimostr\u00f2 debole e incapace di controllare la situazione. Nonostante i tentativi di Bonaparte di inviare soccorsi con la flotta dell'ammiraglio Honor\u00e9 Ganteaume, la situazione dei francesi divenne sempre pi\u00f9 difficile; dopo la caduta di Malta, i britannici inviarono un corpo di spedizione che, al comando del generale Ralph Abercromby, sbarc\u00f2 in Egitto il 6 marzo 1801 e sconfisse le truppe francesi nella battaglia di Canopo il 21 marzo. Sul Mar Rosso la flotta dell'ammiraglio Home Popham fece sbarcare truppe sepoys inviate da Richard Wellesley che raggiunsero Quseir; dall'istmo di Suez intervenne un nuovo esercito turco, il Cairo cadde il 28 giugno e Alessandria il 30 agosto 1801. Il generale Menou dovette capitolare con le sue truppe, a cui fu consentito di essere evacuate in patria.\nTrattato di Amiens e fine delle guerre rivoluzionarie.\nAlla fine del luglio 1801, ancor prima della caduta dell'Egitto, Bonaparte aveva formulato nuove proposte nei colloqui con i britannici, che prevedevano la restituzione da parte dei due belligeranti delle rispettive conquiste coloniali; in questo modo la Francia avrebbe restituito all'Impero Ottomano l'Egitto, in cui peraltro la situazione era gi\u00e0 compromessa, mentre la Gran Bretagna, pur ottenendo Ceylon dall'Olanda, avrebbe abbandonato Malta, Minorca, l'isola d'Elba, le Antille e la Trinit\u00e0. Contemporaneamente Bonaparte inizi\u00f2 a organizzare un nuovo corpo di spedizione al campo di Boulogne per minacciare l'Inghilterra e venne concentrata la flotta dell'ammiraglio Louis Latouche-Tr\u00e9ville che il 6 e il 16 agosto 1801 respinse con perdite gli attacchi dell'ammiraglio Nelson. Il 1\u00ba ottobre 1801 Hawkesbury firm\u00f2 i preliminari di pace, accettando le condizioni del Primo console e rivendicando l'isola di Trinit\u00e0.\nLa decisione del governo Addington, motivata principalmente dai timori di conseguenze economiche in caso di prolungamento della guerra commerciale con il continente, fu accolta favorevolmente dalla popolazione britannica; tuttavia nel Parlamento si registrarono critiche e proteste per la decisione di acconsentire a un accordo con la Francia a condizioni ritenute sfavorevoli. Le trattative conclusive si svolsero ad Amiens dove si rec\u00f2 il nuovo inviato britannico Lord Cornwallis. Bonaparte aveva ripreso le sue manovre espansionistiche; organizz\u00f2 un corpo di spedizione per riconquistare San Domingo e nel gennaio 1802 divenne presidente della \"Repubblica italiana\" sorta dalla Cisalpina. Inoltre il Primo console si rifiut\u00f2 di concludere un accordo commerciale, richiese l'accesso all'India e una base alle isole Falkland, proposte che furono rifiutate da Cornwallis che respinse anche la pretesa francese di un riconoscimento britannico delle nuove repubbliche \"sorelle\" create dall Francia in Europa.\nIl 25 marzo 1802 Lord Cornwallis firm\u00f2 per la Gran Bretagna il Trattato di Amiens che pose ufficialmente termine alle ostilit\u00e0 con la Francia; nelle ultime trattative i britannici avevano ottenuto Tobago e inoltre, pur accettando in linea di principio di abbandonare Malta, per il momento rimanevano sull'isola; invece il re di Sardegna e il principe di Orange non ottennero compensi per la perdita dei loro stati. Il Trattato di Amiens fu accolto favorevolmente dalla popolazione in Gran Bretagna, mentre in Francia accrebbe ancora il prestigio di Bonaparte favorendone l'ascesa al potere imperiale.\nIn realt\u00e0 la classe politica britannica mostr\u00f2 scetticismo e numerose critiche furono sollevate contro il trattato che in pratica sanzionava il predominio francese in Europa; ben presto l'assenza di vantaggi commerciali per le merci inglesi e le ulteriori manovre aggressive francesi disillusero definitivamente i politici aprendo la strada alla ripresa delle ostilit\u00e0. Per la Francia il Trattato di Amiens poneva fine a dieci anni di guerra contro le potenze europee e sembrava concludere felicemente il periodo rivoluzionario con la stabilizzazione e la normalizzazione interna, con l'acquisizione delle \"frontiere naturali\" e l'organizzazione di un sistema di stati satelliti.\nUna situazione geografico-politica cos\u00ec favorevole per la Francia avrebbe potuto continuare solo nel caso in cui la Gran Bretagna avesse ottenuto dei vantaggi per il suo commercio europeo e mondiale e soprattutto se Bonaparte avesse definitivamente adottato una politica di pacificazione e di equilibrio. Al contrario il Primo console, oltre a intralciare i commerci britannici sul continente, era intenzionato a continuare le politiche aggressive e i suoi vasti progetti di riorganizzazione dell'Europa e di ripresa coloniale, senza tener conto degli interessi britannici e dell'insofferenza e della persistente ostilit\u00e0 delle monarchie continentali sconfitte. Queste circostanza resero inevitabile la rapida fine della tregua di Amiens con i britannici e la costituzione di nuove coalizioni antifrancesi che avrebbero provocato l'inizio del lungo e drammatico ciclo delle guerre napoleoniche in Europa."}
{"id": "840770", "revid": "767487", "url": "https://it.wikipedia.org/wiki?curid=840770", "title": "Ray Obiedo", "text": "Ray inizi\u00f2 la sua eclettica carriera molto giovane nella baia di San Francisco, dove sub\u00ec l'influenza di Miles Davis, Henry Mancini, Ant\u00f4nio Carlos Jobim. Ma l'influenza maggiore la ebbe da James Brown, da cui prese le sonorit\u00e0 funky ed il modo di suonare la chitarra.\nAlla fine degli anni ottanta divenne uno dei pi\u00f9 popolari esponenti del jazz californiano. Si un\u00ec a Johnny \"Hammond\" Smith per diversi tour, quindi con il trombettista Julian Priester incidendo per la ECM con Sheila E. alla batteria e Sonny Rollins alle tastiere.\nIncise considerevoli \"session\" e tour con Herbie Hancock, George Duke, Lou Rawls, Rodney Franklin e Marc Russo."}
{"id": "840771", "revid": "6923", "url": "https://it.wikipedia.org/wiki?curid=840771", "title": "Cazzano di Brentonico", "text": ""}
{"id": "840774", "revid": "1226", "url": "https://it.wikipedia.org/wiki?curid=840774", "title": "Regime totalitario", "text": ""}
{"id": "840775", "revid": "1442080", "url": "https://it.wikipedia.org/wiki?curid=840775", "title": "Jules Crevaux", "text": " \nPercorse tra il 1876 e il 1881 la Guyana, il bacino del Rio delle Amazzoni e la Colombia, tracciando importanti carte. Fu ucciso nel 1882 in Bolivia dagli indigeni."}
{"id": "840777", "revid": "287204", "url": "https://it.wikipedia.org/wiki?curid=840777", "title": "Vasosuprina", "text": "La vasosuprina \u00e8 un farmaco appartenente alla categoria dei farmaci beta-mimetici, il cui principio attivo \u00e8 l'isossisuprina cloridrato. \u00c8 un miorilassante uterino. \u00c8 in grado di stimolare l'attivit\u00e0 dei recettori beta di tipo 1 (presenti nel cuore e nei reni) e di tipo 2 (situati nell'apparato respiratorio, gastrointestinale, nella muscolatura uterina e scheletrica).\nPoich\u00e9 questi recettori sono situati in tessuti e organi diversi del nostro organismo, tutti i farmaci che agiscono su di essi, stimolando o inibendo la loro attivit\u00e0, hanno un'azione non selettiva ed effetti sistemici.\nIn ostetricia la vasosuprina \u00e8 stata largamente utilizzata nella terapia tocolitica del travaglio pretermine e in parte lo \u00e8 ancora tutt'oggi.\nTuttavia a causa dei suoi effetti collaterali (tachicardia, rossore e vampate di calore al viso, stipsi, ipotensione, aumento della glicogenolisi), derivati soprattutto dalla stimolazione a carico dei recettori beta 1, viene impiegata sempre meno nella terapia del travaglio pretermine.\nAltri farmaci utilizzati con uguale successo a tale scopo ma con meno effetti collaterali sia materni sia fetali sono: gli antagonisti competitivi dei recettori dell'ossitocina, i calcio antagonisti e gli inibitori delle prostaglandine."}
{"id": "840780", "revid": "125957798", "url": "https://it.wikipedia.org/wiki?curid=840780", "title": "Red e Toby nemiciamici", "text": "Red e Toby nemiciamici (\"The Fox and the Hound\") \u00e8 un film d'animazione Disney del 1981, adattamento liberamente ispirato al romanzo \"The Fox and the Hound\" di Daniel P. Mannix. \u00c8 considerato il 24\u00b0 classico Disney secondo il \"canone ufficiale\". Inoltre, fu l'ultimo classico Disney in cui non venne utilizzata la CGI: infatti a partire dal 25\u00b0 classico (Taron e la pentola magica) la tecnica di animazione tradizionale venne progressivamente affiancata dalla computer grafica.\nRacconta l'amicizia fra Red, una piccola volpe orfana, e Toby, un piccolo cane da caccia. I due da piccoli sono molto amici, ma crescendo sono costretti a trasformarsi in preda e predatore. Toby infatti diventer\u00e0 un cane da caccia, e ci\u00f2 metter\u00e0 in grave difficolt\u00e0 l'amicizia col volpacchiotto.\nTrama.\nIn un bosco, un cucciolo di volpe viene abbandonato sotto una staccionata dalla madre, che, per salvarlo, si sacrifica facendosi colpire dagli spari dei cacciatori. Il volpacchiotto viene trovato da una vecchia e amorevole civetta campagnola di nome Gran Ma' che, con l'aiuto dei suoi amici Cippi il passero e Sbuccia il picchio, fa in modo che la signora Tweed, un'anziana donna vedova e pensionata che vive in una fattoria nei pressi della campagna, lo trovi e lo adotti; infatti la signora, trovandolo, si affeziona a lui e lo chiama Red. Intanto il vicino di casa della signora, il cacciatore Amos Slade, rientra a casa portando con s\u00e9 Toby, un cucciolo di cane, con l'intento di addestrarlo e fare di lui un buon cane da caccia, insieme al cane Fiuto, ormai un po' anziano e attempato.\nUn giorno, Red e Toby, entrambi cuccioli, s'incontrano in campagna e cominciano a giocare divenendo inseparabili e promettendosi amicizia eterna; i due passano dei bei momenti insieme nonostante l'antipatia reciproca tra i loro padroni. Arrivato l'autunno, Toby viene portato in montagna da Amos insieme a Fiuto per una battuta di caccia che durer\u00e0 fino alla primavera seguente. Red, dopo esser riuscito a salutarlo, decide di aspettarlo per riprendere la loro amicizia, ma Gran Ma' gli spiega che Toby \u00e8 diverso da lui e che un giorno potrebbero trasformarsi in preda e cacciatore.\nToby cresce in montagna e diventa un bravissimo segugio, ottimo nel catturare la selvaggina, coltivando fedelt\u00e0 e rispetto nei confronti dei suoi maestri, Fiuto e Amos.\nAl ritorno di Toby, in primavera, sia lui sia Red sono cresciuti e diventati adulti. Una notte, Red va a trovare Toby, siccome ha sentito la sua mancanza per tutto il tempo. Toby \u00e8 felice di rivedere l'amico, ma allo stesso tempo gli dice di andare via prima che il suo padrone lo veda. Mentre parlano, il vecchio Fiuto si sveglia e inizia ad abbaiare, svegliando anche il cacciatore Amos, che vedendo la volpe, ordina a Toby e a Fiuto di fermarla; Toby riesce a trovare Red, ma ricordandosi della loro antica amicizia e non volendo che rimanga ucciso, lo lascia libero. Durante la fuga Red viene inseguito anche da Fiuto: i due si inseguono lungo un ponte ferroviario, improvvisamente arriva un treno;Red riesce ad appiattirsi tra i binari in modo che il treno gli passi sopra mentre Fiuto viene investito dal treno, precipita gi\u00f9 dal ponte e cade nel fiume sottostante, perdendo i sensi e rompendosi una zampa; Toby, credendo che Red abbia tentato di uccidere Fiuto, si arrabbia e giura vendetta contro la volpe, rompendo la loro amicizia. Subito dopo, Amos, per vendicare Fiuto, raggiunge la casa della signora Tweed volendo uccidere Red ma la signora gli chiude la porta in faccia. La signora Tweed capisce che Red non \u00e8 pi\u00f9 al sicuro a casa sua e cos\u00ec lo abbandona a malincuore in una foresta protetta dove la caccia \u00e8 vietata. All'inizio Red ha alcune difficolt\u00e0 ad adattarsi a causa delle sue abitudini casalinghe. Ben presto per\u00f2 Red si abitua e finisce per innamorarsi di Vicky, una volpina con cui si stabilisce in una tana.\nAmos e Toby, per vendicare Fiuto, entrano nella foresta, ignorando il divieto di caccia e posano delle trappole vicino a uno stagno, convinti che Red si rechi l\u00ec a cercare l'acqua. Ma fortunatamente, Red, senza accorgersi di nulla, riesce a evitare le trappole e a fuggire da Amos, mentre si scontra rabbiosamente con Toby; Red si rifugia poi in una grande tana con Vicky mentre Toby cerca di scavare per entrare. Le due volpi tentano di uscire da un'uscita secondaria, ma vengono tenuti sotto tiro da Amos, che d\u00e0 fuoco alla tana. Red e Vicky riescono a uscirne illesi saltando attraverso il fuoco e a scappare, inseguiti da Toby e Amos; proprio mentre questi ultimi credono di averli trovati, s'imbattono in un enorme e feroce orso grizzly che cerca di uccidere Amos, che indietreggiando terrorizzato, finisce preso da una tagliola che lui stesso aveva piazzato; dimenticando le loro divergenze, Red salva la vita a Toby combattendo contro il grizzly che cade nelle gelide acque di una cascata; Red si salva e raggiunge stremato la riva. Nel frattempo arriva Amos, imbracciando il fucile, ancora con l'intenzione di sparare alla volpe. Toby, commosso dal gesto eroico dell'amico contro l'orso, si frappone tra Red e il fucile, cercando di far capire al padrone che la volpe gli ha salvato la vita e che non \u00e8 il caso di ucciderla, mugolando e guardandolo negli occhi. Il cacciatore capisce e, commuovendosi, abbassa il fucile e decide di tornarsene a casa con Toby, risparmiando la vita a Red. I due amici si sono riuniti ma sono entrambi giunti a una dolorosa presa di coscienza: hanno capito che purtroppo appartengono a due mondi diversi, ma nulla potr\u00e0 mai separare i loro cuori. Si guardano sorridendo e si allontanano per non vedersi mai pi\u00f9, sapendo che ognuno di loro dovr\u00e0 fare la sua vita: Red vivr\u00e0 nella foresta protetta con Vicky, mentre Toby in compagnia del suo padrone Amos e di Fiuto.\nA casa, la signora Tweed si occupa di Amos, Fiuto sta guarendo lentamente e cos\u00ec Toby, dormendo felicemente, ripensa nel sonno alla sua vecchia e innocente amicizia con Red, che intanto, lo sta guardando da lontano, nel bosco, insieme a Vicky.\nProduzione.\nLa produzione del film \u00e8 iniziata nel 1977; vi hanno lavorato 180 persone, tra cui 24 animatori. Ai vecchi animatori della Disney, come Don Bluth (non accreditato, che di l\u00ec a poco avrebbe infatti lasciato la produzione, avendo gi\u00e0 lasciato la Disney da qualche tempo e iniziato a intraprendere la sua carriera in proprio), se ne sono aggiunti altri che hanno terminato il lavoro, tra cui Tim Burton e Brad Bird. Il film \u00e8 costato 12 milioni di dollari ed \u00e8 stato realizzato con 350\u00a0000 disegni e 110 sfondi dipinti a mano. Il romanzo di Mannix \u00e8 stato in gran parte modificato per rendere la storia pi\u00f9 adatta alle famiglie. Durante la produzione \u00e8 morto l'animatore Cliff Nordberg.\nDistribuzione.\nUscito nei cinema statunitensi il 10 luglio 1981, il classico Disney usc\u00ec nei cinema italiani il 19 novembre 1981. Venne ridistribuito nel 1988.\nEdizioni home video.\nVHS.\nLa prima edizione VHS usc\u00ec in Italia nel febbraio 1995. La stessa edizione VHS venne ristampata nell'agosto 1997 e nel giugno 2001.\nDVD.\nLa prima edizione DVD usc\u00ec il 3 maggio 2001 assieme all'ultima edizione VHS. Il 3 settembre 2003 il DVD della prima edizione fu incluso nel cofanetto \"I migliori amici a 4 zampe\" con \"Oliver &amp; Company\" e Gli Aristogatti. La seconda edizione DVD usc\u00ec nel 2007.\nBlu-ray.\nLa prima edizione in Blu-Ray \u00e8 uscita nel novembre 2012. Presenta il film restaurato in un'edizione semplice, senza contenuti speciali di rilievo.\nMidquel.\nNel 2006 il film ha avuto un midquel direct-to-video: \"Red e Toby 2 - Nemiciamici\". Il film prende luogo quando Red e Toby sono ancora piccoli e amici."}
{"id": "840789", "revid": "767487", "url": "https://it.wikipedia.org/wiki?curid=840789", "title": "Test di Bowie-Dick", "text": "Il test di Bowie-Dick (o test Brown) \u00e8 una tecnica per controllare il corretto funzionamento di un'autoclave;\nIn particolare viene verificata la capacit\u00e0 di rimozione dell'aria e penetrazione del vapore nel carico, che \u00e8 correlata alla sua efficacia nel processo di sterilizzazione.\nMeccanismo di funzionamento.\nAlla base del test c'\u00e8 l'uso di un indicatore di carta speciale che ha la caratteristica di virare, cio\u00e8 di cambiare colore, se esposta a una certa pressione di vapore acqueo saturo.\nLa cartina viene posta all'interno di un contenitore chiuso e posto al centro dell'apparecchio e viene quindi iniziata la procedura di sterilizzazione. La conferma del corretto funzionamento si ha se al termine del processo la cartina \u00e8 totalmente e uniformemente virata. In caso contrario significa che la sterilizzazione di materiali aventi cavit\u00e0 o vacui vuoti non \u00e8 ottimale. Le cause del non corretto viraggio possono essere molteplici: perdite idrauliche della camera, presenza di gas incondensabili nel vapore, valori di vuoto non sufficienti, non corretta esecuzione del test stesso.\nUn risultato non conforme del test comporta un'investigazione approfondita sulle cause del fallimento.\nInoltre si dovr\u00e0 risterilizzare preventivamente tutti gli oggetti trattati con questo apparecchio per i quali non \u00e8 certa la corretta sterilizzazione."}
{"id": "840791", "revid": "1117982", "url": "https://it.wikipedia.org/wiki?curid=840791", "title": "Cratete di Atene", "text": "Biografia.\nCratete, ateniese, sarebbe stato all'incirca contemporaneo di Eschilo, secondo alcune fonti.&lt;br&gt;Avrebbe esordito come attore nelle commedie di Cratino, per poi dedicarsi all'attivit\u00e0 drammaturgica egli stesso, riportando la vittoria, comunque, solo tre volte. Aristotele lo consider\u00f2 un innovatore del genere comico, poich\u00e9 abbandon\u00f2 la composizione in giambi e introdusse le storie e i racconti, analogamente a quanto si stava sperimentando in Sicilia.\nCommedie.\nDella sua opera restano sette titoli e sessanta frammenti: \u0393\u03b5\u03af\u03c4\u03bf\u03bd\u03b5\u03c2 (\"I vicini\"), \u1f2d\u03c1\u03c9\u03b5\u03c2 (\"Gli Eroi\"), \u0398\u03b7\u03c1\u03af\u03b1 (\"Le bestie\"), \u039b\u03ac\u03bc\u03b9\u03b1 (\"Lamia\"), \u03a0\u03b5\u03b4\u1fc6\u03c4\u03b1\u03b9 (\"Gli incatenati\"), \u03a3\u03ac\u03bc\u03b9\u03bf\u03b9 (\"Gli uomini di Samo\"), \u03a4\u03cc\u03bb\u03bc\u03b1\u03b9 (\"Le gesta ardite\").&lt;br&gt;\nSecondo Aristofane, Cratete avrebbe introdotto in scena commedie garbate e piene di spirito, mentre, secondo altre fonti, sarebbe stato il primo ad introdurre sulla scena personaggi ubriachi: dai frammenti pervenuti, comunque, il giudizio aristofaneo risulta confermato, con descrizioni utopiche e un linguaggio poco giambico. Anzi, nelle \"Bestie\" egli presentava due temi ricorrenti nella Commedia Antica: la presenza di cori animali, che alcuni hanno visto come parte delle origini del genere, e la realizzazione di un mondo ideale, la cui parole chiave \u00e8 \"automatos\"."}
{"id": "840792", "revid": "54253", "url": "https://it.wikipedia.org/wiki?curid=840792", "title": "Muratori", "text": ""}
{"id": "840794", "revid": "944310", "url": "https://it.wikipedia.org/wiki?curid=840794", "title": "Completamento a base", "text": "In matematica, in particolare in algebra lineare, il completamento a base \u00e8 un algoritmo utile a completare un insieme di vettori linearmente indipendenti di uno spazio vettoriale ad una base dello spazio.\nIl teorema di completamento della base.\nSia formula_1 uno spazio vettoriale su un campo formula_2, di dimensione formula_3. Il teorema di completamento a base, anche detto teorema della base incompleta, asserisce che se formula_4 sono vettori linearmente indipendenti in formula_1 si ha:\nDimostrazione e algoritmo.\nLa dimostrazione fornisce un algoritmo che consente di trovare concretamente i vettori formula_13. Sia formula_14 un sottoinsieme di formula_1 composto da vettori linearmente indipendenti. Si aggiunga al sottoinsieme una base nota formula_16 dello spazio formula_17. Si ottiene quindi l'insieme ordinato:\nL'insieme formula_19 genera tutto lo spazio formula_1, ed \u00e8 allora possibile applicare l'algoritmo di estrazione di una base. Questo algoritmo elimina, partendo da sinistra, quei vettori che sono dipendenti dai vettori precedenti. Poich\u00e9 i primi formula_21 sono indipendenti, l'algoritmo eliminer\u00e0 soltanto alcuni dei vettori formula_22, ottenendo una base contenente formula_23.\nEsempio.\nI vettori formula_24 e formula_25 in formula_26 sono indipendenti. Quindi esiste un terzo vettore che forma una base con questi due, e pu\u00f2 essere trovato usando l'algoritmo di completamento. Si aggiunge quindi ai due vettori la base canonica:\nL'algoritmo di estrazione mantiene i primi due vettori, quindi elimina il terzo e il quarto (entrambi generati dai primi due: A - B = C, -1 (A) + 2 B = D), e tiene di conseguenza il quinto. Si ottiene quindi la base:"}
{"id": "840795", "revid": "21079", "url": "https://it.wikipedia.org/wiki?curid=840795", "title": "Algoritmo di estrazione di una base", "text": ""}
{"id": "840796", "revid": "2078765", "url": "https://it.wikipedia.org/wiki?curid=840796", "title": "Andrea Stauffacher", "text": "Note biografiche.\nStauffacher \u00e8 indicata come fondatrice delle formazioni dei black bloc di Zurigo e della Raz (Costruzione rivoluzionaria di Zurigo). \u00c8 stata pi\u00f9 volte arrestata in passato con l'accusa di danneggiamenti, disturbo alla quiete pubblica e partecipazione a dimostrazioni non autorizzate.\n\u00c8 una delle animatrici della sezione svizzera di Soccorso rosso.\n\u00c8 stata anche coinvolta in inchieste legate alle Nuove Brigate Rosse in relazione agli omicidi Biagi e D'Antona.\nArrestata nel 2004 dalla polizia di Zurigo il 10 maggio inizia un sciopero della fame contro la prigionia preventiva. In seguito alla scarcerazione, \u00e8 coinvolta in tentativi di attentato al consolato spagnolo e alla stazione di polizia di Zurigo. Per questi fatti sconta 17 mesi di carcere per essere poi liberata nel 2014.\nNel 2021 \u00e8 accusata dalla procura federale di un attentato al consolato turco in Svizzera con fuochi d\u2019artificio."}
{"id": "840797", "revid": "118343020", "url": "https://it.wikipedia.org/wiki?curid=840797", "title": "Villa Reale di Marlia", "text": "La Villa Reale \u00e8 un complesso monumentale situato a Marlia, nel comune di Capannori, in provincia di Lucca.\nStoria.\nCostruzione.\nCircondata da un ampio parco, \u00e8 il frutto degli interventi stratificati nei secoli dei proprietari. Gi\u00e0 in epoca longobarda (IX secolo) esisteva qui un fortilizio abitato dal Duca di Tuscia, passato poi alla famiglia Avvocati e in seguito ai Buonvisi dal 1517 fino al 1651, dopo che la loro impresa commerciale fall\u00ec nel 1629, necessitando la vendita di gran parte delle propriet\u00e0 familiari.\nOrsetti.\nLa villa venne acquistata dai facoltosi nobili lucchesi Olivieri e Lelio Orsetti, che rifecero il palazzo e soprattutto realizzarono uno splendido giardino barocco, del quale si sono conservate numerose parti, tramandate anche da un'incisione del Venturi. Ad essi si deve anche la costruzione della \"Palazzina dell'Orologio\", destinata ai servizi e caratterizzata nella sua facciata principale da un portico e loggia sovrapposti, con al centro una sopraelevazione dove \u00e8 collocato l'orologio, da cui prende il nome. Il giardino, ornato da giochi d'acqua, ninfei, vasche, statue e precise simmetrie geometriche, era chiuso infine da un'elegante cancellata (oggi distrutta) che si trovava a met\u00e0 all'attuale prato antistante la villa.\nElisa Bonaparte Baciocchi.\nNel 1806 la villa e il parco divennero di propriet\u00e0 di Elisa Bonaparte Baciocchi, che la ottenne dopo numerose pressioni sul conte Orsetti, che non voleva vendere, arrivando a sborsare 500.000 (forse addirittura 700.000) franchi in monete d'argento. La regina d'Etruria, che diede alla villa il nome di \"Reale\" a causa della sua presenza, acquist\u00f2 contemporaneamente dalla Mensa Arcivescovile l'attigua Villa del Vescovo, iniziando immediatamente i lavori di ristrutturazione e di fusione delle due propriet\u00e0, arrivando a raddoppiare il prato antistante la villa fino a raggiungere una dimensione almeno adeguata alle altri corti europee che aveva visitato. La risistemazione del parco tra il 1811 e il 1814 cost\u00f2 circa mezzo milione di franchi. Il parco venne ricostruito secondo lo stile all'inglese, che necessit\u00f2 la demolizione di gran parte degli arredi barocchi, soprattutto nell'area della villa del Vescovo. Vennero piantate numerosissime nuove essenze, scovate nel parco reale di Napoli da un botanico appositamente inviato. I boschetti vennero popolati da daini, capre e pecore merinos.\nNel frattempo il palazzo tardo rinascimentale degli Orsetti fu ristrutturato in stile neoclassico, rialzato di un piano ed abitato da una piccola ma sfarzosa corte con la sovrana. Coordinarono i lavori gli architetti Giovanni Lazzarini e Pierre-Theodore Bienaim\u00e8, responsabili del rifacimento della facciata (con cornici neoclassiche al posto del bugnato) e dell'aggiunta del portico con terrazzo sul lato posteriore.\nAnche gli interni vennero modificati in quel periodo, coordinati da Th\u00e9odore Bienaim\u00e9 con l'intervento di pittori e stuccatori francesi e italiani, tra i quali Stefano Tofanelli, autore dell'affresco della \"Danza delle ore\" nella grande sala da ballo al pian terreno.\nImportanti ospiti vennero invitati a rallegrare la vita di corte nella villa, come Niccol\u00f2 Paganini, che vi si esib\u00ec pi\u00f9 volte per Elisa. Metternich ne lod\u00f2 l'amenit\u00e0 e la ricercatezza del giardino all'inglese. Tra le rappresentazioni di teatro che qui ebbero la prima ci fu la \"Fedra\" di Racine. Quando Elisa venne nominata dal fratello governatrice dei tre dipartimenti toscani dell'Impero, assumendo il titolo onorifico di Granduchessa, cominci\u00f2 a passare molto tempo anche a Firenze, ma spesso continu\u00f2 ad essere a Lucca, la capitale del suo strato che formalmente restava indipendente. In quel tempo la villa di Marlia fece anche da sfondo al suo rapporto amoroso con il Grande Scudiero Bartolomeo Cenami.\nDopo la caduta di Napoleone Elisa fu costretta a fuggire al nono mese di gravidanza, cacciata dalle truppe inglesi di lord William Bentick che le disse nudo e crudo che la corona britannica non la riconosceva come sovrana di alcunch\u00e9. Elisa partor\u00ec in una locanda e prosegu\u00ec per Vienna, dove fu anche imprigionata. Mor\u00ec dimenticata a Trieste nel 1820, a soli quarantadue anni.\nBorbone di Parma e Asburgo-Lorena.\nLa villa, interrotti i progetti di risistemazione del parco, pass\u00f2 ai Borbone duchi di Lucca: con la nuova sovrana Maria Luisa la villa venne arricchita dall'architetto Lorenzo Nottolini con una \"Kaffeehaus\" e la Specola di Lucca, cio\u00e8 un osservatorio astronomico, rimasta incompiuta. \nCon il passaggio dello stato di Lucca alla Toscana questa villa divenne la dimora estiva dei granduchi fiorentini d'Asburgo Lorena che non fecero in tempo a lasciare grandi segni della propria presenza, tranne saccheggiare le dimore lucchesi dei preziosi mobili per arricchire le regge fiorentine. Primo fra tutti il bellissimo letto del duca di Lucca che fa bella mostra di se in palazzo Pitti. \nSuccessivamente entrata nel patrimonio della Corona d'Italia venne destinata ai Borbone di Capua che rimasero fedeli alla dinastia sabauda. Cos\u00ec la villa si arricchi' di libri e del carteggio tra il Capua e l'ultimo duca di Lucca. Per questa ragione il comune di Capannori intervenne a tutela dell'interesse pubblico nella vendita all'incanto che fu fatta dopo il 1919.\nPecci-Blunt.\nDal 1923 la villa appartiene alla famiglia Pecci-Blunt che ne ha curato la manutenzione e il restauro. Questa famiglia romana ha trasportato nella palazzina dell'orologio i ricordi del proprio zio Gioacchino Pecci papa con il nome di Leone XIII. \nVi si possono ammirare le pareti rivestite di libri, i cartolari della corrispondenza privata, le porcellane con lo stemma, un ingegnoso secretaire a forma di cupola con mille scomparti segreti che si aprano muovendo le cornici, gli abiti personali, tra i quali quello rosso cardinalizio di foggia settecentesca con il quale si era presentato al papa suo predecessore Pio IX. Museo che sarebbe meglio valorizzato se conosciuto. \nEpoca recente.\nNel 2015 la propriet\u00e0 \u00e8 stata ceduta dagli eredi della famiglia Pecci-Blunt ad una coppia di svizzeri, che, tramite l'agenzia immobiliare che ha curato la trattativa, hanno dichiarato di voler trasformare la villa in uno dei primi hotel extra lusso in Italia.\nIl parco.\nIl progetto della sorella di Napoleone prevedeva l'ampliamento del parco con l'acquisto di numerose propriet\u00e0 circostanti, ma non venne realizzato se non in parte; fu creato in quel periodo un nuovo ingresso imponente con un cortile semicircolare e due palazzine di guardia in stile palladiano, una delle due \u00e8 adibita ad abitazione del custode. Fronteggiano da un cortile semicircolare ornato da grandi vasi neoclassici di marmo bianco, mentre l'accesso vero e proprio al parco \u00e8 in posizione asimmetrica sulla destra.\nFrontalmente la villa dispone di un ampio parco che permette una lunga prospettiva libera da ostacoli visivi. Le parti secentesche si riconoscono per la presenza di sempreverdi e includono il \"teatro verde\", il giardino dei limoni e, sul retro della villa, un \"teatro d'acqua\" che si estende intorno alla grande vasca semicircolare ornata da rocce, getti d'acqua, cascate, statue rappresentanti divinit\u00e0 (\"Giove, Saturno, Adone\" e \"Pomona\"), mascheroni che riversano acqua, vasi di fiori e sormontata da un'alta siepe tagliata a forbice.\nEsistono due assi paralleli all'asse principale della villa, di cui uno \u00e8 un lungo viale che conduce alla Palazzina dell'Orologio, l'altro si estende dal giardino dei limoni, formato da due patrti: una con quattro aiuole rettangolari e una, rialzata di qualche gradino, con la grande peschiera (20x10\u00a0m). Questa \u00e8 delimitata da una balaustra che termina con una magnifica esedra in tufo e pietra liscia che ospita, in una nicchia, il gruppo di \"Leda e il Cigno\". Di fronte all'esedra, sulle sponde della peschiera, si distendono le sculture cinquecentesche dei giganti rappresentanti l\"'Arno\" e il \"Serchio\", che gettano acqua.\nUn altro asse, perpendicolare a quest'ultimo, comprende vestibolo e teatro di verzura. Il teatro, realizzato nel 1652, ha una profondit\u00e0 di 24 metri, ed \u00e8 costituito da siepi di tasso che delimitano i sedili in pietra disposti a semicerchio. Altre sedute per gli spettatori sono situate nei palchi con finestre a nicchia ricavate nella siepe semicircolare. La linea di demarcazione tra pubblico e rappresentazione \u00e8 formata da una cortina verde e dalla sequenza di sfere di verzura simulanti le luci. Lo spazio scenico \u00e8 formato dalla successione di quinte, alte 5,50\u00a0m, leggermente inclinate e intervallate da statue settecentesche in cotto rappresentanti maschere della commedia dell'arte italiana: \"Pulcinella, Colombina, Pantalone\". Al centro, tra scena e orchestra due forme topiarie rappresentano il podio per il direttore d'orchestra e la buca del suggeritore. Qui suon\u00f2 Paganini, invitato a pi\u00f9 riprese da Elisa, fino a essere nominato da lei Direttore musicale.\nMentre la parte alta del giardino \u00e8 rimasta pressoch\u00e9 immutata rispetto al progetto seicentesco, quella inferiore \u00e8 notevolmente cambiata per l'aggiunta, voluta da Elisa Baciocchi, del pi\u00f9 basso giardino della villa \"del Vescovo\" e di altri terreni che permisero di prolungare e quasi raddoppiare il grande prato antistante. La nuova sistemazione si presentava con una struttura organizzata secondo gruppi d'alberi asimmetrici e con prati in leggero pendio secondo il gusto romantico della veduta naturale tipica del giardino all'inglese. Nella zona pi\u00f9 bassa, quella degli \"orti murati\" dell'antica residenza vescovile, fu creato un lago circondato da boschetti popolati da daini, capre, pecore merinos e attraversati da ruscelli e da viottoli ombreggiati da specie arboree quali faggi, pini, lecci, querce, tigli, platani, ginkgo biloba, aceri, ippocastani. Chiude l'insieme un laghetto in asse prospettico con la villa, con giochi d'acqua e una terrazza restrostante decorata da tre statue.\nGli elementi seicenteschi conservati sono la chiesina e il ninfeo detto \"grotta di Pan\", formato da due parti, di cui un'aperta a pianta quadrata, l'altra chiusa a pianta circolare decorata con ciottoli disposti in modo da ricreare una grotta naturale.\nIn seguito il ninfeo fu collegato tramite due rampe di scale al giardino dei fiori in stile dec\u00f2 (il \"giardino spagnolo\"), progettato da J. Greber, intorno al 1920. Questo, di forma rettangolare, \u00e8 concepito secondo i canoni del giardino islamico (ispirato all'Alhambra) ed \u00e8 caratterizzato da una grande vasca da cui si diramano dei canaletti e da aiuole erbose. Adiacente alla villa del Vescovo \u00e8 disposto un piccolo giardino su due livelli di cui quello inferiore \u00e8 composto da aiuole rettangolari, bordate di bosso, e racchiuso su due lati dal muro di contenimento della terrazza superiore della villa, decorato con nicchie contenenti statue.\nDopo l'acquisizione della propriet\u00e0, da parte dei conti Pecci-Blunt, il patrimonio vegetale originario del parco all'inglese fu fedelmente ricostruito. Cos\u00ec come fu riammobiliato il palazzo con arredi prevalentemente napoleonici e di stile impero. Ivi compreso il letto di Tayllerand."}
{"id": "840799", "revid": "1543377", "url": "https://it.wikipedia.org/wiki?curid=840799", "title": "Domenico Cotugno", "text": "Durante gli ultimi anni della sua vita era cos\u00ec famoso che si diceva che a Napoli \u201cnessuno poteva morire senza il suo permesso\u201d.\n\u00c8 considerato uno dei padri della medicina moderna.\nBiografia.\nFiglio di Michele e Chiara Assalemi si sa ben poco della sua infanzia: proveniva da una famiglia di modesti agricoltori di Ruvo di Puglia, fu accudito da una sorella della madre e familiarizz\u00f2 con un cappuccino, frate Paolo, che lo aiut\u00f2 nei primi anni di formazione, soprattutto presso il Seminario vescovile di Molfetta. Una volta ritornato a casa, si dedic\u00f2, per lo pi\u00f9 da autodidatta, alla matematica e alla filosofia. La preparazione che ricevette nella cittadina natale fu prettamente umanistica e limitata a poche conoscenze scientifiche, anche se nel frattempo crebbe in lui la passione per le scienze naturali e per la medicina: \u00e8 noto che, non potendo effettuare osservazioni dirette sui cadaveri, studiasse l'anatomia sugli animali che egli stesso sezionava.\nAll'et\u00e0 di 16 anni si trasfer\u00ec a Napoli, dove fu introdotto alla fisica e alla medicina, e da allora Cotugno non ritorn\u00f2 pi\u00f9 nella cittadina pugliese. Nella citt\u00e0 campana conobbe Antonio Genovesi, il quale lod\u00f2 il giovane per \u00abla bella scoverta degli acquedotti dell'orecchio\u00bb. La stima era reciproca, in quanto Cotugno segu\u00ec la strada indicata dal filosofo di Castiglione: abbandonare le \u00absottigliezze\u00bb e la \u00abciarleria\u00bb per recuperare il valore pratico delle scienze. Dal 1754 divenne prima assistente poi medico dell'Ospedale degli Incurabili, che fu la sua vera palestra di sperimentazione medico-scientifica, dove sostitu\u00ec il titolare di chirurgia, ammalato. Tale esperienza gli forn\u00ec l'occasione di sperimentare lo stretto legame tra anatomia e chirurgia.\nConseguita la laurea presso la Scuola medica salernitana nel 1756, incominci\u00f2 ad impartire lezioni private di medicina, prima di tentare dei concorsi per l'insegnamento universitario, in particolare presso l'ateneo di Napoli. Qui, nel 1758, fu associato alla cattedra di notomia (anatomia descrittiva e patologica), della quale pi\u00f9 tardi, appena trentenne, nel 1766, ottenne la titolarit\u00e0. Ci\u00f2 avvenne un anno dopo il suo viaggio, di circa tre mesi, per l'Italia. Del viaggio ha lasciato testimonianza nell\"'Iter Italicum Patavinum\", che non \u00e8 un insieme di considerazioni scientifiche ma un diario fatto di descrizioni paesaggistiche e vicende umane toccanti. Nell'opera non compaiono i motivi della sua peregrinazione, che per\u00f2 possono essere facilmente intuiti: il desiderio di conoscere nuove realt\u00e0 geografiche e culturali, di lasciare la capitale dopo l'epidemia del 1764 a cui Cotugno aveva partecipato di persona e di incontrare gli scienziati che avevano discusso le sue teorie. A Roma visit\u00f2 i principali monumenti con un accompagnatore, l'anatomista Natale Saliceti, dal quale volle sapere i particolari della vita di Giovanni Maria Lancisi. In effetti le caratteristiche delineate da Saliceti rappresentavano la figura ideale di medico professata da Cotugno: stare nelle grazie del Principe, occuparsi di studi difficili, essere amato da tutti ma, al contempo, non amare nessuno.\nA Bologna incontr\u00f2 gli accademici del posto, mentre a Padova conobbe Giovanni Battista Morgagni. Sul celebre medico forlivese, una volta rientrato a Napoli, scrisse: \u00abEgli \u00e8 un uomo quanto savio tanto d'ottimo cuore, e sono a lui vivamente obligato, e lo sar\u00f2 eternamente per le vere dimostrazioni d'amicizia, e cordialit\u00e0 che mi ha date\u00bb.\nA Venezia s'incontr\u00f2 con l'abate Stella, il quale descrisse a un Cotugno scettico le sue capacit\u00e0 di curare il mal di petto, facilitare il parto e rinvigorire le forze vitali. Ma, nella descrizione di quest'incontro, \u00e8 come se il medico di Ruvo volesse evidenziare la differenza tra le cure fondate sulla conoscenza scientifica e quelle fondate sui miracoli dei ciarlatani. L'ultima tappa del viaggio fu Firenze.\nNel 1781, quando Anton Mario Lorgna decise di ampliare l'Accademia dei XL, fu incluso anche Cotugno. Originariamente non era compreso nel progetto e la scarsa presenza degli scienziati del Meridione era confermata dai primi scritti della societ\u00e0, tutti di autori di area centro-settentrionale. Ma Anton Mario Lorgna era convinto della necessit\u00e0 di coinvolgere scienziati di ogni parte del Paese, polemizzando con quanti volessero sceglierli esclusivamente nel Veneto. In questi anni Cotugno effettu\u00f2 due viaggi importanti: il primo in Italia e il secondo tra Austria e Germania, divenendo medico di corte al seguito di re Ferdinando IV di Napoli. Mentre non si hanno notizie sul nuovo viaggio nella Penisola, ci sono numerosi documenti sul soggiorno tedesco. A Roma ebbe in cura nobili, cardinali, frequent\u00f2 uomini di cultura e ottenne una lunga udienza dal Papa. La sua fama tocc\u00f2 l'apice durante il viaggio a Vienna: fece parte del seguito reale a causa dell'improvvisa malattia di Giuseppe Vairo, medico di camera e suo amico. Ha lasciato egli stesso un resoconto del viaggio, l\"'Iter Germanicum\", un'opera che denota il carattere pragmatico di Cotugno nell'interesse per l'agricoltura e per le sue connessioni con la medicina. La nomina di Cotugno a medico di camera ebbe vasta risonanza a Napoli, da dove gli arrivarono congratulazioni e richieste di raccomandazioni. Nel 1794 si spos\u00f2 con Ippolita Ruffo, vedova del duca Francesco di Bagnara, \u00abun matrimonio che sembrava per\u00f2 rispondere pi\u00f9 a esigenze sociali (il suo ingresso a Corte), che ad altre necessit\u00e0\u00bb. Da qui la scelta di una donna appartenente a una delle pi\u00f9 antiche e illustri famiglie napoletane. Cotugno era sempre rimasto in contatto con i suoi parenti di Ruvo di Puglia, ma l'arrivo della moglie ruppe questo equilibrio. Non bisogna meravigliarsi perci\u00f2 se i rapporti tra lei e i parenti di Cotugno non fossero buoni e se alla morte dello scienziato si dovesse ricorrere al tribunale per l'eredit\u00e0.\nCotugno nei suoi numerosi viaggi aveva sempre manifestato interesse per ospedali, biblioteche e musei e si prefiss\u00f2 di allineare Napoli alle grandi citt\u00e0 europee, ma i progetti intrapresi si interruppero dopo la Rivoluzione del 1799 per la mancanza di un vero e proprio piano di riforma dello Stato. Ci\u00f2 che manc\u00f2 fu la consapevolezza che la scienza avesse bisogno non di rari interventi ma di finanziamenti e riforme riguardanti ogni settore della vita pubblica. In particolare bisognava dare pi\u00f9 spazio alle arti applicate, alla tecnica, pi\u00f9 che alle scienze pure, per formare cittadini laboriosi nei vari campi della vita civile. A tale scopo venne fondato un Istituto a cui erano collegate tutte le societ\u00e0 economiche delle province e del quale Cotugno divenne presidente fino al 1808, anno in cui fu nominato censore della classe di storia naturale.\nA Napoli, dove diede inizio a misure profilattiche contro la tubercolosi, fu Decano della facolt\u00e0 di medicina, rettore della medesima universit\u00e0 partenopea, introducendo l'esame di fisica e stabilendo l'incompatibilit\u00e0 tra la professione del medico e quella del farmacista, e proto-medico generale del Regno delle Due Sicilie, carica che consisteva nell'attribuire privilegi per l'esercizio della professione a medici, chirurghi e altri del settore. In particolare per poter effettuare meglio i controlli in tutto il Regno, il 16 dicembre 1815, periodo in cui era scoppiata una pestilenza in Puglia, propose l'istituzione in ogni provincia di una Commissione dipendente dal Protomedicato generale. Nella sua attivit\u00e0 Cotugno fu un sostenitore non solo della professionalit\u00e0 di coloro che operavano in campo sanitario, ma anche della loro correttezza. Infatti non a caso uno degli ultimi atti di Cotugno Protomedico fu un severo rimprovero a un tale Francesco Boccalino, dentista, che per procurarsi clienti aveva fatto ricorso persino a uno spettacolo di marionette. Nel 1811 il ministro Giuseppe Zurlo approv\u00f2 il \"Ricettario Farmaceutico napoletano\", un codice contenente la descrizione di rimedi semplici e composti e i prezzi dei vari medicamenti, al quale diede un apporto decisivo proprio Cotugno.\nFu, inoltre, socio di numerose accademie, italiane e straniere, quali quella di Copenaghen o quella medico-cerusica di Napoli, nonch\u00e9 consigliere di Stato. In particolare nell'Accademia delle Scienze e Belle Lettere ebbe un ruolo centrale nel miglioramento delle condizioni igieniche della capitale: i medici dovevano spostare il loro interesse scientifico, umano e professionale dalle malattie dei singoli a quelle della collettivit\u00e0.\nL'attivit\u00e0 scientifica.\nDomenico Cotugno fu protagonista di importanti scoperte neurologiche, grazie a un'intensa attivit\u00e0 clinica e anatomica, e fin dall'inizio mostr\u00f2 i suoi interessi per l'anatomia sottile, cio\u00e8 la ricerca dei piccoli e nascosti meccanismi che compongono il nostro organismo. In tutte le sue indagini egli segu\u00ec il metodo indicato nella sua prima opera: mostrare la natura delle cose cos\u00ec come gli era apparsa non una o due volte, ma centinaia di volte, nell'esame dei cadaveri.\nNel \"De aquaeductibus auris humanae internae\" (1761) descrisse per primo il nervo naso-palatino, gli acquedotti del vestibolo e della chiocciola dell'orecchio interno, dimostrando inoltre che il labirinto era pieno di liquido e privo di aria, come invece stabiliva una teoria secolare risalente ad Aristotele. Cotugno dimostr\u00f2 che il suono si poteva propagare anche nei liquidi: nel vestibolo c'\u00e8 un umore, il liquido endolabirintico. Ebbe il sostegno di varie personalit\u00e0, tra cui il ricordato Giovan Battista Morgagni, ma incontr\u00f2 numerose obiezioni, \"in primis\" quella dei membri dell'Accademia delle Scienze di Bologna, i quali sostenevano che la linfa fosse un elemento patologico e che non si potesse provare che l'orecchio contenesse del liquido; anzi sembrava impossibile che potesse racchiudere l'elevata quantit\u00e0 di liquido indicata da Cotugno.\nNel \"De ischiade nervosa commentarius\" (1764) descrisse le cause e la sede della sciatica, provocata da un'infiammazione del nervo sciatico per una sostanza acida proveniente dalla cavit\u00e0 cranica o spinale, e il liquido cefalorachidiano (detto anche, in suo onore, \"liquor Cotumnii\"); riconobbe inoltre la presenza di albumina nelle urine dei nefritici e nella seconda parte dell'opera dedic\u00f2 ampio spazio ai rimedi terapeutici, quali incisioni e salassi. Il libro venne pubblicato in ritardo a causa della febbre epidemica che colp\u00ec il Regno nel periodo estivo. Cotugno fece parte dei medici incaricati di fronteggiare l'epidemia e pose l'esigenza di differenziare le singole febbri con la necessit\u00e0 di usare cure specifiche.\nLa maggior parte di queste scoperte era stata compiuta prima che compisse 20 anni; ma il \"De ischiade\", non essendo in contrasto con i dettami dell'anatomia classica, non scaten\u00f2 la bufera della prima opera.\nSecondo Benedetto Croce, Cotugno potrebbe essere stato il vero autore del celebre trattato \"Delle virt\u00f9 e dei premi\" (il secondo del suo genere dopo \"Dei delitti e delle pene\" di Cesare Beccaria) che, uscito anonimo nel 1766, fu ristampato l'anno seguente, anche in francese, recando come autore il giurista aquilano Giacinto Dragonetti e a questi sempre attribuito.\nCotugno si interess\u00f2 alla polemica sulla teoria di Albrecht von Haller sull'\"irritabilit\u00e0\", propriet\u00e0 specifica delle fibre muscolari, e sulla sensibilit\u00e0, propriet\u00e0 specifica delle sole fibre nervose. Mentre entrambe si manifestano dopo uno stimolo solo la seconda provoca evidenti sofferenze. I contrasti sorsero nello stabilire le parti del corpo dotate dell'\"irritabilit\u00e0\", individuate da Haller nel glutine delle fibre muscolari. Per gli halleriani mentre non si poteva conoscere la causa precisa di questo fenomeno, come avveniva per altri fenomeni fisici, la sua localizzazione era certa. Gli oppositori di questa teoria sostenevano che ci\u00f2 fosse tutt'altro che scontato in quanto il glutine era presente in altre parti del corpo non dotate di \"irritabilit\u00e0\".\nCotugno non era propenso ad accettare in blocco la teoria e a considerlarla come un nuovo fondamento della medicina. Egli non scrisse nulla di specifico sull'argomento ma afferm\u00f2 la presenza di nervi sulla dura madre in una \"Epistola anatomica prima ad amicum de nervis ad aurem pertinentibus\". Albrecht von Haller contest\u00f2 tale scoperta affermando che in realt\u00e0 il filamento osservato da Cotugno non era un nervo, bens\u00ec un'arteria e perci\u00f2 la dura madre era priva di sensibilit\u00e0. Le posizioni dei due scienziati erano nettamente differenti: Haller negava, sbagliando, l'esistenza del liquido cefalo-rachidiano indicata da Cotugno n\u00e9 l'innervazione della dura madre.\nNel 1769 pubblic\u00f2 la sua terza opera fondamentale, il \"De sedibus variolarum syntagma\", un'indagine sul vaiolo: egli sosteneva che la sede fosse la cute esposta all'aria e che vi fosse la necessit\u00e0 di trovare rimedi specifici, rigettando per esempio la cura tradizionale dei bagni caldi. Descrisse la storia di persone di diverse condizioni sociali con il linguaggio oggettivo della scienza ma senza perdere di vista il lato umano dei malati. La parte pi\u00f9 importante \u00e8 il sostegno all'inoculazione che lo avrebbe portato, in seguito, ad appoggiare la vaccinazione jenneriana.\nNel 1778 pubblic\u00f2 il \"De animorum ad optimum disciplinam praeparatione\" in cui delineava in un periodo di crisi una figura d'intellettuale che non si facesse sopraffare, attraverso la ragione, dalle lusinghe della fantasia e dei piaceri. Volle delineare i rapporti tra conoscenza e morale in un momento in cui lo Stato stava rivoluzionando le istituzioni culturali. La formazione dei giovani non era solo un accumulo di conoscenze ma un cambiamento di mentalit\u00e0 e di costume. Mentre Giambattista Vico proponeva di istruire i giovani con la matematica e con la fisica, Cotugno sosteneva la meditazione, che non aveva alcuna valenza mistica ma derivava dall'osservazione anatomica sul cervello.\nNel 1772 esce, infine, il \"Dello spirito della medicina\" in cui Cotugno voleva indagare le ragioni che avevano portato la medicina a non produrre \"buone e utili conoscenze\". Cotugno riteneva che gli studenti dovessero liberarsi dalla soggezione nei confronti dei maestri e cos\u00ec esortava gli alunni dell'ospedale degli Incurabili affinch\u00e9 si affidassero all'osservazione della natura: \u00abEcco qual debba essere il vostro studio, la vostra applicazione, la vostra industria; non istancarvi mai di vederla, di conoscerla, d'ascoltarla. Le sue voci son mute, ma efficaci. Chi si familiarizza seco lei, diviene sacerdote suo vero\u00bb. Secondo lui era necessario che gli studenti entrassero subito negli ospedali e nei laboratori: \u00abLa medicina non \u00e8 una scienza, \u00e8 solo una cognizione...l'ha prodotta e presentata la sola natura\u00bb. Cotugno sosteneva che i medici dovessero abbandonare la presunzione di conoscere le cause ultime dei fenomeni poich\u00e9 ci\u00f2 generava l'epoca pi\u00f9 infelice della medicina.\nRiconoscimenti.\nLa citt\u00e0 di Napoli gli ha intitolato un ospedale in cui si curano le malattie infettive, mentre l'Ospedale degli Incurabili, cui Cotugno aveva disposto un lascito, conserva un suo busto. All'Aquila gli \u00e8 stato intitolato il liceo classico Domenico Cotugno, mentre a Ruvo di Puglia, sua citt\u00e0 natale, gli \u00e8 stata intestata una scuola secondaria di primo grado."}
{"id": "840802", "revid": "21079", "url": "https://it.wikipedia.org/wiki?curid=840802", "title": "Teorema di completamento a base", "text": ""}
{"id": "840805", "revid": "18323", "url": "https://it.wikipedia.org/wiki?curid=840805", "title": "Nationalsozialistisches Fliegerkorps", "text": "Il Nationalsozialistisches Fliegerkorps (NSFK) era un'organizzazione paramilitare del Partito nazista fondata agli inizi degli anni 1930 ossia nel periodo nel quale alla Germania era vietato possedere un'aviazione dalle condizioni del Trattato di Versailles.\nL'organizzazione era improntata a quella delle \"Sturmabteilung\" (SA) e possedeva un sistema di gerarchie e ranghi paramilitari molto vicina a quelle delle SA. Dello stesso tipo era anche il \"Nationalsozialistische Kraftfahrkorps\" (NSKK).\nDurante i suoi primi anni di esistenza, l'NSFK si occup\u00f2 di addestramento militare su alianti e aeroplani privati.\nQuando la Germania nazista costitu\u00ec la Luftwaffe, molti membri dell'NSFK vennero semplicemente trasferiti dai Fliegerkorps.\nTutti i componenti dell'NSFK erano anche uomini di partito, questo confer\u00ec alla nuova Luftwaffe una forte impronta ideologica a differenza delle altre due armi, che possedevano una forte componente appartenente alla \"vecchia guardia\" di ufficiali provenienti dall'aristocrazia tedesca.\nIl Fliegerkorps continu\u00f2 ad esistere anche dopo la costituzione della Luftwaffe, anche se in maniera ridotta.\nDurante la seconda guerra mondiale, l'NSFK si occup\u00f2 principalmente di compiti concernenti la difesa aerea .\nDirezione dell'NSKF - Sede Centrale.\nLa Direzione dell'NSKF era situata in Gro\u00dfadmiral Prinz-Heinrich-Str. 1\u20133 in Berlin W35. \nEra suddivisa nei seguenti dipartimenti (\"Abteilungen\"):\nGradi e insegne del Nationalsozialistisches Fliegerkorps.\nQui di seguito l'ordine gerarchico del Corpo:\nTruppa:\nGraduati:\nSottufficiali:\nUfficiali Inferiori:\nUfficiali Superiori:\nUfficiali Generali:\nUfficiali Generali:"}
{"id": "840806", "revid": "21079", "url": "https://it.wikipedia.org/wiki?curid=840806", "title": "Teorema di completamento", "text": ""}
{"id": "840808", "revid": "187240", "url": "https://it.wikipedia.org/wiki?curid=840808", "title": "Colecistochininapancreozimina", "text": ""}
{"id": "840809", "revid": "21079", "url": "https://it.wikipedia.org/wiki?curid=840809", "title": "Algoritmo di completamento", "text": ""}
{"id": "840810", "revid": "36426", "url": "https://it.wikipedia.org/wiki?curid=840810", "title": "Le Balze", "text": ""}
{"id": "840811", "revid": "21079", "url": "https://it.wikipedia.org/wiki?curid=840811", "title": "Algoritmo di completamento a base", "text": ""}
{"id": "840817", "revid": "120783253", "url": "https://it.wikipedia.org/wiki?curid=840817", "title": "Magda Aelvoet", "text": "Biografia.\nNata a Steenokkerzeel, nelle Fiandre, si \u00e8 laureata in filologia germanica e in scienze politiche e sociali presso l'Universit\u00e0 cattolica di Lovanio.\nDopo la laurea ha collaborato con diverse organizzazioni non governative e ha fondato la sezione Agalev di Lovanio.\nCarriera politica.\nNel 1985 fu eletta al Senato per la provincia di Anversa, carica che mantenne fino al 1991, venendo poi eletta alla Camera dei rappresentanti per l'arrondissement di Lovanio.\nNella circoscrizione fiamminga \u00e8 stata eletta come Europarlamentare per servire durante la IV legislatura del Parlamento europeo nel 1994. Nell'arco dei 5 anni di legislatura ha presieduto il Gruppo Verde tra il 1997 e il 1999.\nTerminato il mandato \u00e8 stata nominata Ministro della salute, dell'ambiente e della tutela dei consumatori nel primo governo Verhofstadt, rassegnando le dimissioni nel 2002 in disaccordo con l'esportazione di armi belghe in Nepal."}
{"id": "840819", "revid": "767487", "url": "https://it.wikipedia.org/wiki?curid=840819", "title": "Bora \u0110or\u0111evi\u0107", "text": "Biografia.\nNoto anche con il soprannome di \"Bora \u010corba\", dal 1978 \u00e8 il frontman della rock band Riblja \u010dorba (letteralmente \"minestrone di pesce\").\nPrecedentemente ha fatto parte di altri gruppi musicali di \u010ca\u010dak e Belgrado negli anni settanta, come \"Zajedno\", \"Suncokreti\" e \"Rani mraz\" (con \u0110or\u0111e Bala\u0161evi\u0107). Ha formato i \"Riblja \u010corba\" il 15 settembre 1978 e la band divenne famosissima in pochi mesi. A causa dell'alcolismo e delle provocazioni nei testi delle canzoni, \u0110or\u0111evi\u0107 divenne uno dei musicisti pi\u00f9 controversi e discussi dell'allora Jugoslavia. Nel 1987 fu accusato di \"insultare i lavoratori della Jugoslavia\", tuttavia l'accusa cadde.\nCon lo scoppio della crisi dei balcani, \u0110or\u0111evi\u0107 divenne un attivo sostenitore delle truppe serbe nella Repubblica Serba e in Krajina ma fu anche un accanito oppositore del regime di Slobodan Milo\u0161evi\u0107 e manifest\u00f2 la propria attitudine politica pubblicando a Banja Luka, nel 1996, il brano \"Njihovi dani\" (\"I loro giorni\") con il proprio nome invece che con quello della band.\nCome membro del Partito Democratico di Serbia, dopo i cambiamenti politici in Serbia, divenne consulente del Ministro della Cultura nel 2004 ma fu obbligato a dimettersi dalla carica l'anno seguente, dopo aver accusato i giornalisti dell'emittente televisiva B92 di essere \"merde traditrici\"."}
{"id": "840820", "revid": "78273", "url": "https://it.wikipedia.org/wiki?curid=840820", "title": "Piazza dell'anfiteatro (Lucca)", "text": ""}
{"id": "840822", "revid": "287204", "url": "https://it.wikipedia.org/wiki?curid=840822", "title": "Estrazione di una base", "text": "In matematica, in particolare in algebra lineare, l'estrazione di una base \u00e8 un algoritmo che permette di estrarre una base di uno spazio vettoriale a partire da un insieme finito di generatori dello spazio.\nIl teorema di estrazione di una base.\nSia formula_1 uno spazio vettoriale di dimensione formula_2 su un campo formula_3. Il teorema di estrazione di una base asserisce che se formula_4 sono vettori che generano formula_1, allora:\nDimostrazione e algoritmo.\nLa dimostrazione fornisce un algoritmo che consente di trovare concretamente i vettori formula_9. L'algoritmo funziona nel modo seguente: per ogni formula_12, si controlla se il vettore formula_13-esimo formula_14 \u00e8 dipendente dai precedenti. Questo accade se e solo se:\nSe un vettore \u00e8 linearmente dipendente dagli altri si elimina dalla lista, altrimenti, si tiene. Per formula_16, non ci sono vettori precedenti e si considera quindi lo span come l'insieme formato dal solo vettore nullo: quindi il primo vettore viene tenuto solo se diverso da zero. Il risultato finale \u00e8 quindi un insieme di vettori indipendenti che continuano a generare formula_1, ossia, per definizione, una base di formula_1.\nEsempio.\nSi estrae una base di formula_19 dall'insieme :\nIl primo vettore non \u00e8 nullo e quindi viene tenuto. Il secondo non \u00e8 multiplo del primo, e quindi viene tenuto. Il terzo \u00e8 per\u00f2 combinazione dei primi due, infatti:\nQuindi il terzo vettore \u00e8 eliminato. Il quarto risulta indipendente dagli altri. Si ottiene quindi la base:\nControesempio.\nSe al posto di spazi vettoriali si considerano moduli liberi allora il risultato non \u00e8 pi\u00f9 vero. Si prenda ad esempio lo formula_23-modulo libero formula_24. Allora si pu\u00f2 verificare che formula_25 generano tutto formula_24 ma n\u00e9 formula_27, n\u00e9 formula_28 n\u00e9 formula_29 sono basi sebbene linearmente indipendenti e di cardinalit\u00e0 uguale al rango dello formula_23-modulo (ossia 2). Si osservi che un controesempio ancora pi\u00f9 semplice si pu\u00f2 trovare per lo formula_23-modulo libero formula_32 scegliendo ad esempio formula_33 come sistema di generatori, da cui chiaramente non si riesce ad estrarre una base."}
{"id": "840824", "revid": "21079", "url": "https://it.wikipedia.org/wiki?curid=840824", "title": "Algoritmo di estrazione", "text": ""}
{"id": "840826", "revid": "21079", "url": "https://it.wikipedia.org/wiki?curid=840826", "title": "Teorema di estrazione", "text": ""}
{"id": "840828", "revid": "21079", "url": "https://it.wikipedia.org/wiki?curid=840828", "title": "Teorema di estrazione di una base", "text": ""}
{"id": "840831", "revid": "287204", "url": "https://it.wikipedia.org/wiki?curid=840831", "title": "Nem\u0161ov\u00e1", "text": "Nem\u0161ov\u00e1 (in tedesco \"Nemschau\" o \"Nempschau\", in ungherese \"Nems\u00f3\") \u00e8 una citt\u00e0 della Slovacchia facente parte del distretto di Tren\u010d\u00edn, nella regione omonima. Si trova 10 km a nord di Tren\u010d\u00edn e a 3 km a ovest di Dubnica nad V\u00e1hom. Anche se i primi riferimenti storici a Nem\u0161ov\u00e1 sono apparsi nel 1246, \u00e8 divenuta citt\u00e0 solo nel 1989."}
{"id": "840832", "revid": "3115", "url": "https://it.wikipedia.org/wiki?curid=840832", "title": "Andrea Gloria", "text": "Biografia.\nMembro del Comitato d'azione padovano contro gli austriaci nel 1848-49, scrisse un diario degli avvenimenti che costituisce un'interessante fonte dei moti rivoluzionari di quel periodo. \nFu organizzatore del Museo Civico di Padova, collaborando attivamente all'acquisizione pubblica di manoscritti ed altri documenti appartenenti alla collezione del notaio Antonio Piazza. Il Gloria era, infatti, un appassionato studioso degli antichi archivi cittadini, oltre che della memoria giuridico-istituzionale; raccolse anche una cospicua documentazione delle antiche magistrature della citt\u00e0, in parte dispersa, in parte custodita negli archivi diocesani.\nFu direttore del Gabinetto di numismatica del Museo universitario di Scienze archeologiche e d'arte e cur\u00f2 la redazione di periodici inventari degli \"oggetti antichi e moderni\" ivi custoditi."}
{"id": "840834", "revid": "287204", "url": "https://it.wikipedia.org/wiki?curid=840834", "title": "Nemsova", "text": ""}
{"id": "840836", "revid": "36426", "url": "https://it.wikipedia.org/wiki?curid=840836", "title": "Vescovo di Lucca", "text": ""}
{"id": "840839", "revid": "44638", "url": "https://it.wikipedia.org/wiki?curid=840839", "title": "Nazionale di pallacanestro croata", "text": ""}
{"id": "840841", "revid": "44638", "url": "https://it.wikipedia.org/wiki?curid=840841", "title": "Nazionale di pallacanestro finlandese", "text": ""}
{"id": "840843", "revid": "44638", "url": "https://it.wikipedia.org/wiki?curid=840843", "title": "Nazionale di pallacanestro francese", "text": ""}
{"id": "840844", "revid": "44638", "url": "https://it.wikipedia.org/wiki?curid=840844", "title": "Nazionale di pallacanestro tedesca", "text": ""}
{"id": "840845", "revid": "713168", "url": "https://it.wikipedia.org/wiki?curid=840845", "title": "Real Camera di Santa Chiara", "text": "La Real Camera di Santa Chiara era un organo del Regno di Napoli nel periodo borbonico, con funzioni giurisdizionali e consultive, incaricato altres\u00ec di conservare gli atti della Cancelleria del Regno in sostituzione dell'abolito Consiglio Collaterale, di estrazione vicereale.\nLa Real Camera fu istituita con una \"prammatica sanzione\" di Carlo di Borbone datata 8 giugno 1735, quando il sovrano era da pochissimo salito al trono ed era intenzionato ad istituire un \"governo giusto, forte, uniforme e tranquillo, duraturo e incorruttibile\".\nGli uffici che componevano l'organo erano la Cancelleria, il Consiglio, e la Segreteria, oltre al Tribunale.\nFunzioni giurisdizionali.\nDotata di funzioni di tribunale di prima istanza (il re si era riservato il potere di decidere sui reclami), la Real Camera deliberava su questioni di natura ecclesiastica e laica, relativi ai benefici, ai regi patronati e alle libere collazioni.\nI magistrati erano nominati dal re su proposta degli stessi membri della Real Camera ed erano ordinati in una gerarchia che prevedeva al vertice i cosiddetti \"capiruota\" ed un Presidente.\nIl Segretario, oltre ai normali compiti di cancelleria, aveva l'incarico di proporre gli affari nelle udienze, redigere i verbali delle discussioni e formulare le \"consulte\" (i pareri) da proporsi al re.\nIl Presidente svolgeva le funzioni dell'antico \"Viceprotonotaro\" del Regno (una sorta di guardasigilli), apponendo il \"vidit\" (visto) alle leggi emanate dal re.\nAd esempio, il real decreto di istituzione e fondazione dell'Ordine di San Gennaro fu emanato a Napoli il 3 luglio 1738 e inviato alla Real Camera \"pel registro ed esecuzione\", ovvero per essere registrato ed eseguito.\nLa competenza funzionale dell'organo si estendeva a tutti gli affari contenziosi che in qualche modo riguardavano la citt\u00e0 di Napoli: dalla concessione dell'imprimatur sui libri, all'exequatur delle bolle della Santa Sede, alla decisione sui conflitti di giurisdizione tra tribunali laici e tribunali ecclesiastici.\nLa competenza territoriale si estendeva a tutto il Regno.\nFunzioni consultive.\nI pareri forniti dalla Real Camera avevano ad oggetto i casi pi\u00f9 complessi riguardanti l'amministrazione del Regno borbonico. Dal 1768, tra i membri dell'organo si annover\u00f2 anche \"l'avvocato fiscale del Real Patrimonio\", che doveva difendere gli interessi del sovrano negli affari trattati dalla Real Camera.\nLa riforma napoleonica.\nAnche la Real Camera di Santa Chiara fu abolita, come tutti gli altri tribunali di antico regime, ad opera del regio decreto 12 dicembre 1808, data in cui furono insediati i nuovi tribunali del regime napoleonico.\nL'archivio della soppressa Real Camera \u00e8 andato a far parte di quello della Gran Corte di Cassazione."}
{"id": "840847", "revid": "44638", "url": "https://it.wikipedia.org/wiki?curid=840847", "title": "Nazionale di pallacanestro greca", "text": ""}
{"id": "840848", "revid": "44638", "url": "https://it.wikipedia.org/wiki?curid=840848", "title": "Nazionale di pallacanestro italiana", "text": ""}
{"id": "840849", "revid": "44638", "url": "https://it.wikipedia.org/wiki?curid=840849", "title": "Nazionale di pallacanestro lituana", "text": ""}
{"id": "840850", "revid": "44638", "url": "https://it.wikipedia.org/wiki?curid=840850", "title": "Nazionale di pallacanestro olandese", "text": ""}
{"id": "840852", "revid": "44638", "url": "https://it.wikipedia.org/wiki?curid=840852", "title": "Nazionale di pallacanestro slovena", "text": ""}
{"id": "840853", "revid": "767487", "url": "https://it.wikipedia.org/wiki?curid=840853", "title": "Emanuelle e Fran\u00e7oise (Le sorelline)", "text": "Emanuelle e Fran\u00e7oise (Le sorelline) \u00e8 un film del 1975, diretto da Joe D'Amato e da Bruno Mattei (non accreditato).\nNonostante il titolo, il film non ha niente a che vedere con la serie Emanuelle nera. Joe D'Amato lo diresse e scrisse insieme a Bruno Mattei, ma alla fine comparve solo la sua firma. \u00c8 un remake di \"La calda vendetta del sesso\", un film greco del 1968 rimasto inedito in Italia.\nTrama.\nFran\u00e7oise \u00e8 una modella che abita col fidanzato Carlo, un poco di buono sempre in cerca di soldi, che obbliga la ragazza a prostituirsi e la tradisce ripetutamente. Stanca delle umiliazioni subite Fran\u00e7oise si suicida, gettandosi sotto un treno. La sorella Emanuelle, una giornalista, escogita un piano per vendicare la sorella. Incontra Carlo all'ippodromo e lo convince a seguirla nella sua abitazione. L\u00ec Emanuelle droga Carlo e lo lega con due robuste catene in una stanza, che si chiude solo per mezzo di un congegno sistemato all'esterno. Emanuelle costringe Carlo ad assistere a spogliarelli e rapporti sessuali vari, e lo tratta come un animale. Sotto l'effetto delle droghe Carlo ha spaventose allucinazioni, durante le quali vede un pranzo cannibalico e scene di stupro. In un'altra allucinazione Carlo immagina di uccidere Emanuelle.\nEmanuelle finalmente dichiara a Carlo di essere la sorella di Fran\u00e7oise, e tenta di evirarlo con un bisturi, ma Carlo si libera, insegue la donna e la uccide. Le grida della donna allarmano i vicini, che chiamano la polizia, che arriva sul luogo del delitto e scopre l'orrendo massacro. Carlo si nasconde nella stanza che era la sua cella. Un poliziotto inavvertitamente aziona il congegno elettronico che chiude il passaggio verso l'esterno. Carlo rimane imprigionato per sempre nella stanza, e invano urla."}
{"id": "840854", "revid": "44638", "url": "https://it.wikipedia.org/wiki?curid=840854", "title": "Nazionale di pallacanestro spagnola", "text": ""}
{"id": "840857", "revid": "4711", "url": "https://it.wikipedia.org/wiki?curid=840857", "title": "Gradi e insegne del Nationalsozialistisches Fliegerkorps", "text": "Il sistema di Gradi ed insegne del Nationalsozialistisches Fliegerkorps era un sistema paramilitare usato tra il 1933 e il 1945 dal Corpo di Volo Nazional Socialista in (tedesco: \"Nationalsozialistisches Fliegerkorps\"; NSFK). Il sistema gerarchico e i gradi relativi vennero ideati successivamente all'esperienza fatta con le \"Sturmabteilung\". La maggior parte dei gradi del NSFK era di derivazione del Corpo Nazional Socialista Motoristico che possedeva uno specifico sistema gerarchico paramilitare.\nCome la maggior parte dei corpi paramilitari nazisti, i gradi erano su un solo lato del colletto, mentre le mostrine indicavano l'appartenenza ad una determinata unit\u00e0. Faceva eccezione il grado di \"Standartenf\u00fchrer\" e superiori, per il quale le insegne e il grado erano su entrambe.\nNel 1934, la scala gerarchica del Fliegerkorps era la seguente:"}
{"id": "840858", "revid": "184755", "url": "https://it.wikipedia.org/wiki?curid=840858", "title": "Cattedrale di Santo Stefano", "text": ""}
{"id": "840869", "revid": "36426", "url": "https://it.wikipedia.org/wiki?curid=840869", "title": "Incoronazione della Vergine (Filippo Lippi)", "text": ""}
{"id": "840870", "revid": "1869172", "url": "https://it.wikipedia.org/wiki?curid=840870", "title": "Tren\u010dianske Teplice", "text": "Tren\u010dianske Teplice (in tedesco \"Trentschinteplitz\", in ungherese \"Trencs\u00e9nteplic\") \u00e8 una citt\u00e0 della Slovacchia facente parte del distretto di Tren\u010d\u00edn, nella regione omonima. \u00c8 una cittadina termale, situata nella valle del fiume Tepli\u010dka, ai piedi delle montagne Str\u00e1\u017eovsk\u00e9 vrchy.\nCaratteri.\nLa citt\u00e0 \u00e8 conosciuta per le sue terme sulfuree. Costituisce un centro di svago e di turismo ed \u00e8 anche sede di vari eventi culturali, come il Festival Estivo della Musica. Le terme prevedono anche il trattamento per i reumatismi e per i disordini post-traumatici.\nStoria.\nLa citt\u00e0 \u00e8 sede delle terme dal XIV secolo. Dal XVI secolo le sorgenti termali erano conosciute in tutta Europa ed erano riconosciute come le pi\u00f9 importanti del Regno d'Ungheria. Erano possedute dagli Ill\u00e9sh\u00e1zy, una famiglia aristocratica dell'Ungheria, dal 1582 in avanti. Nel 1835 furono acquistate dal finanziere viennese Jozef Sina, che fece molto per sviluppare la zona. Le terme furono nazionalizzate dopo la Seconda guerra mondiale.\nCuriosit\u00e0.\nTra il 1886 e il 1888 fu costruita una centrale idroelettrica (in corrente alternata a 5250 V) che riusc\u00ec a sopperire al fabbisogno di elettricit\u00e0 delle strade della citt\u00e0 e dei comuni vicini.\nLa centrale serv\u00ec anche alla trazione di una ferrovia elettrica aperta il 29 luglio 1909, lunga 5,9 km che collega Tren\u010dianske Teplice con la stazione di Tren\u010dianska Tepl\u00e1. La ferrovia \u00e8 tuttora in servizio."}
{"id": "840871", "revid": "287204", "url": "https://it.wikipedia.org/wiki?curid=840871", "title": "Chiamata per il morto", "text": "Chiamata per il morto (titolo originale \"Call for the Dead\") \u00e8 il primo romanzo di John le Carr\u00e9, pubblicato quando era ancora al servizio dell'MI6.\nPer il suo romanzo d'esordio, Le Carr\u00e9 introduce il suo personaggio meglio riuscito, l'agente George Smiley. Uomo poco fascinoso e piuttosto brutto, con un matrimonio fallito alle spalle, Smiley \u00e8 lontano, e molto pi\u00f9 realistico, dall'agente segreto per antonomasia 007; in compenso \u00e8 dotato d'una mente sottile e attenta.\nTrama.\nIl romanzo, ambientato alla fine degli anni '50 del XX secolo, ha come protagonista George Smiley agente del \"Circus\", il controspionaggio inglese, chiamato a indagare sulla morte di Fennan, alto funzionario del Foreign Office apparentemente suicidatosi poco dopo un precedente incontro con lo stesso Smiley, incaricato di verificarne la lealt\u00e0 in seguito a una denuncia anonima delle simpatie giovanili di sinistra della vittima. Mentre \u00e8 a colloquio con la vedova a casa Fennan, Smiley riceve una chiamata dal centralino per una sveglia. Indagando assieme a Mendel, agente della polizia, sulla chiamata Smiley scopre che era stato proprio Fennan a chiedere la sveglia telefonica e questo fa emergere i primi dubbi sull'effettivo suicidio.\nTornato a casa vi scorge qualcuno che lo sta aspettando, si rivolge quindi a Mendel con il quale, indagando attraverso le targhe delle auto presenti sulla sua via risalgono a una \u201cMissione commerciale per l\u2019acciaio della Germania orientale\u201d in cui lavorano Dieter Frey, un tedesco che aveva lavorato con Smiley contro il nazismo e Mundt, giovane ed efficiente assassino ma nelle indagini Smiley viene gravemente ferito e deve quindi temporaneamente lasciare le indagini a Mendel e a Peter Guillam, suo collega nel Circus. Quando si riprende torna a interrogare la vedova la quale ammette che suo marito fosse una spia al servizio della Germania Est e che lei fosse coinvolta come aiutante.\nUlteriori indagini spingono Smiley a dubitare della versione della donna e a pensare che la spia potrebbe essere Elsa e il marito solo un riluttante supporto. Prepara quindi una trappola convocando con un trucco sia Elsa sia Frey nel teatro dove avveniva abitualmente lo scambio di informazioni. Quando i due si incontrano, capiscono che si tratta di una trappola; Frey uccide Elsa e si da alla fuga seguito da Mendel. Frey si libera dell\u2019inseguitore ma viene aggredito da Smiley che, nella lotta, lo butta nel Tamigi.\nScosso comunque dalla morte del suo ex agente e raggiunto da un invito dell'ex-moglie che gli chiede di rimettersi insieme, Smiley rifiuta una promozione nel Circus e dopo aver inviato un rapporto a Maston raggiunge Ann in Svizzera.\nCritica.\nIl primo lavoro di Le Carr\u00e9 risente piacevolmente degli schemi classici della spy story. Il colpevole \u00e8 ancora una volta il meno sospettato e in questo caso invece del maggiordomo \u00e8 la signora Fennan a fare la parte del cattivo. Il personaggio principale \u00e8 altrettanto impossibile quanto il suo alter ego pi\u00f9 cinematografico che letterario: James Bond. Al contrario di lui George Smiley non ha nulla dello stereotipo dell'agente segreto nell'aspetto esteriore e nelle abitudini. Non \u00e8 un bravo giocatore a poker, non fuma sigari, non ha successo con le donne, non \u00e8 un raffinato cultore della tavola ma mantiene la caratteristica necessaria al ruolo: la sagacia e una cultura profonda abbinati ad una profonda umanit\u00e0. Si veda a conferma il rammarico di Smiley nella scena finale con Dieter Frey.\nNel racconto, scritto con impareggiabile gusto per lo svolgersi della storia e per la descrizione dei particolari necessari, Le Carr\u00e9 espone la sua posizione politica attraverso i dialoghi del personaggio principale, George Smiley, col quale condivide la passione per la letteratura tedesca del 17^ secolo.\nL'individualismo dell'occidente viene contrapposto alla filosofia da alveare che contraddistingue tanto socialismo dell'est. Utili e didattici i riassunti contenuti nelle relazioni di servizio, che permettono al lettore di tirare le fila di quanto ha letto fino a quel punto. Credo che sia quasi un omaggio dovuto dall'autore alla polizia il mettere in evidenza la differenza tra gli uomini della legge, i poliziotti, chiamati a farla rispettare e a richiamare chiunque oltrepassi il limite, e l'azione di quegli uomini, gli agenti segreti appunto, che debbono agire al di l\u00e0 della linea per permettere a quelle regole codificate di continuare a funzionare. \nIl risultato della loro battaglia tra i due blocchi permette la vita alla democrazia in cui profondamente crede Le Carr\u00e9.\nAdattamenti cinematografici.\nDal romanzo, nel 1966, \u00e8 stato realizzato un adattamento cinematografico diretto da Sidney Lumet."}
{"id": "840872", "revid": "287204", "url": "https://it.wikipedia.org/wiki?curid=840872", "title": "Trencianske Teplice", "text": ""}
{"id": "840890", "revid": "767487", "url": "https://it.wikipedia.org/wiki?curid=840890", "title": "Forno Pasteur", "text": "Il forno Pasteur \u00e8 un apparecchio utilizzato per la sterilizzazione tramite calore secco; la sua funzione \u00e8 quindi di distruggere ogni forma microbica.\nComposizione.\n\u00c8 costituito da un rivestimento esterno composto da materiale termicamente isolante e, all'interno, da un'intercapedine contenente una serie di resistenze.\nMeccanismo d'azione.\nFacendo passare corrente elettrica attraverso le resistenze l'energia elettrica viene trasformata in energia termica. Questa si trasmette all'aria nel forno che si scalda raggiungendo temperature fino ai 200 \u00b0C; il processo \u00e8 sterilizzante in quanto, in queste condizioni, viene provocata l'ossidazione delle componenti cellulari degli eventuali microbi presenti causandone la morte."}
{"id": "840892", "revid": "125849365", "url": "https://it.wikipedia.org/wiki?curid=840892", "title": "Notte prima degli esami - Oggi", "text": "Notte prima degli esami - Oggi \u00e8 una commedia italiana, diretta da Fausto Brizzi, uscita nelle sale cinematografiche il 14 febbraio 2007. Ha vinto una decina di premi (tra cui il TRL Award, premio firmato MTV, come \"Film dell'anno\" e il Telegatto sempre come \"Film dell'anno\") ed ha permesso al regista di vincere il Nastro d'argento 2007 come \"Personaggio dell'anno\".\nA differenza di \"Notte prima degli esami\", dove si raccontavano le vicende dei ragazzi nel 1989, il film \u00e8 ambientato nel 2006 - in concomitanza con la corsa della Nazionale di calcio italiana alla vittoria dei Mondiali di calcio Germania 2006 - e racconta le vicende di Luca Molinari, preso tra l'amore per l'addestratrice di delfini Azzurra e l'immaturit\u00e0 del padre, il tutto alla soglia degli esami di maturit\u00e0. Il film ha incassato \u20ac 12.117.000.\nTrama.\nRoma, Giugno 2006. Luca Molinari \u00e8 uno studente giunto all'ultimo anno del liceo, convinto di avere pochissime possibilit\u00e0 di essere promosso all'esame di maturit\u00e0. Luca \u00e8 sempre circondato dai suoi storici amici: Riccardo, Alice, Massi e Simona, fidanzata di quest'ultimo. Un giorno Luca casualmente incontra la stravagante addestratrice di delfini Azzurra e se ne innamora, tanto che la porter\u00e0 persino a vedere un concerto jazz, genere musicale che lui odia. Poco dopo, per\u00f2, scopre che il padre Paolo, che esce spesso di casa di sera dicendo alla moglie Antonella che sarebbe andando a giocare a calcetto, va in realt\u00e0 a fare l'amore con la sua professoressa di matematica. Paolo, per\u00f2, promette al figlio che quella sera stessa lascer\u00e0 la prof, ma alla fine non lo fa. Tutte queste vicende avvengono in contemporanea alla vittoria degli azzurri ai mondiali in Germania.\nLuca nel frattempo si avvicina sempre di pi\u00f9 ad Azzurra, ma sul pi\u00f9 bello lei lo lascia perch\u00e9 deve andare a Parigi. Luca per\u00f2 pensa che lei abbia gi\u00e0 un fidanzato, e se ne va. Anche per il padre e gli amici di Luca le cose non vanno bene: Paolo viene prima lasciato dalla prof per essersi inventato una bugia, e poi dalla moglie, che ha scoperto il suo tradimento grazie al blog di Riccardo, il quale vi scriveva tutti gli affari altrui di cui veniva a conoscenza. Intanto Massi lascia Simona dicendole di volersi prendere una pausa di riflessione e di voler fare nuove esperienze, ma in realt\u00e0 vuole campo libero per andare a letto con un'altra ragazza, Giulia, incontrata giorni prima in spiaggia. Il tutto poi si rivela uno scherzo organizzato da Luca e Riccardo e si scopre che Giulia \u00e8 la cugina di quest'ultimo, cos\u00ec Massi chiede a Simona di tornare con lui, ma lei rifiuta piantandolo in asso. Alice prova in tutte le maniere a far dimenticare Azzurra a Luca, andando anche a letto con lui, ma non ce la fa e se ne va arrabbiata. Riccardo, invece, viene visto da Massi mentre Simona, ubriaca dopo la festa di Alice, lo bacia. Riccardo dichiara che non intendeva assecondarla, ma Massi non lo ascolta e i due amici, cos\u00ec, finiscono alle mani e in ospedale. Arriva la notte prima degli esami, e Luca, durante una chiacchierata col padre in un bar, riconosce il ragazzo francese che abitava con Azzurra e che pensava essere il fidanzato di lei, e scopre che \u00e8 gay.\nDopo aver corso per tutta Roma, Luca trova Azzurra sul treno in partenza per Parigi, si scusa con lei e fanno felicemente l'amore. Dopo una nottata di amore si accorge, tuttavia, di essere arrivato a Milano; sono le 2 di notte, e alle 8 lui ha l'esame. Riesce in qualche modo ad arrivare prima ad Arezzo facendosi prendere a bordo da un camionista, e da li arriva a Roma grazie al padre che lo viene a prendere in moto. Arriva per\u00f2 alla sede dell'esame con un quarto d'ora di ritardo, e il presidente della commissione (un uomo che aveva gi\u00e0 avuto una serie di sfortune a causa di Luca) intende bocciarlo. Gli amici per\u00f2 si rifiutano di effettuare l'esame se Luca non potr\u00e0 farlo insieme a loro, ed escono dall'aula. Il presidente cambia idea, e Luca fa gli esami, da cui esce \"con un deprimente 60\", potendo consolarsi la stessa estate con la vittoria della Nazionale italiana al Mondiale 2006."}
{"id": "840893", "revid": "834", "url": "https://it.wikipedia.org/wiki?curid=840893", "title": "Ket", "text": ""}
{"id": "840897", "revid": "180559", "url": "https://it.wikipedia.org/wiki?curid=840897", "title": "Rare Air", "text": "I Rare Air sono stati un gruppo musicale canadese che utilizzava un'insolita strumentazione composta da bagpipe, flauto, tin whistle, bombarde, basso e tastiera. Incisero solo brani strumentali.\nFacendo tour mondiali diventano molto popolari nel sud degli Stati Uniti.\nLa loro musica \u00e8 scaturita da musica celtica irlandese, britannica e nordamericana combinata con ritmi di funky bass e percussioni polinesiane."}
{"id": "840903", "revid": "1305772", "url": "https://it.wikipedia.org/wiki?curid=840903", "title": "KET", "text": ""}
{"id": "840905", "revid": "287204", "url": "https://it.wikipedia.org/wiki?curid=840905", "title": "La spia perfetta", "text": "La spia perfetta \u00e8 un romanzo di spionaggio di John le Carr\u00e9, pubblicato nel 1986.\nSi tratta di un'opera che si discosta un po' dagli standard dell'autore, costruita intorno ai flashback che ci raccontano la vita di un padre e di un figlio, il loro rapporto, le loro diversit\u00e0.\nIl romanzo raccoglie stralci della stessa vita dell'autore, come il periodo di studi a Berna e la passione per la letteratura tedesca del protagonista. \u00c8 considerato uno dei romanzi pi\u00f9 maturi di Carr\u00e9.\nTrama.\nAl centro delle vicende \u00e8 un personaggio nuovo, Magnus Pym: appunto \"la spia perfetta\", l'agente che si muove, si nasconde e vive completamente nell'ombra. \nPym vive a Vienna con la seconda moglie Mary e un figlio, Tom, che studia in un collegio dell'Inghilterra. La sua esistenza si svolge tranquilla, tra ricevimenti di diplomatici e rapporti sui contatti avuti. Fino a quando il padre di Pym, Richard T. Pym, muore. Inizia allora un viaggio retrospettivo attraverso le vite del padre e del figlio, che porter\u00e0 i servizi segreti dell'occidente a dare la caccia a Magnus, la spia perfetta."}
{"id": "840909", "revid": "709565", "url": "https://it.wikipedia.org/wiki?curid=840909", "title": "Pesio", "text": "Il Pesio (\"Pes\" in piemontese) \u00e8 un breve fiume (48,8\u00a0km), tributario del Tanaro, del Piemonte che scorre interamente in Provincia di Cuneo.\nIl corso del fiume.\nNasce a circa 2600\u00a0m nei pressi della Punta Marguareis (Alpi Liguri) dalla confluenza di vari rami sorgentiferi.\nNel suo tratto altissimo nella valle omonima corre profondamente incassato con caratteri di torrente alpino all'interno del comprensorio del Parco naturale del Marguareis.\nDiscretamente ricco di acque scorre poi, con corso assai ripido (scende di circa 1800 metri in 10\u00a0km!), lambendo Certosa di Pesio.\nDa qui prosegue impetuoso ricevendo molti ruscelli e formando alcuni ghiaioni dai quali \u00e8 possibile comprendere, viste le dimensioni dei ciottoli presenti, la violenza che il fiume pu\u00f2 avere nei periodi di piena.\nBagnate le frazioni di Chiusa di Pesio, San Bartolomeo e Vigna, il fiume attraversa l'agglomerato principale del comune di Chiusa di Pesio e la valle si allarga.\nProsegue la sua corsa nell'altopiano monregalese, viene superato dalla Strada statale 28 del Colle di Nava con un ponte che fino al 1939 era percorso dal binario della tranvia Fossano-Mondov\u00ec-Villanova, e una volta giunto presso Rocca de' Baldi riceve le acque del torrente Brobbio, suo principale affluente.\nDa qui diventa fiume e il suo corso si incassa profondamente per decine di metri nell'altopiano monregalese formando una valle di discreta ampiezza.\nGiunto poi presso Carr\u00f9 sfocia alla sinistra del fiume Tanaro con una portata media di 7,8\u00a0m3/s..\nAspetti idrologici.\nIl regime del Pesio \u00e8 abbastanza costante, essendo alimentato in autunno dalle piogge ed in tarda primavera dallo scioglimento delle nevi delle Alpi Marittime. \nIn realt\u00e0 pu\u00f2 risentire molto dell'andamento delle precipitazioni: in caso di piogge violente e prolungate il fiume \u00e8 in grado di gonfiarsi molto rapidamente, soprattutto a causa della brevit\u00e0 del suo corso. Disastrosa fu la piena del luglio 2002.\nLe sorgenti del Pis.\nParticolarmente interessante \u00e8 il ramo sorgentifero denominato \"Sorgenti del Pis\", raggiungibile a piedi in circa 1 ora dal \"Pian delle Gorre\": si tratta di un fenomeno carsico, in cui l'acqua sgorga direttamente dalla nuda roccia formando una cascata effimera. L'aggettivo \"effimero\" \u00e8 dovuto al fatto che tale fenomeno \u00e8 visibile soltanto in primavera (il periodo ideale \u00e8 aprile), oppure dopo cospicue precipitazioni."}
{"id": "840913", "revid": "1504506", "url": "https://it.wikipedia.org/wiki?curid=840913", "title": "Sfacteria", "text": "Sfacteria (in greco antico:\u03a3\u03c6\u03b1\u03ba\u03c4\u03b7\u03c1\u03af\u03b1) \u00e8 una piccola isola della Grecia meridionale posta presso la baia di Pilo, nel Peloponneso. \u00c8 conosciuta anche con i nomi di Navarino e di Sfagia, con cui viene oggi identificata.\n\u00c8 celebre soprattutto per avere ospitato due importanti battaglie in due periodi storici completamente differenti. Nel 425 a.C., nella Battaglia di Sfacteria si affrontarono, nell'ambito della Guerra del Peloponneso, ateniesi e spartani. Nel 1827 fu teatro di uno dei pi\u00f9 importanti scontri della Guerra d'indipendenza greca, la Battaglia di Navarino, nella quale l'Impero Ottomano affront\u00f2 le truppe francesi ed inglesi, poi risultate vincitrici.\nCuriosit\u00e0.\nNel 1825 l'isola fu attaccata dalle truppe egiziane, che riuscirono ad avere la meglio della resistenza greca; in quest'occasione, mor\u00ec uno dei capi della resistenza dell'isola, l'italiano Santorre di Santarosa."}
{"id": "840916", "revid": "73843", "url": "https://it.wikipedia.org/wiki?curid=840916", "title": "Windows Home Server", "text": "Windows Home Server (2007) (nome in codice \"Quattro\") \u00e8 una versione del sistema operativo Windows sviluppato da Microsoft. Annunciato il 7 gennaio 2007 al Consumer Electronics Show da Bill Gates, Windows Home Server \u00e8 pensato per un'utenza casalinga con diversi PC interconnessi tra loro. Tra le funzionalit\u00e0 che lo contraddistinguono vi sono: file sharing, backup automatizzati, accesso remoto. \u00c8 basato su Windows Server 2003 SP2. \u00c8 stato ufficialmente pubblicato il 7 novembre 2007. Il Power Pack 3 per Windows Home Server \u00e8 stato pubblicato nel novembre 2009.\nLa versione corrente di Windows Home Server, Windows Home Server 2011, \u00e8 stata pubblicata il 6 aprile 2011.\nDescrizione.\nInterfaccia.\nSebbene il sistema operativo sia sviluppato su Windows Server 2003 SP2, l'interfaccia di configurazione \u00e8 pensata per essere sufficientemente comprensibile anche a coloro che non hanno conoscenze in campo di amministrazione server. Si pu\u00f2 accedere all'interfaccia di configurazione, chiamata Home Server Console, da qualsiasi PC nella rete domestica, ma anche attraverso un web browser via internet grazie a un'URL fornita gratuitamente da Windows Live. Il server non richiede schede video; \u00e8 sviluppato per necessitare solo di una scheda di rete con interfaccia Ethernet e almeno un altro PC su cui sia installato Windows XP o Windows Vista.\nTecnologia.\nIl codice di Windows Home Server \u00e8 basato su quello di Windows Server 2003 SP2. Include quasi tutte le sue funzionalit\u00e0 (alcune sono state rimosse perch\u00e9 ritenute complesse e poco utili per la gestione domestica). Presenta per\u00f2 anche alcune tecnologie non riscontrabili in Windows Server 2003 SP2:\n\"Windows Home Server Drive Extender\", un sistema di duplicazione dei file che fornisce tre funzioni molto importanti:\nGli utenti (in particolar modo quelli che configurano un server domestico) hanno a che fare con i supporti di memorizzazione su due livelli: cartelle condivise e dischi. L'unico concetto importante riguardo ai dischi \u00e8 che essi facciano effettivamente parte della disponibilit\u00e0 di storage del server e che siano \"sani\". Questo contrasta con il Gestore logico dei volumi di Windows, che richiede normalmente un buon grado di conoscenza informatica per configurare correttamente un RAID.\nLe cartelle condivise hanno un nome, una descrizione, delle autorizzazioni, e un indicatore che determina se la duplicazione (ridondanza) \u00e8 attivata o disattivata per quella cartella.\nSe la duplicazione \u00e8 attivata (impostazione predefinita per i server domestici con pi\u00f9 di un disco fisso), i file in quella cartella saranno duplicati.\nDi default, tutti i file su un server domestico saranno duplicati, dimezzando cos\u00ec lo spazio effettivo di memorizzazione. In situazioni in cui un utente non voglia che certi file vengano duplicati (ad es. programmi TV archiviati su un server domestico e registrati da un PC con Windows Media Center), Drive Extender offre la possibilit\u00e0 di non duplicare quei file se il server ha poco spazio di memorizzazione a disposizione.\n\"Windows Home Server Computer Backup\", una funzione che fa un backup automatico di tutti i computer nella rete domestica usando un sistema di Immagine disco che assicura il puntuale recupero di alcuni file o dell'intero PC in caso di errori fatali. Questa tecnologia \u00e8 sviluppata in modo da minimizzare la quantit\u00e0 di dati che viaggiano nella rete e che vengono memorizzati sul server.\nCompatibilit\u00e0.\nWindows Home Server si integra con Windows XP, Windows Vista e Windows 7 (dell'uscita del Power Pack 3) attraverso l'installazione di un software, e pu\u00f2 essere usato anche con macOS e altri sistemi operativi, ad esempio tramite Time Machine, una caratteristica disponibile in Mac OS X Leopard.\nPrezzi e disponibilit\u00e0.\nHP rese disponibile sul mercato un server domestico (chiamato attualmente \"HP MediaSmart Server\") verso la fine del 2007. Era caratterizzato da un processore a 64 bit AMD col marchio AMD Live!, e poteva essere espanso per raggiungere la capacit\u00e0 di archiviazione di 6 terabytes grazie ai suoi quattro alloggiamenti interni per hard disk e alle quattro porte USB 2.0.\nIn un'intervista a Channel 9, il General Manager di Windows Home Server, Charlie Kindel, disse che i primi server domestici sarebbero costati all'incirca come un PC di prestazioni modeste, circa 500 dollari."}
{"id": "840921", "revid": "17351", "url": "https://it.wikipedia.org/wiki?curid=840921", "title": "TBF Avenger", "text": ""}
{"id": "840923", "revid": "17351", "url": "https://it.wikipedia.org/wiki?curid=840923", "title": "Grumman TBF", "text": ""}
{"id": "840924", "revid": "729019", "url": "https://it.wikipedia.org/wiki?curid=840924", "title": "Domenico Piva", "text": "Biografia.\nNacque il 2 dicembre del 1826 da Giovanni e Teresa Verza. A diciannove anni si arruol\u00f2 nel corpo dei finanzieri asburgici e prese servizio a Padova.\nPrese parte all'insurrezione dell'8 febbraio 1848 e fu incarcerato a Rovigo con l'accusa di aver ucciso un ufficiale austriaco.\nLiberato il 19 marzo successivo dagli insorti, prese parte alle imprese militari del tempo, arruolandosi nei Cacciatori dell'Alto Reno, al comando di Livio Zambeccari. Milit\u00f2 poi nel reggimento Italia Libera del generale Antonio Morandi.\nNel novembre del 1848, a Bologna, conobbe Giuseppe Garibaldi e decise di seguirlo, arruolandosi nella Legione Italiana che nella primavera del 1849 port\u00f2 aiuto alla Repubblica Romana.\nPartecip\u00f2 a scontri e a rischiose sortite, guadagnandosi la stima di Nino Bixio e dello stesso Garibaldi.\nAlla caduta di Roma, fu tra coloro che decisero di seguire Garibaldi nella pericolosa marcia attraverso la penisola, per portare aiuto a Venezia.\nCatturato al largo delle coste venete, scont\u00f2 sette anni di milizia forzata nell'esercito asburgico.\nOttenuto nel 1857 il congedo, fece ritorno a Rovigo, ma due anni pi\u00f9 tardi decise di rispondere nuovamente all'appello patriottico, arruolandosi nei Cacciatori delle Alpi di Garibaldi. Combatt\u00e9 a Varese e a San Fermo. Organizz\u00f2 per incarico di Garibaldi la Guardia Civica di Como.\nFinita la guerra d'indipendenza, fu coinvolto in un processo a Bologna, con l'accusa infondata di aver indotto alcuni bersaglieri di Ferrara alla diserzione.\nScagionato, fu attivo a Genova nei preparativi della Spedizione dei Mille, cui prese parte con valore fino al decisivo scontro nella valle di Maddaloni, nella prima brigata della 18\u00aa Divisione comandata da Nino Bixio.\nConclusa l'impresa, decise di passare nell'esercito regolare, dove ottenne nel 1862 il grado di tenente colonnello.\nNel 1862 spos\u00f2 Carolina Cristofori (Mantova, 1845 - Bologna, 1881), che in seguito verr\u00e0 amata e cantata con lo pseudonimo di Lidia da Giosu\u00e8 Carducci, cui fu legata da una lunga relazione epistolare e sentimentale.\nDal matrimonio nacquero, fra gli altri, i futuri giornalisti e militanti socialisti Vittorio Piva e Gino Piva, nonch\u00e9 la poetessa Lydia Piva, prematuramente scomparsa. Quest'ultimo, in realt\u00e0, fu figlio naturale di Giosu\u00e8 Carducci, col quale Carolina Cristofori aveva avuto una travolgente relazione amorosa dal 1872, come ha scritto recentemente Guido Davico Bonino nell'opera \"Il leone e la pantera. Lettere d'amore a Lidia (1872-1878)\", avvalendosi delle ricerche di Simonetta Santucci, conservatrice di Casa Carducci.\nPartecip\u00f2 alla repressione del banditismo in Sicilia, tra Palermo, Trapani e Girgenti. Prese parte alla campagna del 1866 nel reggimento del generale Longoni. Fu poi per servizio a Verona, Milano, Civitavecchia e infine a Bologna.\nNel 1880, dopo l'infelice esito della sua candidatura nel collegio di Rovigo col sostegno della destra, fu collocato in pensione dal ministro Benedetto Cairoli.\nLa morte della moglie, lo spinse ad abbandonare Bologna e a tornare con la numerosa prole a Rovigo, dove si dedic\u00f2 all'agricoltura e collabor\u00f2 col fratello Pietro nella direzione del gazometro cittadino.\nNel 1898 pianse la morte della figlia ventunenne Lidia e pat\u00ec per la sorte dei figli Vittorio e Gino, che a seguito della repressione di maggio, furono costretti all'esilio e vennero condannati in contumacia per reati politici.\nNel 1899 lo scultore Giovanni Battista Tassara lo ritrasse tra i Mille, in uno dei due grandiosi altorilievi bronzei per il sacrario di Calatafimi.\nMor\u00ec a Rovigo il 5 luglio 1907.\nIl 20 settembre 1909 la citt\u00e0 natale gli eresse un monumento nell'atrio dell'ex-Corpo di Guardia, opera dello scultore padovano Augusto Sanavio.\nUn busto onorario, opera del leccese Giuseppe Mangionello, verr\u00e0 inaugurato a Roma il 18 novembre 1928 sul Gianicolo, vicino al monumento dedicato a Garibaldi."}
{"id": "840925", "revid": "599013", "url": "https://it.wikipedia.org/wiki?curid=840925", "title": "Tbf", "text": ""}
{"id": "840928", "revid": "287204", "url": "https://it.wikipedia.org/wiki?curid=840928", "title": "La talpa (Le Carr\u00e9)", "text": "La talpa (titolo orig. \"Tinker Tailor Soldier Spy\") \u00e8 un romanzo di spionaggio del 1974 dell'autore britannico John le Carr\u00e9. La storia racconta i tentativi del taciturno George Smiley, un capo dello spionaggio inglese, per smascherare un agente doppiogiochista al servizio del KGB sovietico inserito all'interno del Secret Intelligence Service. Tutto ruota intorno alla riorganizzazione dei vertici dei servizi segreti britannici ed alla presenza, in seno all'organizzazione, della talpa \"Gerald\", l'agente doppiogiochista.\nQuesto \u00e8 il primo libro della cosiddetta \"Trilogia di Karla\" - gli altri sono: \"L'onorevole scolaro\" e \"Tutti gli uomini di Smiley\" - dove Karla \u00e8 il nome in codice del capo del KGB sovietico. Il romanzo espone in modo verosimile e realistico le tecniche e i modi di operare dei servizi segreti durante la guerra fredda.\nIl romanzo fu ispirato da fatti veramente avvenuti al vertice dei servizi segreti britannici: la vicenda \u00e8 quella di Kim Philby, l'agente inglese traditore al servizio del KGB e uno dei Cambridge Five, che rivel\u00f2 e fece saltare la copertura di molti agenti britannici, tra cui lo stesso le Carr\u00e9, per anni arruolato nel SIS. La memoria del pubblico riguardo alla presenza di spie sovietiche nel Regno Unito era ancora fresca all'uscita del libro.\nCol suo protagonista George Smiley, John le Carr\u00e9 opera una totale inversione di tendenza rispetto al modello di agente segreto incarnato dall'invincibile James Bond, creato di Ian Fleming. Smiley \u00e8 un uomo educato, malinconico e dimesso, tradito dalla moglie, che sta invecchiando ed \u00e8 sovrappeso, generalmente sottovalutato. Le sue doti vincenti: l'astuzia interiore, un'eccellente memoria, la capacit\u00e0 di ottenere informazioni, la paziente ricerca, un'occasionale spietatezza.\nTrama.\nIl servizio segreto inglese (il \"Circus\") \u00e8 infiltrato da una \"talpa\", cio\u00e8 da una spia dei sovietici. \"Controllo\", il vecchio capo del servizio, ha ristretto i suoi sospetti ai cinque uomini del vertice e incarica l'agente operativo Jim Prideaux di recarsi in Cecoslovacchia per farsi dare da un generale ceco, che vuole passare dalla parte degli alleati, il nome della talpa, che deve comunicare esclusivamente a Controllo e usando i personaggi citati in una filastrocca inglese.\nLa missione fallisce clamorosamente: Prideaux viene gravemente ferito e catturato, una rete di agenti inglesi viene annientata e scoppia uno scandalo internazionale. Controllo deve dimettersi perch\u00e9 accusato di aver sacrificato tempo e risorse in una caccia ai fantasmi (in seguito si ammaler\u00e0 e morir\u00e0 in breve tempo) ed il comando del \"Circus\" passa a quattro dei cinque sospettati, arrivati al vertice grazie alle informazioni provenienti dalla fonte \"Merlin\", classificate col nome di \"Rapporti Strega\". Il quinto dirigente sospettato, George Smiley, uomo fedele a Controllo, viene isolato e poi mandato in pensione.\nQuando un altro agente operativo, Ricky Tarr, torna da una missione in cui era riuscito a ottenere la collaborazione di un'agente sovietica in grado di svelare un'importante informazione, quest'ultima viene arrestata dai Russi appena Tarr segnala la cosa al Circus. Il suo capo Guillam quindi contatta direttamente il ministero senza avvisare la struttura dei servizi segreti. Gli inglesi hanno pertanto conferma che \"Karla\" del KGB ha veramente una talpa infiltrata al vertice del Circus, e capiscono che \u00e8 ancora attiva. \nSmiley viene contattato dal sottosegretario Lacon per condurre in maniera estremamente riservata e ufficiosa la ricerca sull'identit\u00e0 della talpa, a cui viene dato il nome in codice Gerard: con l'aiuto nascosto del capo sezione Peter Guillam e di un poliziotto dello Special Branch in pensione, riparte dai sospetti di Controllo, analizza le operazioni fallite, le informazioni ricevute e le testimonianze di vecchi agenti emarginati e congedati. Arriver\u00e0 alla conclusione che i Rapporti Strega altro non sono che \"mangime\" (falsi rapporti da scambiare con autentiche importanti informazioni), che la fonte \"Merlin\" e la talpa sono la stessa persona.\nUna falsa missione dell'agente Tarr organizzata da Smiley, costringe Gerard a mettersi in contatto con il suo collegamento sovietico a Londra, ma ad attenderlo ci sono questa volta anche Smiley ed i suoi uomini che scoprono che l'infiltrato era Bill Haydon, vecchio amico di Smiley. L'uomo viene arrestato e detenuto per organizzare uno scambio di spie con Mosca ma mentre \u00e8 in attesa dello scambio e la sorveglianza si \u00e8 allentata viene trovato morto con il collo spezzato.\nPersonaggi.\nIl titolo originale \"Tinker, Tailor, Soldier Spy\" \u00e8 un gioco di parole che prende spunto dalla filastrocca inglese per bambini \u00ab\"Tinker, Tailor, Soldier, Sailor, Richman, Poorman, Beggarman, Thief\"\u00bb (\u00abCalderaio, sarto, soldato, marinaio, ricco, povero, mendicante, ladro\u00bb).\nI personaggi principali sospettati d'essere la talpa raccolgono il titolo originale e vengono definiti infatti: \nA cui si aggiungono:\nAdattamenti cinematografici e televisivi.\nDal romanzo, nel 1979 \u00e8 stata tratta una miniserie televisiva per la BBC intitolata \"La talpa\", diretta da John Irvin ed interpretata da Alec Guinness. \nNel 2011, per la regia di Tomas Alfredson, \u00e8 stato realizzato un adattamento cinematografico, sempre intitolato \"La talpa\". Gary Oldman interpreta George Smiley, mentre tra gli altri interpreti figurano; Colin Firth, Tom Hardy, Mark Strong, Ciar\u00e1n Hinds e Benedict Cumberbatch."}
{"id": "840929", "revid": "17351", "url": "https://it.wikipedia.org/wiki?curid=840929", "title": "Grumman Avenger", "text": ""}
{"id": "840930", "revid": "17351", "url": "https://it.wikipedia.org/wiki?curid=840930", "title": "Grumman TBM Avenger", "text": ""}
{"id": "840931", "revid": "834", "url": "https://it.wikipedia.org/wiki?curid=840931", "title": "TBM Avenger", "text": ""}
{"id": "840933", "revid": "767487", "url": "https://it.wikipedia.org/wiki?curid=840933", "title": "Live &amp; Loud (Ozzy Osbourne)", "text": "Live &amp; Loud \u00e8 un doppio disco dal vivo del cantante heavy metal Ozzy Osbourne, pubblicato nel 1993. \u00c8 disponibile anche la versione in DVD.\nIl Disco.\nL'album venne registrato durante il \"No More Tour\" del 1992. La traccia \"Black Sabbath\" venne suonata da Ozzy assieme ai suoi ex colleghi dell'omonima band (Tony Iommi, Bill Ward e Geezer Butler) e \"Changes\" venne eseguita dal cantante e Zakk Wylde al pianoforte. Questo \u00e8 l'ultimo album con la collaborazione di Randy Castillo, il batterista che per pi\u00f9 tempo suon\u00f2 con Osbourne, il quale morir\u00e0 per un grave tumore nel 2002."}
{"id": "840942", "revid": "251304", "url": "https://it.wikipedia.org/wiki?curid=840942", "title": "Classe Boris Chilikin", "text": "Le unit\u00e0 appartenenti alla classe \"Boris Chilikin\" (progetto 1559V/1593 secondo la classificazione russa) sono petroliere militari di grandi dimensioni, progettate per il rifornimento in mare della flotta militare russa. La classificazione russa per questo tipo di navi \u00e8 \"Voyenyy Tanker\" (VT: petroliera militare).\nSviluppo.\nLa costruzione di queste navi \u00e8 avvenuta presso i cantieri di San Pietroburgo, tra il 1971 ed il 1978. Si tratta di una versione leggermente modificata rispetto alle petroliere civili classe Velikiy Oktyabr. \nTecnica\nQueste navi hanno svolto (e svolgono tuttora) un ruolo molto importante nell'ambito del rifornimento della flotta russa, sia per quanto riguarda le imbarcazioni, sia gli equipaggi. Infatti, sono in grado di trasportare ben 8.250 tonnellate di nafta, 2.050 tonnellate di gasolio, 1.000 tonnellate di carburante per aerei, 900 tonnellate di acqua (di cui la met\u00e0 potabile) e 250 tonnellate di olio lubrificante.\nInoltre, possono anche trasportare una piccola quantit\u00e0 (220 tonnellate) di merci generiche.\nIl servizio.\nLa classe originale era formata da sei unit\u00e0. Oggi rimangono ne in servizio cinque.\nFlotta del Pacifico: 31\u00aa Brigata di Appoggio Navale\nFlotta del Nord: 16\u00aa Brigata di Supporto Navale\nFlotta del Mar Nero: 472\u00aa Brigata di Appoggio Navale\nLa \"Boris Chilikin\" \u00e8 stata trasferita all'Ucraina nel 1997.\nCollegamenti esterni.\nLa classe Boris Chilikin su warfare.ru"}
{"id": "840943", "revid": "1305772", "url": "https://it.wikipedia.org/wiki?curid=840943", "title": "KIA", "text": ""}
{"id": "840945", "revid": "108559", "url": "https://it.wikipedia.org/wiki?curid=840945", "title": "Ranghi e insegne del Nationalsozialistisches Fliegerkorps", "text": ""}
{"id": "840948", "revid": "75421", "url": "https://it.wikipedia.org/wiki?curid=840948", "title": "Live &amp; Loud", "text": ""}
{"id": "840950", "revid": "125248885", "url": "https://it.wikipedia.org/wiki?curid=840950", "title": "La spia che venne dal freddo (romanzo)", "text": "La spia che venne dal freddo \u00e8 un romanzo di spionaggio scritto da John le Carr\u00e9.\nLa trama ruota attorno al personaggio di Alec Leamas, consumato agente del servizio segreto inglese, alle dipendenze del famoso capo, dal nome in codice \"Control\". Il piano del servizio inglese \u00e8 quello di infiltrare Leamas nel servizio segreto della Repubblica Democratica Tedesca, per far cadere in disgrazia l'astro nascente dei loro servizi segreti, Mundt.\nIl romanzo, come \u00e8 tipico di le Carr\u00e9, costruisce un'intricata rete di inganni attorno alla quale ruotano i grandi giocatori degli intrighi della guerra fredda, fino a rendere la storia appassionante e coinvolgente, in una situazione in cui tutti sembrano essere il contrario di ci\u00f2 che sono: alla fine l'autore sapr\u00e0, con la sua solita maestria, dipanare la matassa e rendere chiaro un piano geniale.\nTrama.\nLa storia si svolge tra Berlino e Londra all'inizio degli anni '60 del XX secolo. Alec Leamas, il protagonista, \u00e8 un agente dello spionaggio inglese che lavora nella Germania Est. \nIl racconto inizia a Berlino dove Alec Leamas sta aspettando che Riemeck, un suo importante agente arruolato nel Praesidium del Partito Comunista tedesco orientale, passi il muro di Berlino mettendosi in salvo dopo essere stato scoperto, ma Riemeck viene ucciso a pochi passi dal confine. \u00c8 l\u2019ennesima uccisione di un suo agente da parte degli uomini di Mundt, alto funzionario del controspionaggio della Germania comunista. Leamas torna a Londra, dove il capo dello spionaggio britannico, Control, gli offre la possibilit\u00e0 di un'ultima missione, che porti alla distruzione di Mundt. Leamas viene accantonato dal Circus (il servizio segreto in gergo), spostato in ruoli amministrativi ove inizia una sua parabola umana discendente, conducendo una vita solitaria e abbandonandosi all\u2019alcol, fino a venire allontanato con sospetti di mala gestione economica. Disoccupato, accetta di lavorare in una biblioteca periferica dove incontra Liz Gold, una giovane bibliotecaria di fede comunista con cui intreccia una relazione. Il suo isolamento sociale prosegue fino a spingerlo a picchiare un droghiere e venire quindi condannato a scontare una pena in carcere.\nDopo alcuni mesi di detenzione viene rilasciato e, sempre pi\u00f9 alla deriva, viene contattato da un uomo, Ashe, che dice di averlo conosciuto a Berlino, che gli offre alloggio e che lo presenta a Kiever. Costui gli propone di diventare un disertore, con un compenso di 15.000 sterline per rivelare quante pi\u00f9 informazioni sa. Alec accetta e i due si spostano in Olanda, dove il protagonista incontra Peters, un ufficiale dei servizi segreti sovietici che inizia l\u2019interrogatorio in cui Leamas ripercorre la sua vita nei servizi segreti britannici fino all\u2019ultima fase in amministrazione, rivelando particolari che ha concordato con il Circus. Giunge notizia che Leamas \u00e8 ricercato dalla polizia inglese e quindi viene convinto a passare a Est per la sua sicurezza e per continuare l\u2019interrogatorio. Nel frattempo alcuni agenti dei servizi segreti inglesi si recano a colloquio con Liz chiedendole dei suoi rapporti con Leamas. In Germania l\u2019interrogatorio riprende a cura di Fiedler, funzionario dei servizi segreti tedeschi, ebreo e nemico di Mundt, che dall\u2019interrogatorio e da alcuni riscontri intuisce che quest'ultimo sia un infiltrato al servizio degli Inglesi.\nNel frattempo, Liz riceve una lettera da parte della segreteria del partito comunista inglese, che la invita a visitare la DDR nell\u2019ottica della fratellanza dei popoli.\nFiedler prepara un rapporto per il Praesidium del partito, mentre la reazione di Mundt \u00e8 quella di arrestarlo assieme a Leamas. Ma il Praesidium decide di rilasciare Fiedler e imprigionare Mundt, organizzando un processo segreto. Davanti alla corte, Fiedler spiega l\u2019articolata serie di prove e indizi che sembrano incastrare Mundt, ma l\u2019avvocato di questi chiama a testimoniare Liz che, non riuscendo a capire come sia stata coinvolta e vedendo Alec, risponde rivelando di essere stata contattata da amici di Leamas che hanno pagato tutti i suoi conti lasciati in sospeso e di aver ricevuto inoltre una donazione da mille sterline. L\u2019avvocato di Mundt ribalta quindi la situazione, facendo capire che si sia trattato di una macchinazione per incastrare il suo assistito, macchinazione in cui Fiedler era una pedina o un complice.\nLeamas, ripensando alle mosse dei servizi segreti inglesi, intuisce che l'intrigo fosse stato architettato proprio per condurre in trappola Fiedler e salvare la posizione di Mundt, che era effettivamente al servizio del Circus. Fiedler viene inquisito e Mundt riabilitato nella sua posizione. Sar\u00e0 proprio quest'ultimo ad organizzare anche la fuga di Leamas e Liz. Questa per\u00f2, nel saltare il muro, viene raggiunta dai proiettili delle guardie di confine, mentre Leamas, rinunciando a salvarsi per restarle vicino, torna indietro e viene ucciso anch'egli.\nOpere derivate.\nDal romanzo \u00e8 stata tratta nel 1965 una trasposizione cinematografica con Richard Burton. "}
{"id": "840952", "revid": "834", "url": "https://it.wikipedia.org/wiki?curid=840952", "title": "Kes", "text": ""}
{"id": "840954", "revid": "287204", "url": "https://it.wikipedia.org/wiki?curid=840954", "title": "Kes (Star Trek)", "text": ""}
{"id": "840958", "revid": "287204", "url": "https://it.wikipedia.org/wiki?curid=840958", "title": "Montenotte Superiore", "text": ""}
{"id": "840961", "revid": "767487", "url": "https://it.wikipedia.org/wiki?curid=840961", "title": "La grande rasatura", "text": "La grande rasatura (\"The Big Shave\") \u00e8 un cortometraggio del 1967 diretto da Martin Scorsese.\nTrama.\nUn giovane si rade la barba fino a tagliarsi la gola.\nCritica.\nIn questo corto \u00e8 gi\u00e0 visibile lo stile di Scorsese, dal montaggio fulmineo all'uso di sequenze splatter.\nIl corto si conclude con un riferimento scritto al titolo del 42\u00ba capitolo di Moby Dick di Herman Melville - \"La bianchezza (whiteness) della balena\" - collegandolo al biancore della schiuma da barba ed al rosso del sangue e con un'enigmatica scritta \"Viet 67\", cosa che pu\u00f2 far pensare a tutto il corto come a una critica alla guerra del Vietnam. Questa considerazione \u00e8 aumentata dalle dichiarazioni del regista:"}
{"id": "840966", "revid": "53588", "url": "https://it.wikipedia.org/wiki?curid=840966", "title": "Chiese presbiteriane", "text": ""}
{"id": "840967", "revid": "767487", "url": "https://it.wikipedia.org/wiki?curid=840967", "title": "Deiotaro", "text": "Biografia.\nDurante la terza guerra mitridatica, Deiotaro scacci\u00f2 le truppe di Mitridate VI del Ponto dalla Frigia. Il suo maggiore alleato fu Gneo Pompeo Magno, il quale lo ricompens\u00f2 nel 63/62 a.C. allargandone il dominio alla Piccola Armenia in occasione della risistemazione dell'Asia minore.\nDurante la guerra civile romana (49 a.C.) sostenne Pompeo, e dopo la sconfitta nella battaglia di Farsalo lo segu\u00ec in Asia. Approfitt\u00f2 della clemenza di Gaio Giulio Cesare e pass\u00f2 dalla sua parte (47 a.C.) quando Farnace II del Ponto invase la Piccola Armenia, sconfiggendo l'esercito di Deiotaro vicino Nicopoli, e Cesare intervenne in sua difesa. Il generale romano perdon\u00f2 il re g\u00e0lata e gli concesse di rivestire la porpora: Deiotaro e il suo esercito combatterono e sconfissero Farnace assieme a Cesare nella battaglia di Zela.\nAlcuni principi g\u00e0lati si lamentarono con Cesare di Deiotaro, il quale fu privato di parte dei suoi domini; venne inoltre accusato di aver progettato un attentato contro Cesare. Inviato a Roma per il processo, venne difeso da Marco Tullio Cicerone, il quale aveva conosciuto e imparato a stimare Deiotaro quando era stato governatore della provincia di Cilicia: l'orazione \"Pro rege Deiotaro\" (\"A favore del re Deiotaro\", 45 a.C.) fece s\u00ec che il signore g\u00e0lata non venisse condannato.\nDopo la morte di Cesare, Marco Antonio riconobbe a Deiotaro, dietro pagamento, il dominio su tutto il territorio sottrattogli. Nella guerra successiva, Deiotaro si schier\u00f2 con i congiurati, ma dopo la sconfitta nella battaglia di Filippi pass\u00f2 dalla parte del secondo triumvirato. Rimase in possesso del proprio regno ancora a lungo, morendo anziano nel 41 a.C.\nDiofane di Nicea dedic\u00f2 il proprio manuale di agricoltura a Deiotaro."}
{"id": "840979", "revid": "486946", "url": "https://it.wikipedia.org/wiki?curid=840979", "title": "Gymnopus nebularis", "text": ""}
{"id": "840982", "revid": "53588", "url": "https://it.wikipedia.org/wiki?curid=840982", "title": "Chiesa evangelica riformata", "text": ""}
{"id": "840983", "revid": "287204", "url": "https://it.wikipedia.org/wiki?curid=840983", "title": "Georg Schrimpf", "text": "Biografia.\nGeorg Schrimpf nacque a Monaco di Baviera il 13 febbraio 1889.\nDopo aver studiato in giovent\u00f9 arte da autodidatta, nel 1905 inizi\u00f2 un lungo viaggio durante il quale visit\u00f2 il Belgio, la Francia, la Svizzera e l'Italia.\nNel 1909 torn\u00f2 a Monaco, dove dipinse secondo uno stile decorativo con forti influenze espressioniste.\nRiprese poi a viaggiare, passando molti mesi in Svizzera assieme a Oskar Maria Graf, dove si avvicin\u00f2 al movimento anarchico, e in Italia, dove ebbe modo di ammirare e di riprodurre opere di grandi maestri del passato, in particolare di Michelangelo e Raffaello.\nTornato in Germania, fu costretto a lavorare come operaio per mantenersi, non riuscendo a vendere con facilit\u00e0 le sue opere.\nContinu\u00f2 tuttavia a disegnare e pitturare ad acquerello in uno stile espressionista paragonabile a quello di Heinrich Campendonk, fornendo anche disegni per periodici.\nVerso la fine degli anni '10 si avvicin\u00f2 all'arte moderna e cominci\u00f2 a dipingere ad olio e a scolpire il legno, creando opere che ottennero una discreta attenzione da parte di alcuni critici d'arte e che furono esposte in importanti gallerie d'arte.\nFu in questi anni che incontr\u00f2 la sua futura moglie, Maria Uhden, anche lei pittrice, che mor\u00ec prematuramente nel 1918 di parto.\nLa morte della moglie influenz\u00f2 i suoi lavori successivi, che furono pi\u00f9 lirici e che spesso ritraevano giovani donne.\nDurante gli anni '20 Schrimpf si allontan\u00f2 dall'Espressionismo per avvicinarsi alla corrente neoclassica della Nuova oggettivit\u00e0, di cui fu riconosciuto come uno dei rappresentanti principali: cerc\u00f2 quindi di riprodurre su tela un mondo dalle atmosfere calme ed armoniose, privo di tutti i problemi del tempo, rifacendosi in parte ai paesaggi idilliaci del movimento Biedermeier.\nIn un viaggio in Italia nel 1922 entr\u00f2 in contatto con il gruppo Valori plastici e con gli artisti della Pittura metafisica, che confermarono la sua tendenza verso un realismo poetico.\nIn particolare, la sua amicizia con Carlo Carr\u00e0 lo orient\u00f2 verso una pittura fatta di grandi volumi plastici, che cerca di descrivere gli oggetti in modo atemporale e quasi magico.\nA met\u00e0 degli anni '20 cominci\u00f2 ad insegnare arte in prestigiose accademie e scuole d'arte, da dove venne poi allontanato con l'avvento del nazismo.\nI nazisti vietarono anche di esporre in pubblico le sue opere, alcune delle quali furono incluse nella mostra di arte degenerata che si tenne a Monaco nel 1937.\nSchrimpf mor\u00ec a Berlino il 19 aprile 1938."}
{"id": "840985", "revid": "53588", "url": "https://it.wikipedia.org/wiki?curid=840985", "title": "Chiese evangeliche riformate", "text": ""}
{"id": "840987", "revid": "697352", "url": "https://it.wikipedia.org/wiki?curid=840987", "title": "Lupo solitario", "text": ""}
{"id": "840988", "revid": "438678", "url": "https://it.wikipedia.org/wiki?curid=840988", "title": "...Se non avrei fatto il cantande", "text": "...Se non avrei fatto il cantande \u00e8 il primo album del cabarettista e cantante pugliese Checco Zalone, pubblicato nel 2006.\nL'ultima traccia dell'album, \"Zio Santuzzo\", \u00e8 una parodia di Carmen Consoli.\nTracce.\nTesti e musiche di Checco Zalone."}
{"id": "840989", "revid": "287204", "url": "https://it.wikipedia.org/wiki?curid=840989", "title": "Periodo Meiji", "text": "Il \u00e8 un momento storico del Giappone che comprende i 44 anni di regno dell'Imperatore Mutsuhito. Questo periodo va dal 23 ottobre 1868 al 30 luglio 1912.\nQuando decadde l'ultimo shogunato di Tokugawa Yoshinobu incominci\u00f2 l'era dell'imperatore Meiji (primo imperatore dotato di potere politico). Egli incominci\u00f2 a modificare la struttura politica, sociale ed economica del Giappone, basandosi sul modello occidentale. \nNel 1912, dopo la morte dell'Imperatore Mutsuhito, divenne Imperatore Yoshihito che diede inizio al periodo Taish\u014d.\nIl contesto.\nPrima del periodo Meiji, il Giappone era vissuto per oltre due secoli e mezzo sotto lo shogunato dei Tokugawa, che si era costituito a seguito della battaglia di Sekigahara (1600) e che govern\u00f2 gran parte del territorio della zona centrale del Giappone, con capitale Edo (successivamente ribattezzata Tokyo). Il dominio dello sh\u014dgun si estendeva anche su Osaka centro principale della classe dei mercanti, e Kyoto, capitale imperiale, con residenza dell'imperatore scevro di poteri. Il territorio rimanente era governato dai signori feudali (\"daimy\u014d\"), i quali esercitavano un alto livello di autonomia nei propri feudi (\"han\"). \nI \"daimy\u014d\" che si erano schierati sin dall'inizio con lo shogunato dei Tokugawa erano chiamati \"fudai daimy\u014d\" ed erano in tutto 176, quelli che si sottomisero soltanto dopo la battaglia di Sekigahara erano chiamati \"tozama\" (tra i pi\u00f9 importanti c'erano quelli di Satsuma, Ch\u014dsh\u016b, Tosa e Hizen) ed erano in tutto 86. Per rafforzare il loro potere sul paese, i Tokugawa idearono un congegno con due elementi risolutivi: il sistema istituzionale degli ostaggi, dove i \"daimy\u014d\" erano costretti a lasciare le mogli e i figli a Edo, mentre essi dovevano frequentare la corte dello \"sh\u014dgun\" dirigendosi ad anni alterni nella capitale (sistema del \"sankin k\u014dtai\"); e l'isolamento totale del Giappone dal mondo esterno.\nNel 1638 lo sh\u014dgunato attu\u00f2 una politica di isolamento, che ridusse le attivit\u00e0 commerciali straniere in Giappone, e imped\u00ec ai feudi ostili ai Tokugawa di armarsi in modo da non poter minacciare lo sh\u014dgunato ostacolando lo sviluppo della nascente borghesia.\nCon il sistema del \"sankin k\u014dtai\", lo sh\u014dgunato cre\u00f2 un meccanismo di controlli interni, che costringeva i \"daimy\u014d\" all'obbedienza, e affermava il controllo dei Tokugawa sulle cariche politiche e la politica economica; inoltre il \"sankin k\u014dtai\" obbligava l'aristocrazia a indebitarsi nei confronti della borghesia, spronando lo sviluppo di un'economia monetaria e rafforzando la borghesia come classe.\nIn Giappone lo sh\u014dgunato veniva chiamato anche \"Bakufu\" e quello Tokugawa fu istituito nel 1603 come sede di potere separata, nella quale l'imperatore e la sua corte erano privi di ogni potere effettivo. Lo shogunato si appoggiava su un efficiente sistema di controlli e di equilibri:\nL'efficiente sistema del Bakufu venne destabilizzato dai Kuge, una classe feudale dell'aristocrazia della corte imperiale, che durante il dominio Tokugawa viveva nella miseria e nell'impotenza. Per ribellarsi al sistema, i Kuge (tra cui Iwakura, Sanjo, Tokudaiji) si allearono con elementi anti-Bakufu, in particolare con il clan Ch\u014dsh\u016b, organizzando il primo movimento politico contro lo sh\u014dgunato (Kobu-Gattai).\nL'indebolimento del Bakufu venne causato anche da frequenti calamit\u00e0 naturali, come terremoti, alluvioni e incendi, a cui seguirono anni di carestia che ridussero l'attivit\u00e0 agricola e diedero luogo a rivolte contadine. L'incompetenza del Bakufu era palese, ma a incentivare maggiormente la sua decadenza furono le continue minacce di invasione dall'esterno, che esposero il territorio giapponese a una conquista straniera.\nLa struttura gerarchica.\nGli sh\u014dgun Tokugawa, per svolgere soddisfacentemente il loro sistema di controllo, formalizzarono maggiormente i rapporti di classe esistenti nel paese. In cima alla struttura si trovavano l'imperatore (sovrano) e lo sh\u014dgun (governante) - gli sh\u014dgun sostenevano di governare per delega dell'imperatore, ma in realt\u00e0 approfittavano dell'autorit\u00e0 spirituale dell'imperatore, che, in quel periodo, era privo di ogni potere-; mentre a un livello inferiore erano collocati i grandi signori (\"daimy\u014d\"). Il restante della popolazione era organizzata nella struttura \u58eb\u8fb2\u5de5\u5546 \"shi-n\u014d-k\u014d-sh\u014d\" che comprendeva quattro grandi classi:\nAl di sotto della struttura shi-n\u014d-k\u014d-sh\u014d vi era la gente considerata a un livello \u201csubumano\u201d come gli \"Hanin\" (ovvero i \u201cnon- essere umani\u201d) e gli \u201ceclusi\u201d, situati pi\u00f9 in basso degli \"Hanin\".\nI samurai.\nOltre la categoria dei signori feudali (\"daimy\u014d\"), l'aristocrazia comprendeva anche i samurai (o uomini d'arme) che erano sotto la sudditanza militare di un \"daimy\u014d\". I samurai per mantenersi ricevevano un compenso annuale in riso, donato dal signore in cambio del servigio ottenuto.\nI signori feudali erano i possessori di grandi quantit\u00e0 terriere (particolarmente di risaie) dalle quali ricavavano un abbondante reddito e, inoltre, per amministrare il proprio \"han\" (feudo), il daimy\u014d (signore feudale) agiva da una citt\u00e0 fortificata dove abitava con i suoi samurai.\nIl rapporto tra classe feudale e terra determin\u00f2 una commercializzazione dell'economia, ma a questo potere economico i samurai non presero parte. In questa situazione, l'aristocrazia giapponese divent\u00f2 un apparato burocratico, dove i samurai si posizionarono come classe dominante e come leader culturali della societ\u00e0, sfruttando il lavoro degli altri. Con i privilegi politici, giuridici ed economici ricevuti dallo shogunato dei Tokugawa, i samurai, dunque, si consideravano un gruppo sociale diverso dalle classi inferiori.\nI contadini.\nPi\u00f9 di tre quarti della popolazione giapponese era formata da contadini con un livello di vita molto basso e un potere politico inesistente. \nL'attivit\u00e0 agricola rappresentava il fondamento economico dei daimiati e dello shogunato che utilizzava come prodotto agricolo fondamentale il riso, sottratto ai contadini sotto forma di rendita (affitto) o di imposte.\nI contadini erano soggetti a varie tassazioni dalla politica agraria dei Tokugawa, in cui i politici avevano considerazione per l'agricoltura ma non per gli agricoltori. Per far fronte a queste imposizioni il contadino si rivolgeva all'usuraio offrendo la propria terra come garanzia, ma se non riusciva a soddisfare le condizioni poste dall'usuraio (contadino ricco di una vecchia famiglia che aveva accumulato molte terre), il contadino cedeva il possesso della terra e l'usuraio ne diventava legalmente il coltivatore. \nTra gli aggravi posti ai contadini troviamo quelli elencati dal consigliere Tokugawa, Matsudaira Sadanobu: \u00abVi sono innumerevoli altre tasse, come una tassa sui campi, una sulle porte, una sulle finestre, una tassa sui bambini di sesso femminile a seconda dell'et\u00e0, sulla stoffa, sul sak\u00e9, sugli alberi di nocciolo, sui fagioli, sulla canapa\u2026se il contadino aggiungeva una stanza alla sua capanna anche per questo veniva tassato. Nominalmente la tassa \u00e8 un koku di riso e un katori di seta, ma di fatto con la corruzione e l'estorsione essa aumenta di tre volte. Durante il periodo del raccolto, degli ufficiali compiono giri di ispezione e alloggiano tra gli abitanti del posto. Se l'ospitalit\u00e0 \u00e8 povera essi aumentano le esazioni o impongono del lavoro coatto alla famiglia. Le tasse vengono raccolte con alcuni anni di anticipo e le altre di esazione e di tirannia non si contano\u00bb.\nA causa delle tassazioni e di uno stile di vita misero, i contadini si opposero alle esazioni fiscali con una resistenza passiva, che comport\u00f2 la fuga verso le citt\u00e0, e una resistenza attiva, che avvi\u00f2 l'inizio delle rivolte minacciando le forze del regime feudale.\nGli artigiani.\nLa classe artigiana, nonostante la posizione bassa nella scala sociale, svolgeva uno stile di vita produttivo ed efficiente. Gli artigiani non possedevano alcun potere politico, ma le loro attivit\u00e0 erano essenziali per lo sviluppo del commercio interno.\nI mercanti.\nI \"ch\u014dnin\" (borghesi o classe mercantile), collocati per ultimi nella gerarchia sociale, erano considerati una classe improduttiva, che avrebbe utilizzato qualunque mezzo per fare denaro.\nOltre alle limitazioni imposte dalle autorit\u00e0 (abbigliamento, uso di calzature), i \"ch\u014dnin\" non potevano n\u00e9 utilizzare un nome simile a un nome di \"daimy\u014d\", n\u00e9 vivere nel distretto dei samurai. \nCon l'aumento dell'economia monetaria nella societ\u00e0 feudale, l'attivit\u00e0 produttiva dell'agricoltura e delle manifatture accrescevano notevolmente, esortando lo sviluppo di citt\u00e0 commerciali nelle quali il mezzo circolante era la moneta. Il centro di ricchezza dei \"ch\u014dnin\" era la citt\u00e0 di Osaka basata sul sistema \"sankin k\u014dtai\": i \"daimy\u014d\" convertivano in denaro i loro redditi in riso per saldare i debiti del sankin. \nAlla fine del periodo Tokugawa i \"ch\u014dnin\" esercitavano le funzioni di una banca centrale, gestendo la commercializzazione economica; essi diventarono dei \u201cquasi-samurai\u201d, guadagnando redditi pari a quelli dei daimy\u014d di grado inferiore.\nL'incursione occidentale.\nDurante lo shogunato Tokugawa il Giappone viveva in una politica di isolamento (sakoku), con unico contatto occidentale una colonia commerciale olandese, situata nell'isola di Deshima (Nagasaki).\nA infrangere l'isolamento del Giappone furono tre grandi paesi occidentali: la Russia, l'Inghilterra e gli Stati Uniti. \nAll'inizio del Settecento, la Russia aveva avuto precedenti scontri con il Giappone nell'isola di Sachalin e nelle Curili, ma lo shogunato era sempre riuscito a mantenere la propria autorit\u00e0 e indipendenza. L'Inghilterra aveva mostrato scarsa attenzione verso il Giappone, poich\u00e9 interessata al possedimento coloniale indiano e al desiderio di fare della Cina un mercato per l'oppio indiano. Questa ambizione provoc\u00f2 la Guerra dell\u2019oppio del 1839-1842, con risultato l'indebolimento del governo cinese e il primo possedimento coloniale inglese in Cina (Hong Kong). L'esito di questa guerra cambi\u00f2 l'equilibrio dei poteri in Asia.\nQuando gli Stati Uniti lanciarono il loro attacco nel 1853 con le navi nere al comando del commodoro Matthew Perry, lo shogunato cedette e nel 1854 firm\u00f2 la convenzione di Kanagawa con cui si aprirono diversi porti al commercio e i giapponesi si impegnarono a sostenere e proteggere i marinai americani. Nel 1853, un mese dopo Perry, era arrivata la delegazione russa capitanata dal contrammiraglio Evfimij Vasil'evi\u010d Putjatin, e nonostante questa avesse perso molte delle proprie navi nello tsunami del 1854, nel 1855 la Russia e il Giappone firmarono il trattato di Shimoda, con cui il Giappone concedeva molti degli stessi diritti ai russi e cedeva parte dell'isola di Sachalin. La Russia, dunque, rappresentava per il Giappone pi\u00f9 una minaccia territoriale e militare che una minaccia economica e commerciale.\nPonendo fine alla politica di isolamento, nel 1858 il Giappone firm\u00f2 dei trattati ineguali, inizialmente con gli Stati Uniti (29 luglio), poi con l'Olanda (18 agosto), la Russia (19 agosto), l'Inghilterra (26 agosto) e la Francia (9 ottobre), che consentirono \u201cl'apertura dei porti\u201d e lo sviluppo del commercio straniero. La cessione al ricatto militare fu per\u00f2 percepita come un'onta e una sconfitta da gran parte della casta samurai, provocando un periodo di instabilit\u00e0 politica noto come bakumatsu, che porter\u00e0 alla guerra Boshin e al crollo dello shogunato stesso (Rinnovamento Meiji).\nLa Restaurazione 1853-68.\nNel periodo 1853-1868 lo shogunato Tokugawa incominci\u00f2 a perdere il controllo sul proprio sistema a causa delle continue minacce dalle forze anti-Tokugawa. \nIn alcuni \"han\" (feudo) alcuni samurai rimasero devoti al Bakufu; altri, come i samurai di rango inferiore e i \"[r\u014dnin]\" (samurai senza padrone), in particolare i grandi clan occidentali di Satsuma, Ch\u014dsh\u016b, Tosa e Hizen, si ribellarono al governo centrale. Tra questi samurai, alcuni erano interessati al proprio inserimento nel campo militare e nella politica antifeudale; altri erano interessati a ristabilizzarsi economicamente. \nIn questo periodo, inoltre, il potere dell'imperatore assunse una forza politica autonoma, diversa dalla persona dello sh\u014dgunato.\nLa protesta al governo centrale (\"sh\u014dgunato\") palesava l'intenzione di voler cambiare la tradizionale autocrazia dello sh\u014dgun in un sistema di potere policentrico, riducendo maggiormente il potere del governo centrale. \nTra i grandi clan occidentali, quello di Ch\u014dsh\u016b contribu\u00ec maggiormente al rovesciamento dello sh\u014dgunato Tokugawa. Il clan era scisso in due movimenti, il partito, conservatore, della visione volgare (\"Zokuronto\"), e il partito, radicale, della visione illuminata (\"Kaimeito\").\nDal 1864 al 1866 Ch\u014dsh\u016b minacci\u00f2 militarmente il potere centrale, ma dovette allearsi con il clan di Satsuma (inizialmente suo acerrimo nemico) per poter sconfiggere gli eserciti di Tokugawa e riscontrare una grande vittoria contro lo shogunato.\nNell'agosto del 1866 lo sh\u014dgun mor\u00ec, e come suo successore fu nominato Tokugawa Yoshinobu, che assunse la carica il 10 gennaio del 1867. Lo sh\u014dgunato di Yoshinobu dur\u00f2 pochi mesi, e nel novembre del 1867 egli present\u00f2 le sue dimissioni, cedendo i suoi poteri alla corte, che intim\u00f2 i feudi di Ch\u014dsh\u016b e Satsuma di attaccare il Bakufu.\nNel gennaio 1868, con un colpo di Stato, gli \"han\" sostituirono le truppe dei Tokugawa a Kyoto, e il 3 gennaio fu comunicata la Restaurazione Meiji che restitu\u00ec il potere all'imperatore dopo secoli di dominio degli sh\u014dgun.\nLa necessit\u00e0 di una restaurazione fu un moto \u201cnegativo\u201d utile a eliminare un regime politico diventato ormai inefficiente, e il desiderio di affidare il potere governativo ai samurai di rango inferiore. \nTra questi samurai erano inclusi Kido Takayshi, Okubo Toshimichi, Saig\u014d Takamori, Omura Masujiro, Ito Hirobumi, Inouye Kaouru, mentre i leader dei clan, come Shimazu Hisamitsu di Satsuma, M\u014dri Motonari di Choshu, Yamanouchi di Tosa, progressivamente uscirono dalla scena.\nIl Nuovo Stato Meiji.\nDalla caduta del Bakufu (1867-68) alla promulgazione della costituzione (1889) e alla convocazione della prima Dieta (1890), vennero impiegati vent'anni per la costruzione del nuovo stato Meiji; ma nel nuovo governo non venne abbandonato completamente il vecchio sistema statale, nonostante l'allontanamento della famiglia Tokugawa e la caduta dello shogunato precedente. \nIl primo incarico esercitato dal nuovo governo Meiji fu quello di bloccare il potere dei signori feudali e dare qualche privilegio alla classe dei samurai rimasta insoddisfatta dal regime precedente. \nIn seguito a numerosi contrasti, nel luglio 1869, i daimy\u014d furono nominati dal nuovo stato come governatori dei loro feudi.\nNel 1871 i feudi vennero soppressi, e questo permise di completare la centralizzazione \u201cformale\u201d del potere e rinforzare l'istituto imperiale; non tutti i signori feudali approvarono di rinunciare ai loro feudi, ma per mantenere l'ordine all'interno del regime (intorno al 1875 si manifestarono numerose ribellioni), il governo centrale persuase i daimy\u014d con promesse di forti ricompense.\nOltre al compromesso con i daimy\u014d, il governo si accord\u00f2 anche con la classe dei samurai, e il 29 agosto 1871 approv\u00f2 una legge che consentiva loro di svolgere qualsiasi occupazione nel campo degli affari e nella pubblica amministrazione (tra le varie occupazioni, una quantit\u00e0 di samurai si concentr\u00f2 nell'organo istituzionale della polizia; un'altra quantit\u00e0 fu arruolata nell'esercito imperiale).\nCon l'abrogazione dei feudi la sudditanza dei daimy\u014d sui samurai termin\u00f2; il mantenimento della classe dei samurai fu assunto dal governo centrale, che versava loro remunerazioni.\nFra il novembre 1874 e l'agosto 1876 il governo convert\u00ec le remunerazione dei samurai in titoli pubblici, e concesse loro prestiti che permisero la costruzione di circa duecento imprese individuali.\nQuesta procedura rafforz\u00f2 l'alleanza politica fra aristocrazia e borghesia nel contesto economico.\nIl ruolo dell'Esercito.\nDal 1871 al 1873 i capi del nuovo regime si recarono all'estero per studiare le istituzioni degli altri paesi ed eventualmente applicarle sul sistema governativo giapponese.\nDurante questi anni il governo centrale acclam\u00f2 la legge sulla coscrizione obbligatoria, che fece sorgere disordini e ribellioni contadine, rischiando la prima vera rivoluzione del primo periodo Meiji. \nAl loro ritorno in patria, tra i membri del nuovo regime incominciarono discordie riguardanti progetti politici, come l'invasione della limitrofa Corea. Il maggiore sostenitore di questo progetto fu Saig\u014d Takamori del feudo di Satsuma, che, oltre ad affermare pienamente questa idea, intendeva costruire un esercito nazionale di samurai come mezzo difensivo del paese. \nGli altri leader del nuovo regime, in particolare Okubo Toshimichi, criticarono duramente le proposte di Saigo sostenendo che una eventuale invasione del Giappone sulla Corea avrebbe comportato uno squilibrio nel rapporto con i paesi occidentali. \nIn seguito all'annullamento del progetto, Saigo si dimise dal governo lasciando il controllo delle forze armate a Yamagata Aritomo del clan di Choshu. Nel 1877 Saigo Takamori organizz\u00f2 una rivolta feudale (la rivolta di Satsuma) contro il governo centrale, ma l'esercito di Saigo, composto principalmente di samurai, fu annientato dall'esercito imperiale capitanato da Yamagata Aritomo.\nNel 1878 l'esercito imperiale organizz\u00f2 una insurrezione come protesta per il mancato pagamento del soldo e di un compenso speciale assicurato alle guardie per i compiti svolti durante la rivolta di Satsuma.\nPer far fronte a questa insurrezione, Yamagata impose l'\u201cAmmonizione ai soldati\u201d, ovvero una disposizione che prevedeva l'obbedienza assoluta allo stato e all'imperatore. \nNel 1878-79 Yamagata, con l'aiuto del suo collaboratore Katsura Taro del clan di Ch\u014dsh\u016b, inser\u00ec un nuovo organismo (comando supremo) nello Stato Maggiore, che fu adoperato come suggeritore dell'imperatore per le questioni militari. \nI movimenti compiuti da Yamagata Aritomo, principalmente di stile \u201cfeudale\u201d, perdurarono fino alla met\u00e0 del ventesimo secolo.\nIl nuovo prospetto istituzionale.\nIl prospetto istituzionale del nuovo stato fu creato unendo le pubbliche proclamazioni con una serie di istituti costituzionali pseudodemocratici, e al suo interno l'immagine dell'imperatore diveniva sempre pi\u00f9 significativa; la coalizione pubblic\u00f2 un documento liberale, con il nome \u201cGiuramento della Carta\u201d, a favore dell'imperatore Meiji.\nCon il \u201cGiuramento della Carta\u201d, nel giugno 1868 fu proclamata la prima costituzione, che enunciava i pieni poteri del governo centrale, ma fu ancora un sistema oligarchico a prendere le decisioni politiche del paese.\nDalla proclamazione della prima costituzione, il regime govern\u00f2 in modo irresponsabile e autoritario con nessuna opposizione da parte della classe dominante. Ma nel 1881 da una disputa tra il gruppo di Okuma Shingenobu e quello di Ito Hirobumi, scoppi\u00f2 una grande crisi.\nCon una richiesta all'imperatore, Okuma (membro del governo) invoc\u00f2 il desiderio di trasformare il governo in forma parlamentare, ma questo minacciava seriamente la posizione dominante di Ito e del suo gruppo all'interno del governo. Per mantenere la sua posizione all'interno del governo e ottenere le dimissioni di Okuma, Ito dovette sottostare alla richiesta del gruppo di Okuma: convocare un Dieta per il 1890.\nL'istituzione imperiale.\nNel corso del regime Tokugawa l'imperatore non esercitava nessun potere poich\u00e9 era sotto l'autorit\u00e0 dello shogunato, ma, con l'indebolimento del Bakufu nella met\u00e0 del XIX secolo, l'imperatore nel 1846 e nel 1858 ademp\u00ec a due interventi politici diretti, che sollevarono lo shogunato da ogni potere.\nPer usufruire delle \u201ccredenziali imperiali\u201d e ottenere il sostegno popolare, il nuovo regime e i nuovi governanti proposero lo shintoismo come religione di Stato, eliminando qualsiasi legame che questo aveva con le altre religioni (buddhismo, confucianesimo). \nQuesta proposta non riusc\u00ec sia perch\u00e9 le altre religioni erano pi\u00f9 forti dello shintoismo, sia perch\u00e9 queste erano legate tra loro nella coscienza popolare; nel 1873 il governo sospese qualsiasi appoggio economico ai templi e rinunci\u00f2 al proselitismo dello shintoismo imperiale.\nSuccessivamente l'istituzione imperiale si concentr\u00f2 su altri obiettivi, come la trasformazione del sistema educativo apportata nella riforma del 1872.\nLa necessit\u00e0 di nuovi metodi di insegnamento nel sistema educativo fu evidente poich\u00e9 \u00abil tradizionale insegnamento etico confuciano fu svalutato come meschino e inutile, ma qualsiasi insegnamento morale scomparve virtualmente dai programmi di studio, e i libri di testo prescritti per i corsi di morale diventarono una ridicola silloge di brani tradotti da oscure opere straniere di etica e di diritto\u00bb. \nTra i brani tradotti, quello preso maggiormente in considerazione fu la traduzione di un testo scolastico francese di ispirazione cattolica.\nLa riforma scolastica del 1872 simboleggi\u00f2 un momento di liberazione dalla realt\u00e0 giapponese, ma l'evidente ascendenza dall'idee straniere era palese per i tradizionalisti, che accusarono, in particolare, il primo ministro della pubblica istruzione Tanaka Fujimaro. Nonostante le accuse, la riforma continu\u00f2 a essere uno strumento fondamentale per lo sviluppo del nuovo stato, in particolare per l'istituzione imperiale.\nLa politica agraria.\nDurante il periodo Tokugawa l'organizzazione politica giapponese era di tipo feudale, con un sistema mercantile caratterizzato da un tasso di commercializzazione elevato.\nNel periodo Meiji, invece, lo Stato, per garantirsi entrate, ide\u00f2 un sistema di rilevazione catastale del territorio in modo che la produzione agricola rappresentasse il fondamento per l'accumulazione del capitale. \nNel 1870 il nuovo governo riordin\u00f2 il sistema di tassazione e la propriet\u00e0 terriera: da una parte era necessario trovare una intesa tra il governo e l'aristocrazia, che era contraria all'espropriazione terriera; dall'altra, era necessario che l'agricoltura diventasse il fondamento di tutto il sistema economico.\nTre anni pi\u00f9 tardi, per evitare un calo di reddito a causa di un raccolto inefficiente, il governo pubblic\u00f2 una nuova legge sulla tassa fondiaria, che \u00abmodific\u00f2 il sistema di imposizione, trasformando il tributo da un'imposta sul raccolto, calcolata come percentuale sulla quantit\u00e0 di riso prodotto, o sul suo equivalente in denaro, in un'imposta sul valore della terra, calcolata come percentuale di questo stesso valore\u00bb.\nNello stesso anno fu introdotta una nuova imposta fondiaria, basata su dei certificati di propriet\u00e0 assegnati dal governo, che consent\u00ec il passaggio dal sistema feudale al sistema della propriet\u00e0 privata della terra; ma, con la nuova imposta, le propriet\u00e0 terriere diventarono private (le attivit\u00e0, come il pascolo e il legnatico, furono rimosse), le propriet\u00e0 dei daimy\u014d e dell'imperatore aumentarono notevolmente e i diritti feudali non furono abrogati del tutto.\nDal 1880 in poi, l'aumento della propriet\u00e0 imperiale fu mantenuto dalla politica deflattiva: il ministro delle finanze, Matsukata Masayoshi, impose tasse gravose sui piccoli proprietari (contadini), e i grandi proprietari terrieri richiesero rendite elevate ai loro affittuari; non riuscendo a sostenere l'imminente carico fiscale, circa 368000 contadini persero la loro terra.\nLa politica industriale.\nDurante il periodo Meiji il nuovo regime dichiar\u00f2 di voler rafforzare, modificare ed espandere l'economia nazionale, per preservare il territorio ed evitare assalti dalle potenze straniere.\nIl sistema di protezione croll\u00f2 nel 1850 con i trattati internazionali, che permisero al Giappone di sviluppare i contatti con le terre straniere.\nLa prima mansione compiuta dallo Stato, per l'espansione dell'economia, fu la vendita dell'oro all'estero, accumulato in tutto il paese sotto il regime Tokugawa.\nDa qui in poi le importazioni aumentarono rapidamente nel sistema di commercio:\nNel 1870, dunque, l'importo delle esportazioni era di circa 14 milioni di yen, mentre quello dell'importazioni arrivava a 34 milioni di yen.\nCon il periodo Meiji si diffusero i primi elementi caratteristici del capitalismo, ad esempio la partecipazione dello stato nella formazione, nell'investimento e nell'accumulazione del capitale; il dominio dello stato sull'attivit\u00e0 bancaria; l'intervento e la guida dello stato nel commercio estero; le ordinanze contro il capitale estero; i risparmi pubblici; le basse uscite per i beni di consumo; l'assenza di servizi sociali.\nL'espansione del capitale.\nPer espandere il capitale all'interno del paese, il nuovo governo Meiji utilizz\u00f2 tre fattori essenziali: le imposte, la produzione del credito e lo sfruttamento del proletariato; tra le imposte, quella fondiaria continuava a finanziare il reddito governativo.\nCon la politica deflazionistica di Matsukata Masayoshi, le tassazioni sulle rendite capitalistiche e sulla propriet\u00e0 procurarono appena il 15 per cento dell'incasso tributario nazionale globale; ci\u00f2 comport\u00f2 un crollo dei prezzi, la distruzione di piccole e medie industrie e il reinvestimento di profitti degli imprenditori. \nNel primo periodo Meiji la produzione del credito dipendeva da entrate \u201cstraordinarie\u201d e da prestiti stranieri concessi allo Stato e non ai privati. Per mantenere il pieno dominio su questi prestiti e su queste entrate, il ministro delle finanze Matsukata istitu\u00ec la prima banca centrale del Giappone nel 1882. In seguito, il nuovo governo adott\u00f2 un sistema di isolamento, limitando gli investimenti stranieri in beni di prima necessit\u00e0 e restituendo i prestiti esteri ricevuti.\nDall'organizzazione all'accrescimento del capitale, una classe sociale particolarmente disagiata fu quella proletaria. I lavoratori erano sottomessi, politicamente e giuridicamente, alla classe dominante tramite numerosi mezzi, come salari sommessi, misere condizioni di lavoro nelle miniere, nelle fabbriche e nei dormitori, violenze nell'assunzione e nel mantenimento della manodopera."}
{"id": "840992", "revid": "63716", "url": "https://it.wikipedia.org/wiki?curid=840992", "title": "Era Meiji", "text": ""}
{"id": "840993", "revid": "63716", "url": "https://it.wikipedia.org/wiki?curid=840993", "title": "Epoca Meiji", "text": ""}
{"id": "840995", "revid": "1005847", "url": "https://it.wikipedia.org/wiki?curid=840995", "title": "Elezioni parlamentari in Finlandia del 1945", "text": "Le elezioni parlamentari in Finlandia del 1945 si tennero il 17 e 18 marzo per il rinnovo dell'Eduskunta.\nFurono le prime elezioni libere nel paese dopo la Seconda guerra mondiale; i comunisti si poterono presentare per la prima volta alle elezioni raggruppandosi nella Lega Democratica Popolare Finlandese."}
{"id": "840997", "revid": "22356", "url": "https://it.wikipedia.org/wiki?curid=840997", "title": "Nimravidae", "text": "I nimravidi (Nimravidae) sono una famiglia di mammiferi carnivori comprendente esclusivamente forme estinte, fossili dell'Eocene, dell'Oligocene e del Miocene.\nFalsi \"gatti\".\nL'aspetto di questi primitivi carnivori assomiglia moltissimo a quello dei felidi, e difatti nelle vecchie classificazioni questi animali sono spesso noti come \"paleofelidi\". Il corpo allungato e snello, il cranio molto accorciato e la dentatura ridotta, in effetti, sono analoghi a quelli dei felidi. Le zampe, per\u00f2, ricordano pi\u00f9 i cani, e almeno alcune specie erano plantigrade come gli orsi. Alcune caratteristiche primitive, ad esempio la struttura delle ossa dell'orecchio, sembrerebbero porli vicino all'albero evolutivo dei carnivori. Molti anni fa, i paleontologi solevano dividere il gruppo in due: i nimravidi con i canini allungati avrebbero dato origine alle tigri dai denti a sciabola, mentre i nimravidi dall'aspetto pi\u00f9 classico avrebbero dato origine a tutti gli altri felidi. In realt\u00e0 i felidi primitivi si svilupparono da animali simili a viverridi. I nimravidi, ad ogni modo, forniscono uno straordinario esempio di convergenza evolutiva: si pensi a \"Dinaelurus crassus\", nimravide dell'Oligocene degli Stati Uniti, dal cranio corto estremamente simile a quello di un ghepardo.\nClassificazione.\nAttualmente i paleontologi riconoscono due principali sottofamiglie di nimravidi: i nimravini (Nimravinae), dall'aspetto simile a leopardi dal corpo allungato, e gli oplofoneini (Hoplophoneinae), caratterizzati dall'estremo allungamento dei canini superiori. Una terza sottofamiglia, apparsa in epoca posteriore e in passato ritenuta un'evoluzione degli oplofoneini \u00e8 ora classificata come una famiglia a s\u00e9 stante (Barbourofelidae) da alcuni autori. Tra i generi principali di nimravidi, da ricordare almeno \"Dinictis\", \"Nimravus\", \"Eusmilus\" e \"Hoplophoneus\". Oltre a queste sottofamiglie \u00e8 nota una forma basale, \"Maofelis\", proveniente dall'Asia e forse ancestrale ai nimravidi pi\u00f9 derivati.\nDistribuzione e declino.\nI nimravidi conobbero la loro massima diffusione nel corso dell'Oligocene (35 - 22 milioni di anni fa), quando si diffusero per tutta l'Eurasia e il Nordamerica, e divennero tra i principali predatori dell'epoca insieme ai creodonti. Quando i mutamenti climatici e ambientali diedero nuovi impulsi evolutivi alle altre famiglie di carnivori, i nimravidi non riuscirono ad adattarsi abbastanza in fretta e scomparvero nel giro di pochi milioni di anni."}
{"id": "841006", "revid": "287204", "url": "https://it.wikipedia.org/wiki?curid=841006", "title": "Paul Sabatier", "text": ""}
{"id": "841010", "revid": "22356", "url": "https://it.wikipedia.org/wiki?curid=841010", "title": "Nimravidi", "text": ""}
{"id": "841013", "revid": "123988532", "url": "https://it.wikipedia.org/wiki?curid=841013", "title": "Cristianesimo e induismo", "text": "Il cristianesimo e l'induismo sono religioni molto diverse, nate e sviluppatesi in contesti culturali estremamente differenti e in luoghi geograficamente molto distanti.\nOrigini delle relazioni tra cristianesimo e induismo.\nIl cristianesimo e l'induismo entrarono quasi subito in relazione, a seguito delle missioni della Chiesa ortodossa siriaca presso le comunit\u00e0 ebraiche dell'India.\nLa chiesa malankarese (da Malankara, com'era chiamato anticamente il Kerala) affonda le radici nella grande espansione missionaria della Chiesa ortodossa siriaca e fa risalire la propria origine alla predicazione dell'apostolo Tommaso che, dopo aver fondato la prima comunit\u00e0 cristiana in Mesopotamia, nell'anno 52 d.C. arriv\u00f2 via mare in India. Secondo la tradizione, l'apostolo sbarc\u00f2 a Muziris (oggi Kodungallur), che era all'epoca il porto importante in cui giungevano regolarmente dall'Occidente molte navi commerciali. Si era insediata nella citt\u00e0 una fiorente comunit\u00e0 ebraica. Tommaso inizi\u00f2 a predicare il cristianesimo presso di loro. Dopo gli ebrei, furono convertiti alla nuova fede molti indiani, la maggior parte dei quali apparteneva alle caste superiori; ci\u00f2 aiut\u00f2 San Tommaso a proseguire l'opera di evangelizzazione verso la popolazione senza incontrare ulteriori ostacoli. Anche i primi sacerdoti provennero in gran parte dalle famiglie altolocate. La tradizione riferisce che le citt\u00e0 del Kerala in cui San Tommaso fond\u00f2 una comunit\u00e0 cristiana furono: Maliankara (oggi Malankara Dam), Kottaikkavu, Niranam, Kollam e Gokamangalam (oggi Kothamangalam).\nSia gli ebrei che gli indiani convertiti furono inizialmente chiamati \u00abCristiani di San Tommaso\u00bb oppure, dalla citt\u00e0 natale di Ges\u00f9, Nazaret, \u00abNazareni\u00bb (in lingua locale, \"Nazrani mah\u00e2pilla\", \u00abgrandi figli nazareni\u00bb, un titolo che li accomuna agli ebrei).\nPosizioni dell'induismo.\nNon esistendo nell'induismo una struttura unitaria e centralizzata, i movimenti religiosi di tale matrice hanno posizioni variegate riguardo alla figura di Ges\u00f9.\nMahatma Gandhi.\nUn esempio fu il Mahatma Gandhi, che nel mettere in pratica la filosofia induista della ahimsa (non-violenza), fu ispirato anche dal Nuovo Testamento, in particolare dal discorso della montagna:\nParamahansa Yogananda.\nUn altro esempio molto famoso \u00e8 il guru Paramahansa Yogananda (1893-1952), maestro spirituale indiano che visse la maggior parte della propria vita in America, integrando l'insegnamento del Kriy\u0101 Yoga al messaggio di Ges\u00f9 Cristo.\nParamahansa Yogananda riteneva Ges\u00f9 la reincarnazione di Eliseo, e sosteneva fosse discepolo di Giovanni Battista \u2013 il quale era una reincarnazione di Elia.\nNel 1920 fond\u00f2 un'organizzazione cui diede il nome di Self-Realization Fellowship dedicata, oltre all'insegnamento della scienza del Kriya Yoga, a \u00abpromuovere la comprensione culturale e spirituale tra l'Oriente e l'Occidente e lo scambio delle reciproche caratteristiche migliori\u00bb.\nIn molte sue conferenze e lezioni (tutt'oggi disponibili e raccolte in alcuni testi facilmente reperibili o che \u00e8 possibile richiedere alla SRF), Yogananda faceva riferimento agli insegnamenti di Ges\u00f9 Cristo e Bhagavan Krishna mostrandone i valori comuni al di l\u00e0 delle differenze pi\u00f9 esteriori.\nRamakrishna.\nIl guru Ramakrishna (1836-1886) credeva che Ges\u00f9 fosse un'incarnazione di Dio \u2013 come anche Buddha e Krishna.\nVaishnavismo.\nIl culto Hare K\u1e5b\u1e63\u1e47a, una corrente devozionale vaishnavista, presenta numerosi punti in comune con la dottrina cristiana, specie per quanto riguarda la natura dell'individualit\u00e0, e di conseguenza del rapporto tra l'anima individuale e di Dio.\nCi sono stati alcuni contatti e incontri formali tra esponenti delle due religioni, i quali si sono confrontati principalmente sul quinto comandamento biblico (ossia \"non uccidere\") e sul vegetarismo, un tema molto importante per gli Hare K\u1e5b\u1e63\u1e47a e la fede vaishnava in generale.\nPosizioni del cristianesimo.\nPrecursori della reciproca comprensione tra cristianesimo e induismo nel XX secolo sono stati il monaco Jules Monchanin (Swami Paramarubiananda, 1895-1957), il monaco benedettino Henri Le Saux (Swami Abhishiktananda, 1910-1973), che fondarono l'ashram Saccidananda, e il benedettino inglese Bede Griffiths (Swami Dayananda, 1906-1993). La loro riflessione teologica va nella direzione della possibilit\u00e0 di essere insieme cristiani e ind\u00f9, superando il dualismo attraverso l'intuizione advaita.\n\"Nostra Aetate\".\nIl documento \"Nostra Aetate\" del Concilio Vaticano II, occupandosi della relazione tra cristianesimo e altre religioni, descrive induismo e buddhismo come vie \"per superare l'inquietudine del cuore umano\". Pi\u00f9 precisamente, si apprezza nel buddhismo la ricerca della suprema illuminazione liberandosi dalla realt\u00e0 terrena, e nell'induismo la ricerca dell'Assoluto attraverso la vita ascetica, la meditazione, e il rifugio in Dio con amore e confidenza.\nSi puntualizza che \"La Chiesa cattolica nulla rigetta di quanto \u00e8 vero e santo in queste religioni\", pur ribadendo le molte differenze con quanto essa crede e propone; si esplicita quindi il pieno rispetto verso tali religioni.\nGiovanni Paolo II.\nGiovanni Paolo II (papa della Chiesa cattolica dal 16 ottobre 1978 al 2 aprile 2005), che nel corso del suo pontificato oper\u00f2 intensamente a favore del dialogo interreligioso, ha pi\u00f9 volte espresso apprezzamenti per i valori spirituali induisti, tra cui la meditazione, l'ascetismo, l'autopurificazione, la devozione, l'amore, la comprensione verso tutti:\nMadre Teresa di Calcutta.\nMadre Teresa di Calcutta (1910 - 1997, premio Nobel per la pace nel 1979 e dichiarata beata nel 2003) \u00e8 stata senza dubbio uno dei personaggi pi\u00f9 importanti nel rapporto tra cristianesimo e induismo. Religiosa cattolica albanese, trascorse la maggior parte della sua vita a Calcutta, in India, svolgendo attivit\u00e0 missionaria a favore della popolazione pi\u00f9 povera.\nLa sua mistica \u00e8 stata pi\u00f9 volte considerata una sintesi tra quella occidentale, essendo di formazione cristiana, e quella orientale, ossia l'induismo, contesto religioso in cui da sempre operava.\nRaimon Panikkar.\nRaimon Panikkar (1918-2010), teologo e sacerdote spagnolo di padre indiano, a 36 anni si reca in missione apostolica in India. L'incontro e la conoscenza di induismo e buddhismo cambiano il suo atteggiamento, senza modificare il suo cristianesimo:\nI suoi testi fondamentali sono \"The Unknown Christ of Hinduism\" (1964) e \"Maya e Apocalisse. L'incontro dell'induismo e del cristianesimo\" (1966)."}
{"id": "841015", "revid": "287204", "url": "https://it.wikipedia.org/wiki?curid=841015", "title": "Contea di Fayette", "text": "Contea di Fayette o Fayette County \u00e8 la denominazione delle seguenti contee degli Stati Uniti:"}
{"id": "841016", "revid": "1005847", "url": "https://it.wikipedia.org/wiki?curid=841016", "title": "Duomo di Como", "text": "La cattedrale di Santa Maria Assunta, nota comunemente come \"duomo di Como\", \u00e8 il principale edificio di culto della citt\u00e0 di Como, chiesa madre della diocesi omonima.\nSituata vicino al lago, rappresenta uno dei pi\u00f9 ragguardevoli monumenti dell'Italia settentrionale. All'interno sono custoditi arazzi del XVI e XVII secolo, eseguiti a Ferrara, Firenze e Bruxelles, e dipinti cinquecenteschi di Bernardino Luini e Gaudenzio Ferrari.\nStoria.\nOrigini e costruzioni precedenti.\nEscludendo episodi leggendari o che comunque non lasciarono effetti storicamente apprezzabili, la presenza del cristianesimo nella citt\u00e0 di Como \u00e8 databile a partire dal IV secolo, quindi dopo la liberalizzazione del culto cristiano voluta - a fini politici - dall'imperatore Costantino (313), e probabilmente anche dopo che Teodosio I aveva fatto del cristianesimo la religione ufficiale dell'Impero romano (editto di Tessalonica, 380).\nUn dato certo \u00e8 che i membri della primitiva chiesa cristiana costruirono i propri edifici di culto al di fuori della citt\u00e0 vera e propria, di quella \"Novum Comum\" che - gi\u00e0 quattro secoli prima - Giulio Cesare aveva popolato con cinquemila coloni romani e che era delimitata e difesa dalla sua cerchia muraria. Sicuramente i primi templi dei cristiani comaschi, e probabilmente anche alcuni loro insediamenti abitativi, sorsero nella fascia di territorio che circondava le mura cittadine per un raggio di circa \"mille passi\" (\"mille passus\", un miglio) facendo giuridicamente da cuscinetto tra la citt\u00e0 e il resto del territorio, e che era attraversata dalla \"via Regina\", l'antica strada che metteva in comunicazione la convalle di Como con Milano a sud e con la \"Germania Magna\" a nord.\nIl primo vescovo di quella chiesa locale, Felice, giunto da Milano verso la fine del IV secolo, scelse come prima base del proprio apostolato non la citt\u00e0 murata, ma il pago suburbano di Zezio, una zona, peraltro, gi\u00e0 da secoli costellata di santuari non cristiani. Alle falde del Baradello Felice fece costruire un primo luogo di culto cristiano, l\u00e0 dove - almeno secondo la tradizione - sorgeva un tempio in onore di Mercurio e dove egli stesso venne poi sepolto: la prima cattedrale di Como, dunque, fu quella basilica che in seguito venne intitolata a san Carpoforo.\nIl vescovo Amanzio, secondo successore di Felice a partire dall'anno 420 circa, fece edificare una nuova basilica, intitolata agli apostoli Pietro e Paolo (sulla cui area, nell'XI secolo, i Benedettini avrebbero poi costruito l'attuale basilica di Sant'Abbondio). Qui Amanzio trasfer\u00ec la propria sede e qui venne sepolto, come pure Abbondio e diversi loro successori. Il trasferimento della cattedrale dalla basilica alle pendici del Baradello alla nuova basilica dei Santi Pietro e Paolo (pur sempre per\u00f2 entro l'ambito del pago suburbano) va attribuito al fatto che la prima sede risultava troppo scomoda per le nuove esigenze del culto, esigenze che nel giro di oltre sessant'anni erano con ogni probabilit\u00e0 cresciute, nonostante le gravi difficolt\u00e0 che la nuova religione incontrava soprattutto da parte degli ottimati e delle classi superiori della citt\u00e0, la cui conversione \u00e8 attribuita soprattutto all'opera del vescovo Abbondio.\nProbabilmente fu con Abbondio che il culto cristiano entr\u00f2 ufficialmente anche nella citt\u00e0 murata, nel foro della quale venne eretto il primo battistero intramurario, San Giovanni in Atrio, considerato gi\u00e0 allora il battistero ufficiale del vescovo anche se la cattedrale rimaneva la basilica suburbana dei Santi Pietro e Paolo: la sede del vescovo, in effetti, fu mantenuta, ancora per diversi secoli, nel pago suburbano di Zezio. La chiesetta di San Michele (oggi cappella del palazzo vescovile), invece, era probabilmente un battistero ariano, particolarmente attivo dopo l'occupazione della citt\u00e0 da parte dei Longobardi (589), che proprio nella zona dell'attuale palazzo vescovile avevano realizzato uno dei primi insediamenti per loro e per i loro cavalli. \u00c8 ovvio per\u00f2 che, oltre a quei primi battisteri, sorsero in seguito altre chiese nella citt\u00e0 murata, tra le quali la chiesa di Sant'Eufemia, che la tradizione dice costruita nell'area del foro e dell'antico tempio di Giove, e nella quale durante l'Alto Medioevo venne trasferita la sede della cattedrale. \nAll'inizio dell'XI secolo (prima del 1015, forse anche prima, nel 1006), la sede della cattedrale venne nuovamente spostata, da Sant'Eufemia alla chiesa romanica di Santa Maria Maggiore, pi\u00f9 vicina al lago e al porto (da poco tempo il vescovo di Como aveva anche acquisito diritti feudali sulla riva del lago). Non sappiamo quale fosse la struttura di questa antica basilica: si trattava probabilmente di un grande tempio a cinque navate, il cui muro meridionale coincideva con quello della cattedrale attuale e la zona absidale con l'area dell'attuale transetto. Quali che fossero l'aspetto e le dimensioni di Santa Maria Maggiore, \u00e8 certo che essa si trovava inserita in un complesso di edifici religiosi, che comprendevano anche la chiesa di San Giacomo, la chiesetta di Santo Stefano (che svolgeva la funzione di coro invernale), il campanile (sicuramente nella zona del transetto dell'attuale cattedrale, sul lato nord), il palazzo vescovile e la canonica. \u00c8 probabile che anche a Como, come a Milano, ci si trovasse davanti a una tipologia di \"cattedrale doppia\", con Santa Maria Maggiore cattedrale invernale (come a Milano la basilica omonima) e San Giacomo cattedrale estiva (a Milano la basilica di Santa Tecla). Attorno a questi edifici si aggiunsero poi, in epoca comunale, gli edifici civili del broletto con la sua torre civica e del pretorio (1215) e infine, nel 1335, la \"cittadella viscontea\", una roccaforte voluta da Azzone Visconti le cui mura, partendo dal lago e giungendo con un percorso irregolare fino alla torre rotonda del Castello, inglobavano buona parte dei monumenti civili e religiosi appena citati. Fu in ragione di questo spostamento del centro della vita civile (e religiosa) della citt\u00e0 che il tracciato originario del \"castrum\" romano venne stravolto, con il cardo massimo che perse d'importanza (tanto da perdere anche il suo tracciato lineare) a tutto vantaggio di un cardo secondario, la medievale \"contrada Quadra\", oggi via Vittorio Emanuele, che conduceva verso la cattedrale.\nLa costruzione della cattedrale gotica.\nUn'iscrizione collocata all'esterno dell'abside maggiore del duomo ricorda che la chiesa di Santa Maria Maggiore venne ricostruita dalle fondamenta a partire dall'anno 1396: \u00e8 da notare la significativa coincidenza di questa data con i lavori di rinnovamento dei due principali cantieri viscontei dell'epoca: il duomo di Milano e la Certosa di Pavia (non a caso, il duomo di Como \u00e8, per dimensioni, il terzo edificio religioso della Lombardia proprio dopo il duomo di Milano e la Certosa pavese). La storia dell'attuale duomo, dunque, \u00e8 iniziata nel 1396, quando venne decisa la sua edificazione perch\u00e9 la chiesa di Santa Maria Maggiore era diventata troppo piccola e anche poco presentabile a causa delle frequenti esondazioni del lago (sulla sponda opposta del lago di Como, a Lecco, il ponte Azzone Visconti era stato oggetto - pochi anni prima - di lavori strutturali proprio per migliorare il deflusso del fiume Adda e agevolare la citt\u00e0 di Como che si lamentava per il fenomeno dell'acqua alta). Anche il duca di Milano Gian Galeazzo Visconti diede il suo contributo alla fabbrica, donando cento monete d'oro. \u00c8 comunque probabile che il cantiere sia stato effettivamente attivato intorno al 1420, quando cominciano i registri della \"Fabbrica\" del duomo.\nLa costruzione della nuova cattedrale inizi\u00f2 seguendo il progetto tardogotico di Lorenzo degli Spazzi, un maestro comacino che dal 1389 lavorava al duomo di Milano, il cui rifacimento era iniziato da poco. I lavori furono condotti iniziando dai piloni terminali delle navate (gli unici in marmo nero di Olcio), in modo da continuare a garantire l'uso della vecchia basilica, che veniva progressivamente inglobata nella cattedrale gotica. Successore di Lorenzo degli Spazzi fu l'ingegnere comasco Pietro da Breggia, noto anche come \"il Breggino\", che rimase in servizio nel cantiere fino al 1452 anche se, in quanto \"ingegnere ducale\", era spesso in viaggio per seguire altri cantieri in tutto il Ducato.\nLungo il XV secolo, il rinnovamento della cattedrale comasca espresse anche quella tensione di rinnovamento materiale e spirituale che era scaturita anche dal nuovo slancio economico e politico della citt\u00e0, seguito alla morte dell'ultimo Visconti, Filippo Maria, e alla proclamazione della Repubblica Ambrosiana (1447), un periodo caratterizzato da un profondo impulso alla riforma ecclesiale e anche da tensioni apocalittiche.\nLa fabbrica durante il rinascimento.\nI lavori del duomo si protrassero dunque per diversi secoli: durante questo periodo l'edificio cambi\u00f2 stile, passando dal gotico che caratterizza la facciata con guglie e pinnacoli allo stile rinascimentale dei fianchi esterni e della parte absidale. Nel 1484 entr\u00f2 a far parte del cantiere della cattedrale un giovane scultore ticinese, Tommaso Rodari, con il ruolo di \"fabricator figurarum\"; gi\u00e0 nel 1487 egli venne nominato \"architectus generalis\" della fabbrica e venne incaricato di disegnare il nuovo presbiterio. Una provvisoria copertura della navata dell'erigendo duomo fu completata nel 1497, fatto che rese possibile la demolizione della vecchia chiesa di Santa Maria Maggiore. Tommaso continu\u00f2 a lavorare per la cattedrale di Como fino al 1526, anche se non vide realizzati i suoi progetti, forse ancora troppo timidi di fronte ai cambiamenti dell'architettura tipici del Rinascimento. Nel 1513, infatti, Giovanni Antonio Amadeo e Cristoforo Solari vennero interpellati per la progettazione di alcune trasformazioni architettoniche secondo il nuovo gusto; prevalse il progetto del Solari che, con l'inserimento di tre absidi, creava una sorta di spazio centrale all'innesto fra presbiterio e navate, caratterizzato dai volumi delle absidi e dal rigore dei due parallelepipedi che costituivano le nuove sacrestie. La costruzione delle absidi prosegu\u00ec fino a tutto il XVII secolo, sotto la direzione di Francesco Maria Richini e Carlo Buzzi.\nLa cupola dello Juvarra.\nL'ultimazione del secolare cantiere della cattedrale venne decisa nel 1731, in quell'epoca di prosperit\u00e0 che fu il governo asburgico della Lombardia. Per la costruzione di una cupola sulla crociera del transetto era stato dapprima consultato l'architetto Carlo Fontana, che aveva proposto ben tre diversi progetti per il completamento della cattedrale; dopo qualche incertezza, fu approvato il progetto dell'architetto messinese Filippo Juvarra. La costruzione della cupola fu completata, non senza traversie (lo stesso Juvarra mor\u00ec nel 1736) e dopo numerose varianti in corso d'opera, nel 1740: erano passati quasi tre secoli e mezzo dalla fondazione della nuova cattedrale. Con questo intervento di un architetto \"forestiero\" si pu\u00f2 considerare conclusa, a Como, anche l'epoca del barocco.\nXIX e XX secolo.\nIl XIX secolo fu, pi\u00f9 che altro, un'epoca di mantenimento e di completamento della cattedrale: in questo secolo vennero ultimati gli altari laterali (con gli interventi neoclassici all'altare di San Giuseppe e lo spostamento e smembramento della grande \"macchina\" dell'altare di Sant'Abbondio) e soprattutto venne iniziato un intervento di decorazione delle finestre con vetrate dipinte, ispirato al gusto revivalista del periodo e - peraltro - rimasto incompiuto. Nel 1882, un consistente lascito testamentario permise la posa di un rivestimento in marmo sul lato esterno esposto a nord.\nIl XX secolo, invece, si caratterizza per la costruzione del grandioso organo a canne, per il rifacimento del presbiterio secondo le regole della riforma liturgica, ma anche per importanti campagne di restauro:\nArchitettura.\nLungo 87 metri, largo da 36 a 56, alto 75 al culmine della cupola progettata da Filippo Juvarra, il duomo di Como presenta un impianto a croce latina con tre navate e un transetto sormontato, appunto, da un'imponente cupola.\nLo spazio interno dell'edificio \u00e8 organizzato in tre navate, realizzate nel XV secolo, per far posto alle quali fu sacrificata parte del broletto. Le navate sono scandite da dodici pilastri a fascio, innalzati dal 1396 e terminanti in capitelli fogliati, e ogni campata \u00e8 coperta da una volta ogivale costolonata. Questa tripartizione del volume interno \u00e8 visualizzata, in facciata, dal profilo a salienti spezzati, rimarcato ulteriormente dal ricco e raffinato apparato decorativo con sculture e rilievi, dalle quattro alte lesene coronate da guglie e dalla presenza dei tre portali d'accesso e dei quattro allungati finestroni a lancetta che fiancheggiano il rosone.\nSecondo l'interpretazione tipicamente lombarda dell'architettura gotica, la tensione verticale dell'edificio \u00e8 ampiamente mitigata dal dilatarsi degli spazi orizzontali, e l'effetto culmina, nell'area del coro, nella misura razionale degli innesti di epoca rinascimentale. Proprio qui avviene il passaggio tra la sensibilit\u00e0 e spiritualit\u00e0 costruttiva del gotico e la \"ratio\" architettonica del Rinascimento: il transetto fu ampliato e furono create le due absidi laterali, di ampiezza pari alla maggiore e sporgenti all'esterno, dando origine a una terminazione triconca di respiro bramantesco, che avvicina l'impianto planimetrico del tempio alla struttura centrale. \nUna griglia modulare basata sul quadrato, impostata sulla distanza dell'interasse dei piloni della navata centrale, regge infatti la struttura gotica tanto in pianta quanto in alzato.\nCon finezza gli architetti successivi della fabbrica rispettarono questo impianto armonico proporzionale, a partire da Cristoforo Solari e fino a Filippo Juvarra, che nel XVIII secolo attese alla soluzione del problema della copertura progettando l'imponente cupola semisferica con lanterna, impostata su un alto tamburo ottagonale.\nNel grandioso prospetto posteriore o laterale, dove si pu\u00f2 salire con lo sguardo dalle absidi rinascimentali fino alla cupola rococ\u00f2, la rigorosa impalcatura geometrica e proporzionale dell'edificio trova una delle sue pi\u00f9 alte espressioni.\nEsterno.\nLa grande piazza del Duomo \u00e8 dominata dalla mole della cattedrale, che costituisce da molti secoli il fulcro urbanistico e simbolico dell'intera zona.\nFacciata.\nLa facciata tardo-gotica, in marmo di Musso, realizzata tra il 1457 e il 1486, \u00e8 allineata al broletto e alla torre civica, entrambi preesistenti (tanto che il \"taglio\" all'estremit\u00e0 destra del fronte del broletto \u00e8 evidente, in corrispondenza con la facciata). Fino al XVI secolo, anche la facciata dell'attigua chiesa di San Giacomo era allineata con duomo, broletto e torre; nel 1585 la facciata venne arretrata, dimezzando la lunghezza della chiesa stessa.\nLa facciata a salienti del duomo \u00e8 organizzata con una composizione che rispecchia lo spazio interno a tre navate, e presenta alcune analogie con la facciata del duomo di Milano. Essa \u00e8 suddivisa verticalmente da quattro paraste, decorate da serie di sculture, che suddividono una zona centrale e due laterali; nella zona centrale si trova il portale d'ingresso, il rosone con, ai suoi lati, due finestre di forma allungata. Tra le sculture dei pilastri si identificano le statue dei primi quattro dottori della Chiesa, collocate sopra la cornice, a una quota di poco inferiore rispetto al centro delle due paraste pi\u00f9 basse. Le due sezioni laterali presentano ciascuna una porta d'ingresso e una bifora al di sopra di esse.\nLa cuspide centrale, pi\u00f9 alta rispetto alla capriata di copertura della navata principale, coronata dal gugliotto, e le guglie in cima alle lesene, guidano lo sguardo verso l'alto. Al contrario, le solide modanature del basamento e gli strombi dei portali si ancorano saldamente al terreno.\nLa maggior parte delle sculture presenti sulla facciata sono ancora realizzate secondo il gusto gotico, sebbene alcune di esse presentino gi\u00e0 caratteri marcatamente rinascimentali. Molte di queste statue e rilievi sono opera degli scultori della famiglia Rodari (Giovanni e i suoi figli Bernardino, Jacopo e Tommaso), provenienti da quello che oggi \u00e8 il canton Ticino. \nNella fascia pi\u00f9 bassa della facciata figurano simboli e segni espressi nelle forme pi\u00f9 concrete della realt\u00e0: un fonte battesimale, una chiesa, foglie, frutti, e soprattutto scritte che si rivolgono ai passanti: \u00ab\"Venite adoremus\"\u00bb, \u00ab\"Respice finem\"\u00bb che - per maggiore chiarezza - viene ripetuto in italiano, \u00abPensa la fine\u00bb, \u00ab\"Pax vobis\"\u00bb, \u00ab\"Pax vobis dicsit \"(sic)\" Dominus\"\u00bb, e ancora \u00ab\"Pax amor et caritas est perfecta unitas\"\u00bb, \u00ab\"Timete Deum\"\u00bb, \u00ab\"Bene facite\"\u00bb, \u00ab\"Spera in Deo\"\u00bb. Il concio pi\u00f9 basso della lesena a destra di chi guarda il portale centrale contiene un invito alla beneficenza, anche materiale, nei confronti delle opere che glorificano Dio: \u00ab\"Benefacite huic operi sancto\"\u00bb ('Fate del bene a questa santa opera'), con la figura di un edificio sacro con campanile slanciato. Forse si tratta di una rappresentazione della precedente cattedrale di Santa Maria Maggiore: lo stile romanico della costruzione, le finestre, il rosone, le decorazioni, inducono a supporlo. Anche la posizione del campanile gioca a supporto di questa ipotesi, dal momento che la precedente chiesa era dotata di una torre campanaria addossata al lato nord nei pressi della facciata.\nAnche la storia terrena dell'umanit\u00e0 si concretizza in alcuni personaggi celebrati in questa fascia inferiore: nella seconda lesena da sinistra si trova il ritratto dell'umanista Cicco Simonetta, uomo politico di origini calabresi attivo tra Como e Milano nel XV secolo: amministratore di numerose opere di carit\u00e0, fu condannato a morte dagli Sforza, tanto che i Comaschi (sempre profondamente anti-milanesi) gli attribuivano una specie di martirio per la difesa della pace. Insieme ad altri protagonisti della vita cittadina del'epoca, Cicco Simonetta era anche stato uno dei fondatori dell'Ospedale di Sant'Anna.\nAi due lati del portale maggiore e quindi in una posizione di particolare onore, si trovano le statue di due illustri comaschi non cristiani: nell'edicola di sinistra Plinio il Vecchio, a destra suo nipote Plinio il Giovane. Le figure scultoree e le edicole sono opera raffinata di Tommaso Rodari. Le lapidi sottostanti furono dettate da Benedetto Giovio nel 1498 e, tradotte dal latino, cos\u00ec recitano:\ne l'altra:\nSulla cimasa dei due podi si trovano delle statuine allegoriche. A sinistra, la personificazione della \"Magnanimit\u00e0\", con un'iscrizione latina che cos\u00ec \u00e8 stata interpretata:\nmentre a destra, con la statuina dell\"Immortalit\u00e0\", si trova un'iscrizione, di pi\u00f9 difficile interpretazione per colpa di alcune abbreviature intricate, che \u00e8 stata resa cos\u00ec:\nLe lunette dei portali raffigurano a sinistra la nascita di Ges\u00f9, al centro l'adorazione dei Magi e a destra la circoncisione di Ges\u00f9 (con un curioso dettaglio \"umanista\": il circoncisore, naturalmente in veste di sommo sacerdote, opera su una specie di altare sul quale \u00e8 scolpita una scena del mito di Eracle e Anteo). Queste narrazioni sono anticipate sulla porta del fianco settentrionale con la visita di Maria ad Elisabetta e sono completate nel portale del fianco meridionale con la fuga in Egitto. Non \u00e8 casuale il fatto che il soggetto della lunetta principale, quella al di sopra del portale maggiore, sia l'episodio dei Magi e non quello del Natale: nella diocesi di Como, in passato, era particolarmente vivo il culto dei Magi, soprattutto nella convinzione che Federico Barbarossa, mentre trasportava le reliquie dei Magi da Milano a Colonia, si fosse fermato per un certo periodo nella citt\u00e0 alleata di Como.\nAl di sopra del portale centrale, all'interno di due tondi, si trovano i busti di Adamo ed Eva; esattamente al di sopra, in cinque nicchie cuspidate, \u00e8 rappresentata ancora una volta la Vergine Maria, immediatamente alla sua sinistra Giovanni Battista e alla destra Abbondio di Como, mentre alle estremit\u00e0 sono i santi Proto e Giacinto, le cui reliquie sono conservate nell'altare della cattedrale. Al di sopra di queste sculture \u00e8 presente un altro tondo, in cui si trova la scultura di un giovinetto che rappresenta, antropomorfizzato, lo Spirito santo.\nIn due edicole ai lati del rosone si trova invece l'episodio dell'Annunciazione, mentre nell'edicola sopra al rosone si trova una raffigurazione antropomorfa dell'Eterno. Al di sopra della raffigurazione del Creatore domina quella della Risurrezione di Ges\u00f9: il Cristo risorto \u00e8 in piedi tra un angelo e una figura femminile. Di quest'ultima, l'identificazione \u00e8 duplice: alcuni - anche sulla base di diversi documenti d'archivio - sostengono che si tratti di Maria Maddalena, mentre altri difendono l'interpretazione teologica dell'apparizione di Cristo a sua madre Maria dopo la risurrezione. Si nota come la parte centrale della facciata sia strutturata in modo molto preciso: in basso Adamo ed Eva rappresentano l'umanit\u00e0, salendo si incontrano i santi, e nel punto pi\u00f9 alto Dio stesso e il Cristo risorto.\nDalla composizione geometrica della facciata \u00e8 possibile comprendere perch\u00e9 le due finestre ai lati del portale siano pi\u00f9 alte di quelle laterali: se a partire dal rosone si immagina di tracciare un cerchio ad esso concentrico, che passi per il tondo in cui \u00e8 rappresentato lo Spirito Santo, si ottiene il vertice delle finestre centrali, mentre con un altro cerchio, concentrico ai precedenti, che passi per la sommit\u00e0 dell'edicola pi\u00f9 alta si trova il vertice delle finestre laterali, infine con un altro cerchio, sempre concentrico ai precedenti, che passi per la sommit\u00e0 del gugliotto, \u00e8 possibile individuare la posizione delle due porte d'ingresso laterali.\nIn ultimo, anche la posizione del rosone non risulta casuale all'interno della facciata, \u00e8 infatti possibile notare come, descrivendo il pi\u00f9 grande triangolo contenuto all'interno della facciata, il rosone si trovi nel suo centro.\nSulla lesena pi\u00f9 meridionale, nel lato rivolto alla fiancata del duomo, si trovano i Santi Quattro Coronati, patroni degli scultori: \u00e8 un omaggio degli scalpellini del cantiere della facciata ai loro santi protettori.\nPortali laterali.\nAnche sui fianchi del duomo si aprono due portali. Impressionante \u00e8 la decorazione del portale sulla parete settentrionale, la porta della Rana, rivolta verso il palazzo vescovile e il Broletto, alla quale lavorarono, intorno al 1505-1507, i fratelli Tommaso e Jacopo Rodari. Le paraste che sostengono l'apertura sono ricoperte di una selva di motivi vegetali e animali. Tra i molti animali qui raffigurati, si riconosce una rana vista dal dorso, vandalizzata nel 1912. Secondo una leggenda popolare, in occasione di una delle frequenti esondazioni del lago di Como, l\u2019acqua aveva raggiunto e sommerso il duomo e una rana aveva potuto arrampicarsi lungo la porta. Quando poi il lago si ritir\u00f2, la rana, conquistata dalla bellezza della cattedrale, decise di non staccarsi pi\u00f9 da essa, e si trasform\u00f2 in una rana di pietra nascosta tra i fiori e le foglie che decorano il portale. Ancora oggi i bambini comaschi vengono invitati dai genitori ad aguzzare la vista per riconoscere e accarezzare la piccola rana nascosta sulla porta. Al di sopra del portale, una lunetta raffigura la scena evangelica della \"Visitazione\".\nUna struttura affine a quella della porta della Rana si ritrova nell'ingresso laterale sud (1491-1509), anch'esso opera di Tommaso Rodari, che nella maggiore staticit\u00e0 delle figure scolpite esibisce un linguaggio pi\u00f9 arcaico della sontuosa porta settentrionale. Questa porta si trova nella stessa posizione dove si trovava l'ingresso meridionale dell'originaria chiesa di Santa Maria Maggiore. La lunetta del portale riporta la scena della \"Fuga in Egitto\" ed \u00e8 sovrastata da una serie di formelle disposte ad arco, rappresentanti le quattro virt\u00f9 cardinali e le tre virt\u00f9 teologali.\nCampanile e campane.\nIl duomo di Como non possiede un proprio campanile. Le quattro campane della cattedrale sono installate sulla torre civica, separata dalla facciata dall'edificio civile del broletto.\nLe campane del duomo formano un concerto in Re\u266d, intonato secondo l'accordo della \"Salve Regina\":\nA queste campane si aggiunge la\nLa campana civica suona a distesa al mezzogiorno feriale: dopo il \"\"Campan\u00f9\" di Bergamo\" \u00e8 la pi\u00f9 grande campana storica della Lombardia tuttora in funzione.\nLe campane sono montate \"a slancio\", un fatto abbastanza insolito in Diocesi di Como (tranne che in alta Valtellina), visto che la tipologia di suono pi\u00f9 comune in diocesi \u00e8 quella del concerto ambrosiano con le campane \"a ruota\". Probabilmente le campane del duomo sono state mantenute \"a slancio\", dopo la diffusione (dal XVIII secolo) in tutta la Lombardia e il Piemonte del concerto ambrosiano, anche al di fuori dalla diocesi di Milano, per sottolineare il fatto che la diocesi di Como non abbia mai adottato il rito ambrosiano, avendo celebrato la liturgia prima in rito patriarchino e poi, dopo la soppressione di questo, in rito romano (anche il duomo di Monza, di rito romano, ha campane a slancio).\nIl suono del \"plenum\" completo di tutte e cinque le campane non fa parte della programmazione ordinaria ed \u00e8 riservato a casi del tutto eccezionali. Infatti suona al mezzogiorno del 14 agosto (vigilia dell'Assunzione della Vergine) e per annunciare la messa pontificale del giorno seguente, presieduta dal vescovo di Como. Nelle altre solennit\u00e0 suonano le quattro campane del concerto vero e proprio (ovvero Re\u266d\u00b3, Fa\u00b3, La\u266d\u00b3 e Si\u266d\u00b3), mentre al mezzogiorno del sabato e della domenica, e per la messa festiva principale, suona un accordo a tre campane composto da Re\u00b3 (\"campana civica\"), Fa\u00b3 e Si\u266d\u00b3; per le altre messe festive suonano le tre campane minori. Per i vespri feriali suona la campana pi\u00f9 piccola e per le messe feriali suonano le due campane piccole. Alle 15 di ogni venerd\u00ec, per annunciare la morte di Ges\u00f9 Cristo, suona la campana maggiore. \nIl \"Requiem pontificale\" (\"gran duetto funebre\"), eseguito per le esequie dei vescovi, prevede il suono prolungato delle due campane maggiori (il Re\u266d\u00b3 e la \"campana civica\").\nInterno.\nL'interno della cattedrale \u00e8 a croce latina, con tre navate scandite da due file di pilastri che marcano interassi di lunghezza diversa. Le pareti sono decorate da dipinti su tela.\nL'abside centrale \u00e8 occupata in gran parte dal presbiterio, sopraelevato di alcuni gradini rispetto al resto della navata e, dopo la riforma liturgica, riorganizzato con nuovi arredi marmorei (ambone, altare, cattedra) che riutilizzano rilievi provenienti dall'antica cattedrale di Santa Maria Maggiore. Al centro dell'abside si trova l'antico altar maggiore barocco proveniente da Roma, realizzato nel 1728 in marmo, onice e bronzo; intorno ad esso, si trovano i pregevoli stalli lignei scolpiti del coro.\nNel duomo sono sepolti alcuni vescovi di Como e anche alcuni laici, tra i quali Benedetto Giovio, fratello maggiore del pi\u00f9 noto Paolo, e il medico Giovanni Paolo Rezzonico.\nNavate.\nIl fonte battesimale si trova in prossimit\u00e0 della porta centrale ed \u00e8 definito quasi come uno spazio autonomo di foggia rinascimentale nel contesto gotico della navata principale. Il fonte vero e proprio \u00e8 una vasca di forma ottagonale quattrocentesca, di marmo di Musso, con una base anch'essa marmorea e un coperchio ligneo. Il tempietto circolare colonnato che racchiude il fonte fu realizzato nel 1590 da Giovanni Piotti di Vacallo, su ispirazione tibaldiana.\nAppena si entra in cattedrale, si incontrano anche tre manufatti che riportano alla storia dell'edificio precedente, la cattedrale romanica di Santa Maria Maggiore:\nLungo i secoli, le pareti delle navate laterali furono arricchite di altari secondari, tipici degli sviluppi del rito latino nel Medioevo e nei secoli successivi. Gli altari laterali erano indispensabili per la celebrazione individuale dell'Eucaristia cui i canonici e gli altri preti in servizio in cattedrale erano tenuti, spesso quotidianamente, ma erano anche occasione per le famiglie pi\u00f9 ricche della citt\u00e0 per commissionare opere d'arte che manifestassero il loro prestigio.\nQuesti altari laterali sono sovrastati da pale dipinte o da ancone scolpite. Nella navata laterale sinistra (settentrionale), dall'ingresso verso il transetto, si trovano:\nNella navata laterale destra (meridionale), dall'ingresso verso il transetto:\nNei pressi delle due porte lungo le pareti laterali si trovano due sepolcri marmorei di vescovi di Como: i Comaschi si preoccuparono di mantenere anche nella nuova cattedrale gotica queste due sepolture pi\u00f9 antiche.\nPresbiterio.\nLo spazio centrale della liturgia \u00e8 stato allestito nel 1986, secondo le norme della riforma voluta dal Concilio ecumenico Vaticano II, riorganizzando gli spazi del precedente presbiterio.\nL'altare del duomo, dal quale il vescovo presiede l'eucaristia in comunione con tutta la sua diocesi, e gli altri manufatti del presbiterio, sono decorati con sculture che risentono ancora del gusto romanico, antecedenti alla stessa costruzione gotica della nuova cattedrale.\nAl centro dello spazio si trova dunque l'altare della preesistente cattedrale di Santa Maria Maggiore. Opera dei Maestri campionesi, esso era stato donato al duomo nel 1317 - segno di prestigio pi\u00f9 che di devozione - da un rampollo della potente famiglia ghibellina dei Rusca, Valeriano, arcidiacono della cattedrale e fratello del signore della citt\u00e0 Franchino.. Esso fu dedicato solennemente proprio nel 1317, in occasione della traslazione nella cattedrale delle reliquie dei santi eunuchi Proto e Giacinto e delle sante Liberata e Faustina: queste reliquie sono tuttora conservate all'interno dell'altare. Nel XX secolo di questo altare si erano ormai perse le tracce: se ne conosceva l'esistenza grazie a scritti di storici comaschi, ma solo nel 1964 fu ritrovato, letteralmente \"sepolto\" all'interno dell'altare maggiore settecentesco, e venne installato nella cappella del seminario di Muggi\u00f2. Sulla parte frontale si trova, al centro, il Crocifisso, tra Maria e Giovanni; pi\u00f9 all'esterno, le sante Liberata e Faustina con in mano il libro della regola, in quanto fondatrici di un monastero; sui fianchi, i santi Proto e Giacinto e altri due santi in abiti trecenteschi, l'identificazione dei quali non \u00e8 agevole. L'altare \u00e8 collocato in una posizione di poco arretrata rispetto al centro della cupola: la luce che vi discende dalla cupola diviene cos\u00ec simbolo della discesa dello Spirito santo, invocata nella liturgia.\nL'ambone \u00e8 stato realizzato riutilizzando un altorilievo di \"Madonna con Bambino\" del XIV secolo: la formella era inserita al centro della parte posteriore dell'altare del 1317, e successivamente era stata murata nella parete interna della facciata. Maria porge a Ges\u00f9 Bambino un frutto: \u00e8 lo stesso frutto di Eva, gi\u00e0 segno di peccato, che diviene messaggio di redenzione. Il Bambino tiene tra le mani una colomba, simbolo della pace che viene a portare al mondo.\nLa cattedra del vescovo \u00e8 ornata con una scultura del XIII secolo raffigurante sant'Abbondio: proviene dal monastero adiacente alla basilica intitolata allo stesso santo, ma aveva conosciuto diverse vicissitudini, tra cui quella di essere posta all'aperto, nei pressi del ponte di San Martino sul torrente Cosia.\nA chiudere la prospettiva del presbiterio, davanti agli stalli del coro, si trova l'alzato dell'antico altare maggiore, opera tardobarocca realizzata a Roma nel 1728, in marmo, onice e bronzi dorati.\nTransetto.\nLe due grandi cappelle racchiuse dalle absidi laterali del transetto sono dedicate al culto del Crocifisso nel braccio settentrionale e della Vergine Assunta in quello meridionale.\nVetrate.\nLa luce che, dalle finestre gotiche e rinascimentali, entra nella cattedrale \u00e8 filtrata dai colori di numerose vetrate. Esse occupano completamente le finestre di controfacciata, due finestre della navata sinistra, due di quella destra e sette delle quindici aperture inferiori delle tre absidi rinascimentali. \nIn realt\u00e0, la luminosit\u00e0 all'interno del duomo \u00e8 discontinua e frammentaria, e non agevola molto la comprensione degli spazi architettonici interni, che in alcune parti e in alcune ore del giorno appaiono eccessivamente oscuri. Gi\u00e0 nella costruzione della parte gotica le finestre della navata centrale furono progettate senza una reale presa di luce dall'esterno: esse, infatti, sono coperte dalle falde dei tetti delle navate laterali; soltanto in epoca recente sono stati realizzati dei lucernari per permettere un passaggio della luce.\nSolamente nella aerea cupola settecentesca la luce piove integra e pienamente coerente con le intenzioni impresse nell'architettura, inonando di diffuso chiarore lo spazio centrale antistante il presbiterio. Anche alcune parti rinascimentali mantengono il rapporto tra luci e volumi proprio della loro epoca: per esempio l'abside meridionale, in cui \u00e8 inserito l'altare della Madonna, dove le finestre in doppio ordine evidenziano la trasparenza del primo piano, facendo dello spessore del muro un ambito in cui si articola la luminosit\u00e0.\nLa presenza pi\u00f9 radiosa tra le vetrate resta quella del rosone centrale:\nLa parte scultorea del rosone si presenta come un'opera assai raffinata: la ruota di colonnine, archi e costolonature forma sulla facciata esterna un prezioso ricamo mentre all'interno riverbera la composizione di armoniosi colori primari. Pur avendo subito diversi interventi di restauro per le parti vitree, nel corso dei secoli, questo rosone mantiene l'alta qualit\u00e0 della tradizione medievale:\nIl gusto neogotico nelle finestre di controfacciata, ai lati del rosone, secondo la sensibilit\u00e0 del XIX secolo, sviluppa una consistente decorazione nei contorni bianchi e rossi delle scene figurate: il disegno definisce archi complessi e fioriti, e bordi con nicchie in cui sono inserite statue, quasi fosse un'ideale ripresa delle lesene della facciata. Gli ornamenti architettonici di contorno fingono il bianco materiale della pietra ma, nel loro chiarore, permettono un discreto passaggio di luce. Nelle scene del racconto invece prevalgono toni scuri, a volte bui, che contrastano con la funzione illuminante della vetrata. Le vetrate per le finestre pi\u00f9 vicine al rosone furono realizzate da Giuseppe Bertini nel 1849-1850 e rappresentano scene della vita di sant'Abbondio:\nLe vetrate per le finestre di controfacciata pi\u00f9 esterne furono realizzate dal fratello di Giuseppe Bertini, Pompeo Bertini, nel 1854-1855 e raffiguranti santi e sante della tradizione comasca:\nLe vetrate delle navate laterali, tranne la recentissima vetrata dedicata al cardinal Ferrari, sono opera dei fratelli Bertini tra il 1849 e il 1894 e rappresentano diversi momenti della moda e del gusto eclettico e neogotico:\nIn queste tre vetrate dei fratelli Bertini, rispetto alle loro stesse opere in controfacciata, vengono ridotte al minimo le cornici laterali, si accentua il tono scuro delle composizioni, compromettendo la luminosit\u00e0 degli spazi architettonici. Questo intervento neogotico ripropone un carattere storico, reinterpretando dopo quattro secoli le intenzioni che avevano mosso gli architetti quattrocenteschi. Nelle navate, queste vetrate comunicano una suggestione d'insieme: viene infatti rievocata l'atmosfera gotica nella molteplicit\u00e0 di colori e riflessi che si riverberano sulle nervature e costolonature di pietra. Questa suggestione prevale nella percezione d'insieme degli spazi architettonici, mentre nel dettaglio ciascuna vetrata, ad esclusione del rosone, d\u00e0 un apporto di luci e colori di qualit\u00e0 inferiore a ci\u00f2 che avrebbero potuto dare opere vetrarie coeve all'architettura del XIV secolo.\nDiverso \u00e8 il caso della vetrata di Luigi Veronesi, che aggiunge alle molte opere d'arte, stratificate nei secoli del duomo, un contributo arte contemporanea. Nella ricerca del maestro razionalista la forma e il colore sono ridotti all'essenziale, quasi al nucleo centrale della meditazione: dalla sfera divina emana l'energia della carit\u00e0, di fronte alla quale il beato Andrea Ferrari si prostra, nel cardinalizio manto rosso della sua carit\u00e0 operante.\nNell'abside del presbiterio, ben visibili dall'ampia prospettiva della navata centrale, sono cinque vetrate, realizzate ancora una volta dai fratelli Pompeo e Giuseppe Bertini tra il 1861 e il 1866, raffiguranti episodi del Nuovo Testamento:\nNellabside settentrionale, dove si trova l'altare del Crocifisso, sono state poste alcune vetrate i cui temi sono evidentemente connessi alla devozione della passione di Ges\u00f9:\nLa scelta dei temi per le vetrate delle due absidi, orientale e settentrionale (le finestre dell'abside meridionale non hanno vetrate), non corrisponde ad un programma organico di narrazione della storia della salvezza, ma sembra interpretare genericamente il desiderio di dare colore all'architettura rinascimentale, che invece era stata concepita come monocroma. L'intervento di queste vetrate appartiene ad un'epoca storica (il XIX secolo) in cui prevaleva la confusione eclettica e una scarsa concentrazione sui valori culturali e dottrinali della cattedrale, privilegiando un malinteso senso estetico. Anche dal punto di vista tecnico queste finestre dipinte non sono che una pallida imitazione di ci\u00f2 che l'arte preziosa della vetrata aveva prodotto nei secoli passati.\nSopra l'altare di Sant'Apollonia si trova infine una moderna vetrata dedicata al cardinal Andrea Carlo Ferrari (1986), raffigurato nella veste rossa cardinalizia a simboleggiare la virt\u00f9 teologale della Carit\u00e0, con lo sguardo rivolto verso due luci: una bianca, simbolo della Fede, e una gialla, emblema della Speranza.\nSacrestia dei Canonici.\nNella costruzione del duomo, protrattasi per molti secoli, tra la fine del XV secolo e l'inizio del XVI venne affrontata la questione del transetto, del tiburio e del presbiterio. Diversi progetti presero in considerazione il completamento, in termini rinascimentali delle navate gotiche: una soluzione fu proposta da Tommaso Rodari nel 1487, quindi dall'Amadeo nel 1510; infine, nel 1519, Cristoforo Solari realizz\u00f2 le tre absidi con le due sacrestie che da quel momento avrebbero caratterizzato l'aspetto della cattedrale di Como. Nel progetto dell'Amadeo erano gi\u00e0 presenti i due volumi delle sacrestie, a chiusura delle navati laterali; Cristoforo Solari accentu\u00f2 la funzione plastica dei volumi delle sacrestie ponendoli in angolo tra abside ed abside.\nLe due sacrestie presentano anche nello spazio interno una forte e solida struttura rinascimentale. Su questa iniziale struttura rinascimentale la sacrestia settentrionale, detta \"del Capitolo\" o \"dei Canonici\", venne completata con la decorazione e l'affresco del soffitto nel 1570 e con la costruzione, nella prima met\u00e0 del XVIII secolo delle scenografiche armadiature, dei confessionali in angolo e del pavimento marmoreo a disegni in marmo bianco di Musso, nero di Varenna e rosso di Arzo.\nNell'anta dell'armadio di fronte all'ingresso \u00e8 incorniciata una \"Santa Famiglia con san Giovannino e santa Elisabetta\" che presenta riferimenti alla scuola leonardesca.\nSui lati brevi della sacrestia, incorniciati all'interno delle ante centrali degli armadi, si trovano due dipinti di Cesare Ligari (1716-1770), mossi e accuratamente rifiniti: un\"Agonia nel Getsemani\" e un \"Ecce homo\", entrambi realizzati attorno alla met\u00e0 del XVIII secolo. Cesare, figlio di Pietro Ligari, pittore assai attivo in Valtellina e nel resto della diocesi di Como, il 1\u00ba settembre 1750 scrisse, all'abbadessa del monastero di San Lorenzo a Sondrio, di una \"\u00abanconetta picciola dell'angelo custode per la cattedrale di Como\u00bb\": forse il quadro dell\"Agonia nel Getsemani\" con l'angelo che consola Cristo potrebbe essere l'interpretazione simbolica del tema dell'angelo custode.\nNella volta della sacrestia \u00abuna grandiosa cornice di stucco toccato d'oro a sguscione di certo garbo e nel quale sono illustrati vari momenti della vita della Vergine, racchiude il gran campo rettangolo centrale nel quale \u00e8 portata al cielo, accompagnata da un nimbo d'angioletti e dalle dolci note di alcuni cherubini musicanti\u00bb. Un cartiglio posto tra il riquadro della \"Presentazione della Vergine al tempio\" e quello dello \"Sposalizio della Vergine e san Giuseppe\" contiene la scritta: \"Antonio Sachiense ditto el Moreo de Pordono MDLXX\". Si tratta di Antonio Licinio il giovane, detto il Sacchiense, da Pordenone, nipote del celebre Pordenone, dal quale riprendeva i ricercati colori e l'uso delle grandi figure in primo piano nella composizione. \u00abAl manierismo pordenoniano si sovrappongono anche sensibili influenze pi\u00f9 \"attuali\" di parte veneta, latamente tintorettesche, ma anche veneto-lombarde, bergamasche soprattutto\u00bb. Il ciclo pittorico, come \u00e8 stato messo in evidenza nel restauro degli anni 1994-1995, risulta poco coerente nella composizione generale, discontinuo nei singoli episodi e figure: la qualit\u00e0 migliore si manifesta nella vivacit\u00e0 di alcuni dettagli, nell'efficacia espressiva di alcuni volti, quasi come se l'autore fosse diviso tra le regole di una scuola di maniera e la capacit\u00e0 di dare espressione alla memoria dell'osservazione diretta di personaggi e cose.\nSopra la sacrestia si trova un altro locale, cui si accede da una scaletta compresa nello spessore della muratura, che serv\u00ec per lungo temo come archivio del Capitolo del duomo: questo ambiente venne affrescato da Cesare Carpano nel 1567 con decorazioni e grottesche.\nSacrestia dei Mansionari.\nLa sacrestia meridionale, detta \"dei Mansionari\" fu edificata nella sua struttura architettonica rinascimentale progettata nel 1519 da Cristoforo Solari a completamento delle navate gotiche della cattedrale. Si trattava di far confluire gli spazi gotici verso una planimetria il pi\u00f9 possibile centrale, e la soluzione trilobata del Rodari generava uno spazio continuo, diverso dalle precedenti esperienze del transetto con absidi. Nella percezione degli spazi esterni della cattedrale, i grandi parallelepipedi, posti nelle intersezioni d'angolo tra le due absidi laterali e quella centrale, risolvono l'architettura del duomo che, nell'alternanza tra superfici curve e angoli retti, offre nella prospettiva da est una delle immagini pi\u00f9 efficaci e suggestive del Rinascimento comasco.\nNegli interni, le porte di accesso delle due sacrestie e le soprastanti finestre marcano il fondo prospettico delle navate laterali. Esse furono costruite negli ultimi decenni del XVI secolo insieme con il presbiterio e gli arconi d'imposta della futura cupola. Nel 1570 veniva affrescata da Antonio Licinio il giovane, detto il Sacchiense da Pordenone, la sacrestia settentrionale, detta \"dei Canonici\"; nel 1611-1612 sono documentati i pagamenti per gli affreschi della volta della sacrestia dei Mansionari a Pier Francesco Mazzucchelli, detto il Morazzone. Degli stessi anni sono i pagamenti al moltrasino Giuseppe Bianchi, architetto della fabbrica del duomo gi\u00e0 dal 1609, per gli stucchi.\nNelle volte di entrambe le sacrestie del duomo sono affrescati temi in lode della Vergine Maria. Ancora prima dell'\"altare della Madonna\" (realizzato nell'abside meridionale tra il 1641 e il 1686), con la decorazione delle due sacrestie l'intendimento esplicito era quello della devozione mariana, chiara espressione della catechesi controriformista, che si opponeva con violenza alla cultura religiosa del Protestantesimo, e nello stesso tempo proseguiva la riflessione tematica dell'intitolazione della cattedrale alla Vergine Assunta.\nLa sacrestia meridionale \u00e8 detta \"dei Mansionari\" dal titolo che era attribuito ad un gruppo di preti, di rango inferiore ai canonici, istituito nel 1618 da Marco Gallio, primo Signore d'Isola e abate commendatario di Sant'Abbondio. Dagli armadi ed arredi (alcuni della fine del XVI secolo), meno integrati all'architettura rispetto a quelli dell'altra sacrestia, risulta che questo ambiente era considerato gerarchicamente inferiore rispetto all'altro.\nLa sacrestia si presenta come un severo spazio cinquecentesco: il pavimento, in marmi bianchi e neri in continuit\u00e0 con quelli delle navate, presenta un disegno semplice; le armadiature di legno di noce, pur non presentando un rivestimento continuo delle pareti, sono di elegante fattura; sulle quattro alte pareti dominano le slanciate finestre, di cui due affacciate rispettivamente sul presbiterio e sulla navata laterale. Sopra al cornicione d'imposta la volta fiorisce di luci e colori negli stucchi e dipinti seicenteschi.\nPier Francesco Mazzucchelli, detto il Morazzone, dipinse dunque la volta della sacrestia meridionale tra il 1611 e il 1612. Probabilmente anche il disegno complessivo della decorazione \u00e8 del Morazzone: perfetta, infatti, \u00e8 l'integrazione tra le decorazioni plastiche e gli elementi pittorici. Il tema centrale dell'affresco \u00e8 la Vergine incoronata dalla Trinit\u00e0 nella gloria del Paradiso. I cieli si spalancano nella costruzione scenografica dei primi piani di nuvole scure ed angeli musicanti e delle sequenze successive di profili sempre pi\u00f9 chiari sino all'abbagliante luce irradiata dalla colomba dello Spirito santo. L'effetto prospettico \u00e8 reso esclusivamente con l'uso sapiente dei toni, calibrati per suggerire la vicinanza e la lontananza. La costruzione irreale di nuvole \u00e8 realizzata con l'accostamento dei colori: quelli pi\u00f9 scuri rendono i piani pi\u00f9 vicini, quelli pi\u00f9 chiari sprofondano nella lontananza. Nubi e figure sono orlate di guizzi luminosi che, enfatizzando il controluce, marcano le lontananze. Unico dipinto illusionistico di tutta la cattedrale, esso corrisponde ad uno dei momenti pi\u00f9 ispirati dell'attivit\u00e0 del Morazzone.\nIl trionfo della Vergine \u00e8 narrato da un concerto di strumenti propri delle composizioni sinfoniche che si affermavano nel rinnovamento musicale di quegli stessi anni: oltre all'organo, gli angeli suonano chitarroni, viole, violini e arpe, trombe e flauti, tamburi e tamburelli. L'esuberanza decorativa e la prorompente vitalit\u00e0 di questa composizione pittorica ricordano alcuni modi felici di Gaudenzio Ferrari, ma la poetica del Morazzone elabora questi temi nel prevalente colore perlaceo, negli azzurri di lapislazzuli, nei rosa ciclamino, nei gialli topazio che fanno da contrappunto in effetti luministici: una visione pur sempre lombarda e concretamente legata all'esperienza, in cui splendore e ombre si incontrano.\nAlle pareti \u00e8 appesa la \"collezione Gallio\": una consistente raccolta di quadri del XVII secolo, per lo pi\u00f9 nelle cornici originali, che conferisce nobilt\u00e0 e severit\u00e0 agli spazi della sacrestia. I dipinti formano un insieme esemplificativo di che cos'era una raccolta seicentesca di pitture: i soggetti, gli artisti e le scuole sono di varie provenienze, ma nell'insieme queste tele documentano la cultura artistica e il gusto del Seicento comasco. Pervenuti alla cattedrale per un lascito testamentario di Giacomo Gallio, secondo Marchese d'Isola, del 1686, essi sono parte della ben pi\u00f9 ampia raccolta della nobile ed antica famiglia Gallio, che di essa faceva lustro nella sua villa di Borgovico, edificata da Marco Gallio nel 1615 (la villa Gallia ora sede di rappresentanza della Provincia di Como) e della villa del Balbiano, voluta sempre dall'abate Marco nel 1636, sulla riva del lago a Campo di Ossuccio. A Marco Gallio si deve l'inizio della raccolta di dipinti, proseguita dal nipote Carlo e dal figlio di lui Giacomo II, con il quale si estinse il \"ramo d'Isola\" della famiglia. Dagli inventari del patrimonio artistico della famiglia si sa che i quadri erano disposti sulle pareti delle gallerie della \"villa a lago\" e della \"villa a monte\", alternando temi profani, soggetti sacri e nature morte. Di quel grande patrimonio, alla cattedrale furono destinati alcuni dei quadri a tema sacro:\nA destra dell'ingresso un lavamani composito, e l'adiacente basamento di un pozzo, sono realizzati con raffinati rilievi decorativi cinquecenteschi.\nDa questa sacrestia salgono due scale, comprese nello spessore delle solide murature di pietra, che portano l'una al percorso dell'abside a quota delle grandi finestre, l'altra al soprastante percorso delle trifore.\nArredi e opere d'arte conservate in duomo.\nArazzi.\nIl duomo di Como possiede un'importante collezione di arazzi, interessante perch\u00e9 costituisce\nDue sono i cicli tematici di questi arazzi: il primo, riferito a episodi della vita di Maria madre di Ges\u00f9, proviene da donazioni del vescovo Gianantonio Volpi e di diversi Consorzi cittadini; l'altro, costituito da successive ordinazioni della \"Compagnia del Santissimo Sacramento nella Cattedrale di Como\", sviluppa il tema dell'eucaristia, in prospettiva cattolico-romana tipicamente controriformista:\nAnche gli arazzi con soggetto mariano non percorrono gli episodi della vita della Vergine trasmessi dai vangeli canonici, ma si soffermano su episodi leggendari (\"La nascita della Vergine\", \"La presentazione di Maria al tempio\", \"Il transito della Vergine\", \"L'Assunzione\"), quasi a sottolineare il valore della Tradizione in opposizione alla Riforma protestante, che aveva affermato con decisione il principio della \"sola Scriptura\".\nLa collezione di arazzi del duomo \u00e8 formata da undici esemplari, tutti di lana e seta, eseguiti in date diverse tra il 1525 e il 1635. Otto di essi, omogenei per misure e inquadramento delle scene, sono stati sistemati dall'architetto Federico Frigerio, nel secondo dopoguerra, tra le arcate della seconda e terza campata (purtroppo in disordine sia dal punto di vista tematico sia cronologico).\nTra la navata settentrionale e quella centrale si trovano (procedendo dal fondo della cattedrale verso il presbiterio, prima l'arazzo rivolto verso la navata centrale poi quello verso la navata laterale):\nTra la navata centrale e quella meridionale (sempre dal fondo verso il presbiterio):\nUn altro arazzo \u00e8 stato sistemato sulla parete della controfacciata, a sinistra di chi guardi il portale maggiore; vi \u00e8 rappresentata\nDue arazzi della collezione, infine, entrambi con \"La nascita della Vergine\", non sono esposti in cattedrale: uno (manifattura lombarda, 1525-1535, dono del vescovo Volpi), di gusto ancora quattrocentesco come quello dell\"Assunzione\", \u00e8 in deposito presso la Pinacoteca di palazzo Volpi, mentre l'altro (Firenze, 1634-1635, cartone di Giovan Battista Recchi che riprende una tela del Morazzone nella chiesa di Sant'Agostino) si trova in una sala del palazzo vescovile.\nDegli arazzi esposti in duomo, vale la pena notare che la scena della \"Presentazione di Maria al Tempio\" \u00e8 stata chiaramente ripresa da xilografie di Albrecht D\u00fcrer. \"Il transito della Vergine\" eseguito, probabilmente, su un cartone di Giuseppe Arcimboldi, presenta espliciti riferimenti iconografici a Bramantino e Bernardino Luini.\nStendardo del Santissimo Sacramento (o di sant'Abbondio).\nQuesto gonfalone (o stendardo) fu commissionato al Morazzone nel 1608 dalla \"Compagnia del Santissimo Sacramento nella Cattedrale di Como\", la stessa confraternita che aveva ordinato e pagato i grandi arazzi tuttora esposti in duomo. Nel 1610 il lavoro era terminato e il conto di 125 scudi fu saldato.\nLa Compagnia era stata istituita prima del 1571 con le stesse prerogative che avevano le analoghe confraternite del Santissimo Sacramento diffuse in tutte le parrocchie della diocesi come strumento tipico della devozione controriformista: gli aderenti si impegnavano a mantenere sempre accesa la lampada davanti al tabernacolo, a dedicarsi a pratiche devozionali e ad opere di bene (come fornire di dote le ragazze povere). Ogni confraternita aveva un proprio gonfalone, che esibiva nelle processioni come propria insegna: non c'\u00e8 da stupirsi che per la Compagnia pi\u00f9 in vista, quella della cattedrale cittadina, ci si fosse rivolti ad uno dei pittori pi\u00f9 in vista in quell'epoca, che comunque lavor\u00f2 sotto la diretta vigilanza di un prete, il canonico Quintilio Lucini Passalacqua, che controllava l'ortodossia dell'apparato iconografico secondo i dettami del Concilio di Trento.\nSulla faccia principale dello stendardo sono raffigurati \"Angeli che sorreggono l'ostensorio\", mentre su quella posteriore c'\u00e8 \"Sant'Abbondio benedicente\" (secondo la tradizione liturgica di rito romano, gli stendardi erano portati in processione con la faccia principale rivolta in avanti, a differenza di ci\u00f2 che avveniva nei luoghi di rito ambrosiano). Nelle cornici intorno alle due grandi immagini centrali, il Morazzone rappresent\u00f2 dodici piccole scene, sei per faccia, che illustravano da una parte \"Il trionfo del dogma eucaristico lungo i secoli\" e dall'altra \"Scene della vita di sant'Abbondio\". Sulla faccia principale:\nSulla faccia posteriore:\nIl Morazzone dipinse su tela le due scene principali (il trionfo del Sacramento e il patrono della citt\u00e0 e della diocesi), mentre per le scenette minori prepar\u00f2 dei cartoni a chiaroscuro, a grandezza naturale, che poi i ricamatori riprodussero sulla cornice dello stendardo. Non si tratta, dunque, di un vero arazzo, ma di una tela dipinta sulla quale i ricamatori hanno intrecciato un ricamo di fili di seta, d'oro e d'argento, lasciando scoperti alcuni dettagli dipinti (per esempio i volti e in generale gli incarnati).\nNella bordura si dispiegano penne d'ali, volute manieristiche e figure di angeli che alludono alle gerarchie celesti: cariatidi negli angoli inferiori, angioletti scherzosi alle sommit\u00e0, testine di cherubini e serafini un po' ovunque, oltre a due volti di arcangeli, serrati entro elmi militari, negli angoli superiori. Anche le immagini centrali richiamano un contesto paradisiaco: l'ostensorio (di rito ambrosiano) sorretto dagli angeli \u00e8 mostrato da un cielo abitato da numerosi angeli, mentre sant'Abbondio benedicente incede su un tappeto vegetale cos\u00ec astratto e distante dalla naturalezza della vegetazione reale che non pu\u00f2 che far pensare al giardino dell'Eden.\nSecondo stendardo di Sant'Abbondio.\nIl patrono di Como \u00e8 il soggetto principale di un secondo gonfalone, realizzato da Giovan Pietro Malacrida nell'ultimo lustro del XV secolo ma pesantemente rimaneggiato durante un restauro del 1862. L'opera fu commissionata dalla cosiddetta \"Scuola di Sant'Abbondio\". Il lato anteriore dello stendardo riporta sant'Abbondio, in posizione benedicente in cima a un piedistallo, affiancato dai santi Proto e Giacinto. Alle spalle dei santi si intravede una veduta della citt\u00e0 murata, mentre ai piedi di Abbondio si trova una schiera di uomini e donne inginocchiati (probabilmente, la committenza). Altri personaggi in ginocchio si ritrovano sul lato posteriore dello stendardo, che ritrae una \"Crocifissione\", con ancora sullo sfondo la cittadella fortificata.\nEvangeliario.\nPer quello che se ne sa, la cattedrale di Como non possedette mai, in passato, un evangeliario; in vista del giubileo dell'anno 2000 \u00e8 stata commissionata una preziosa copertura per il libro dei vangeli (nell'edizione curata dalla Conferenza Episcopale Italiana nel 1987, dotata di stampa d'arte e di un'iconografia ideata da artisti contemporanei). L'opera di cesellatura \u00e8 stata affidata all'artista locale Pino Domenico Sant'Elia, con laboratorio a Bregnano.\nL'evangeliario non \u00e8 normalmente visibile al pubblico: viene portato in processione e utilizzato per le letture dai vangeli durante le celebrazioni pi\u00f9 solenni.\nOrgano a canne.\nNella cattedrale si trova l'organo a canne Balbiani-Vegezzi-Bossi \"opus 1519\".\nLo strumento venne costruito nel 1932 con tre tastiere e pedaliera; un primo ampliamento fu realizzato due anni dopo con l'aggiunta del corpo \"Corale\" dietro quello che allora era l'altare maggiore e nel 1981 l'organo venne ulteriormente ampliato con lo spostamento nel transetto di sinistra del corpo \"Corale\" e l'installazione di una nuova consolle a quattro tastiere e pedaliera. \nL'organo \u00e8 stato restaurato ed ampliato dalla ditta Mascioni nel 1998 e nel 2000, con l'aggiunta di altre 122 canne e due registri.\nSi tratta di uno strumento a trasmissione elettrica che conta 69 registri, per un totale di 6515 canne, su quattro manuali e pedale. I corpi fonici sono cos\u00ec distribuiti all'interno del duomo:\nIl Capitolo della cattedrale.\nPresso la cattedrale di Santa Maria Assunta si ha notizia dell'esistenza di un capitolo almeno dal 1187, quando il vescovo Anselmo dei Raimondi o della Torre ottenne da papa Gregorio VIII il permesso di fissare a venti il numero dei canonici, numero mantenuto anche successivamente, quando furono create le \"dignit\u00e0\" di arcidiacono, arciprete e prevosto, e le restanti prebende furono suddivise tra \"sacerdotali\", diaconali\" e \"suddiaconali\".\nDalla fine del XIII secolo, grazie alle \"Rationes decimarum\" tuttora conservate, \u00e8 possibile anche dare conto dei benefici e delle decime da cui il capitolo traeva le proprie rendite e su cui esercitava diritti di ogni natura, anche di tipo feudale: a Cernobbio, Moltrasio, Blevio, Civiglio, Ponzate, Brunate, Tavernerio, Capiago, Grandate, Chiasso, etc.\nSia per il fatto che proprio tra i canonici della cattedrale veniva spesso scelto il nuovo vescovo della diocesi di Como, sia per la ricchezza delle prebende assegnate ai canonici stessi, il capitolo and\u00f2 ben presto assumendo un carattere nobiliare nella sua composizione, accogliendo membri delle pi\u00f9 illustri famiglie nobili e/o decurionali cittadine (Albrizzi, Carcano, Ciceri, Cocquio, Gaggio, Gattoni, Giovio, Lambertenghi, Lucini, Magnocavallo, Muggiasca, Odescalchi, Parravicini, Pellegrini, Raimondi, Rezzonico, Rusca, Torriani, Turconi, Volpi, etc.), al punto che il formarsi di prebende canonicali ereditarie trasmesse da zio a nipote fu considerata la norma.\nDegna di nota \u00e8 la creazione, nella prima met\u00e0 del Seicento, di un \"Collegio dei Mansionari\", che and\u00f2 ad affiancare il pi\u00f9 antico Collegio dei Canonici nella liturgia, in particolare nel canto: forse legato alle attivit\u00e0 dell\"Accademia musicale dei Larii\" (attiva fra il XVI e il XVII secolo) che annover\u00f2 fra i suoi membri pi\u00f9 noti il cardinale Tolomeo Gallio, il Collegio dei Mansionari sorse grazie a due successive fondazioni, la prima ad opera dell'abate commendatario di Sant'Abbondio Marco Gallio, nel 1618, la seconda per volont\u00e0 del nobile comasco Gabriele Corti; nacquero cos\u00ec i \"Mansionari Gallii\" in numero di dieci e i \"Mansionari Corti\" in numero di sei, tutti dotati di cospicue prebende.\nI mansionari erano subordinati, per rango, ai canonici; tuttavia, in virt\u00f9 del fatto che a Como, per statuto, il collegio dei mansionari era comunque parte del capitolo, essi godettero (a differenza dei mansionari presenti in altre cattedrali) di molti privilegi comuni ai canonici, tanto che a partire dalla fine del XVIII secolo entr\u00f2 nell'uso la denominazione di \"canonici mansionari\". A ci\u00f2 contribu\u00ec senz'altro la composizione sociale del collegio, che fin\u00ec per accogliere spesso rappresentanti delle medesime famiglie nobili titolari dei canonicati (in particolare gli Odescalchi, Gattoni, Parravicini, Albrizzi, e i Corti che, essendo in grado di dimostrare genealogicamente il loro grado di parentela col fondatore Gabriele Corti, potevano accedere cos\u00ec alle \"Mansionarie Corti\"), ma nel quale si diede spazio anche ad altre casati di minore fortuna, decurionali e non, alcuni trasferitisi di recente a Como (Bagliacca, Carcano, Perlasca, Riva, Sessa, Somazzi, Torriani di Mendrisio, etc.). Il costume, gi\u00e0 diffuso tra i canonici, di trasmettere di zio in nipote le prebende caratterizz\u00f2 presto anche il collegio dei mansionari; emblematico il caso dei Sessa, famiglia nobile stabilitasi a Como tra il XVI e il XVII secolo, che ebbe il suo primo mansionario (tra i \"Gallii\") in Camillo nel 1643, seguito da Stefano, che arriv\u00f2 a divenire nel 1699 decano di quel collegio; a lui successe Alessandro nel 1711, cui segu\u00ec il nipote Carlo Caldara, il quale ebbe il compito di archivista nel collegio stesso. \nSoltanto l'occupazione francese nel 1797 e le tumultuose vicende ad essa legate riuscirono a porre fine al secolare predominio della nobilt\u00e0 sul capitolo della cattedrale.\nAncora oggi il servizio liturgico della cattedrale di Como \u00e8 assicurato da otto canonici effettivi (cui presiede l'arciprete del duomo), dieci canonici onorari e cinque mansionari."}
{"id": "841021", "revid": "1005847", "url": "https://it.wikipedia.org/wiki?curid=841021", "title": "Elezioni parlamentari in Finlandia del 1948", "text": "Le elezioni parlamentari in Finlandia del 1948 si tennero il 1\u00ba e il 2 luglio per il rinnovo dell'Eduskunta."}
{"id": "841022", "revid": "96858", "url": "https://it.wikipedia.org/wiki?curid=841022", "title": "Heavens Gate", "text": ""}
{"id": "841024", "revid": "1714743", "url": "https://it.wikipedia.org/wiki?curid=841024", "title": "Vladislao III Enrico di Boemia", "text": "Ultimo figlio di Vladislao II di Boemia e di Giuditta di Turingia. Dovette fronteggiare il fratello Ottocaro I, per la difesa dei suoi diritti sulla Boemia, successivamente costretto ad abdicare, venne nominato da suo fratello margravio di Moravia. Vladislao III Enrico fu il venticinquesimo ed ultimo duca di Boemia."}
{"id": "841026", "revid": "1305772", "url": "https://it.wikipedia.org/wiki?curid=841026", "title": "Ozzmosis", "text": "Ozzmosis \u00e8 il settimo album in studio del cantante heavy metal Ozzy Osbourne, pubblicato nel 1995, ed ha venduto circa 3\u00a0000\u00a0000 di copie in tutto il mondo.\nIl disco.\nDopo il grande successo di \"No More Tears\" e del relativo tour, il batterista Randy Castillo ed il bassista Mike Inez se ne vanno, venendo prontamente sostituiti, rispettivamente, dal talentuoso Deen Castronovo (il quale esegue un'ottima prestazione nel lavoro) e dal ritornato Geezer Butler, collega di Osbourne nei Black Sabbath, il quale si trovava in crisi di creativit\u00e0 (e forse di stabilit\u00e0) nell'organico del gruppo di Birmingham, cercando cos\u00ec di poter esprimersi musicalmente con il gruppo dell'amico Ozzy. Un altro arrivo \u00e8 quello del tastierista Rick Wakeman, il quale si alterna nell'incisione dell'album con il produttore Michael Beinhorn. Mentre \"No More Tears\" si presenta come un album stilisticamente duro, ma allo stesso tempo ricco di parti melodiche, \"Ozzmosis\" present\u00f2 un sound molto pi\u00f9 potente e cupo del predecessore, ma non riscosse lo stesso successo e gli stessi favori del disco precedente e alcuni, addirittura, non lo gradirono. Tutto sommato, non riscosse una vendita pessima, anzi la risposta del mercato si rivel\u00f2 buona (intorno a 3.000.000 di copie e 2 dischi di platino solo negli Stati Uniti). L'album presenta come \"special guest\" il chitarrista virtuoso Steve Vai (il quale suona nella canzone \"My Little Man\", dedicata da Ozzy al figlio Jack). La versione rimasterizzata del 2002 contiene altre due tracce: \"Whole World's Fallin' Down\" e \"Aimee\", canzone che il cantante ha dedicato a sua figlia."}
{"id": "841028", "revid": "260676", "url": "https://it.wikipedia.org/wiki?curid=841028", "title": "Tren\u010d\u00edn", "text": "Tren\u010d\u00edn (in ungherese \"Trencs\u00e9n\", in tedesco \"Trentschin\", in latino \"Laugaricio\") \u00e8 una citt\u00e0 della Slovacchia, capoluogo del distretto e della regione omonimi. La citt\u00e0 \u00e8 situata sul fiume V\u00e1h, vicino al confine con la Repubblica Ceca.\n\u00c8 stata scelta per essere capitale europea della cultura nel 2026, insieme alla finlandese Oulu.\nPopolazione.\nSecondo il censimento del 2001, il 65,8% degli abitanti erano cattolici, il 22,3% non dichiararono alcuna religione particolare, il 7,1% erano luterani. Il 95,3% degli abitanti erano slovacchi, e il 2,4% cechi.\nStoria.\nIl luogo in cui sorge la citt\u00e0 \u00e8 abitato da tempo immemore. Su una roccia sovrastante la citt\u00e0 \u00e8 stato costruito un tipico castello medievale fortificato; Tren\u010d\u00edn \u00e8 famosa per un'iscrizione romana nella roccia del castello che risale al 179, l'epoca delle guerre marcomanne, una serie di guerre avvenute tra l'Impero romano e i Quadi, trib\u00f9 germanica. L'iscrizione denota la regione come \"Laugaricio\" ed \u00e8 il riscontro pi\u00f9 settentrionale della presenza dei soldati romani nell'Europa centrale. Con il nome greco di \"Leukaristos\", Tren\u010d\u00edn fu anche disegnata nella mappa del mondo di Tolomeo nel 150.\nIl Castello di Tren\u010d\u00edn, probabilmente fondato durante l'era della Grande Moravia, divenne un centro amministrativo della Contea di Tren\u010d\u00edn dalla fine dell'XI secolo. Fu uno dei pochi castelli del Regno d'Ungheria che sopravvisse alle disastrose invasioni dei mongoli del 1241. Tra il 1302 e il 1321 il castello fu la residenza del magnate Matteo Cs\u00e1k, che controllava la maggior parte dell'odierna Slovacchia. Sfidando l'autorit\u00e0 del re Carlo Roberto, Cs\u00e1k mantenne una grande corte e persegu\u00ec la sua politica estera.\nNel 1335, nel Castello di Tren\u010d\u00edn, si concluse il trattato fra Giovanni I di Boemia e suo figlio Carlo IV di Lussemburgo (futuro imperatore), da una parte, e Casimiro III di Polonia, re di Polonia, dall'altra, con il quale quest'ultimo rinunciava a tutte le pretese polacche sulla Slesia.\nTren\u010d\u00edn conquist\u00f2 un gran numero di privilegi durante il Medioevo: nel 1324 gli abitanti furono esentati dal pagare le tasse e nel 1412 il re Sigismondo di Lussemburgo promosse la citt\u00e0 a \"libera citt\u00e0 reale\". I secoli seguenti furono per\u00f2 nel segno della catastrofe e delle guerre, che durarono fino alla fine del XVIII secolo. Durante le battaglie degli Asburgo contro i ribelli di Giovanni Z\u00e1polya, la citt\u00e0 fu conquistata nel 1528 dalle truppe imperiali e nel XVII secolo gli Ottomani costituirono un altro pericolo per la citt\u00e0, non riuscendo tuttavia a conquistarla. Nel 1790 la citt\u00e0, insieme al castello, fu incendiata e da allora sono rimaste solo le rovine del castello.\nNel XIX secolo la citt\u00e0 si svilupp\u00f2, soprattutto quando furono costruite le ferrovie che conducono verso \u017dilina e Bratislava, favorendo l'insediamento di nuove imprese in particolare dell'industria tessile, alimentare e meccanica. La citt\u00e0 divenne centro della regione di Pova\u017eie, anche se nel 1867 fu degradata dallo status di \"libera citt\u00e0 reale\" a \"citt\u00e0 con governo municipale\", sotto il diretto controllo della Contea di Tren\u010d\u00edn. La citt\u00e0 si svilupp\u00f2 ulteriormente durante l'era della prima repubblica di Cecoslovacchia: ridivenne il capoluogo della contea di Tren\u010d\u00edn dal 1940 al 1945 durante il periodo della prima repubblica slovacca, stato fantoccio del Terzo Reich. Subito dopo l'insurrezione nazionale slovacca, la citt\u00e0 fu occupata dalla Germania nazista e nella citt\u00e0 stessa si insediarono i quartier generali della Sicherheitsdienst e della Gestapo, oltre a un campo di prigionia. La citt\u00e0 fu conquistata dai sovietici il 10 aprile 1945.\nDal 1990 il centro storico della citt\u00e0 fu ristrutturato e dal 1996 la citt\u00e0 \u00e8 tornata ad essere il capoluogo della Regione di Tren\u010d\u00edn e dell'omonimo distretto.\nMonumenti e luoghi d'interesse.\nLa citt\u00e0 \u00e8 dominata dal castello, il terzo pi\u00f9 grande della Slovacchia. La costruzione \u00e8 suddivisa nella parte alta e la parte bassa, che presenta grandi fortificazioni. Il castello superiore si divide in diversi palazzi, che circondano la torre medievale centrale, il punto pi\u00f9 alto della citt\u00e0. Sotto il castello, sul lato della collina, sorge un'antica chiesa parrocchiale e una piccola piazza quadrata, raggiunta da un'antica scalinata. La citt\u00e0 vecchia presenta una grande piazza principale, con una notevole chiesa barocca, una sinagoga e una grande variet\u00e0 di negozi.\nInfrastrutture e trasporti.\nTren\u010d\u00edn sorge presso la principale autostrada della Slovacchia, ed \u00e8 una stazione ferroviaria importante sulla tratta Bratislava-\u017dilina-Ko\u0161ice. Costituisce anche il capolinea della linea ferroviaria per Prievidza.\nDivisione territoriale.\nTren\u010d\u00edn \u00e8 divisa in quattro parti principali:\nSport.\nCalcio.\nLa squadra principale della citt\u00e0 \u00e8 il AS Tren\u010d\u00edn."}
{"id": "841029", "revid": "287204", "url": "https://it.wikipedia.org/wiki?curid=841029", "title": "Trencin", "text": ""}
{"id": "841032", "revid": "2036605", "url": "https://it.wikipedia.org/wiki?curid=841032", "title": "Regno del Ponto", "text": "Il Regno del Ponto fu un regno ellenistico localizzato nell'Anatolia nord-orientale, tra i fiumi Fasis e Halys e la costa del Mar Nero. Fu fondato da Mitridate I nel 281 a.C. in reazione alla politica aggressiva del sovrano Antigono I Monoftalmo. Raggiunse l'apogeo sotto Mitridate VI il Grande, che conquist\u00f2 Colchide, Bitinia, le colonie greche del Chersoneso Taurico e, per un breve periodo, la provincia romana dell'Asia. Mitridate fu per\u00f2 sconfitto dopo una lunga serie di conflitti dalla Repubblica romana, e nel 63 a.C. il regno fu smembrato, parte incorporato nel territorio romano come provincia di Bitinia e Ponto e parte come regno cliente dei Romani. Quest'ultimo fu annesso definitivamente nel 62 dall'imperatore Nerone.\nPoich\u00e9 la maggior parte del regno coincideva con la regione della Cappadocia, che inizialmente si estendeva dai confini della Cilicia al \"Pontus Euxinus\" (Mar Nero), il regno fu inizialmente chiamato \"Cappadocia del Ponto\" o \"Cappadocia dell'Eusino\", ma gradualmente il territorio pass\u00f2 ad identificarsi col semplice nome di \"Ponto\", che divenne il nome ufficiale solo sotto Mitridate VI.\nVa considerato culturalmente ed etnicamente uno stato iranico di cultura persiana, ma sin dalla sua origine speriment\u00f2 una continua influenza dell'ellenismo dovuta alla presenza delle colonie greche del Mar Nero e ai rapporti con i vicini stati ellenistici del Regno di Pergamo e dell'Impero seleucide.\nGeografia e cultura.\nIl Regno del Ponto era diviso in distretti amministrativi chiamati \"eparchie\", ma pi\u00f9 importante era la suddivisione in due zone culturalmente, etnicamente ed economicamente distinte, quella costiera e quella interna, delimitate dai Monti del Ponto che corrono paralleli alla costa.\nLa regione costiera era dominata dalle citt\u00e0 greche, come Amastris (tecnicamente in Paflagonia) e Sinope, che divenne capitale pontica dopo essere stata conquistata nel 183 a.C.; altre citt\u00e0 importanti furono Laodicea Pontica, Farnacia (probabilmente voluta da Farnace I poco dopo la conquista di Sinope) ed Eupatoria Amiso sulla costa (voluta da Mitridate VI). Lungo la costa erano fiorenti i commerci di legname, prodotti ittici e olio, e nella parte costiera a sud di Farnacia si sfruttavano ricchi giacimenti di ferro e argento.\nLa regione interna era invece caratterizzata da poche citt\u00e0, la principale delle quali era Amasya, l'antica capitale in cui i sovrani pontici avevano il proprio palazzo e le proprie tombe reali a partire da Mitridate I Ctiste e fino alla conquista di Sinope; un'altra citt\u00e0 importante era Eupatoria Magnopoli, fondata da Mitridate VI. A parte queste pochissime citt\u00e0, l'interno era dominato da piccoli villaggi, con templi che controllavano vaste propriet\u00e0. Le vallate fluviali del Ponto, come quelle del Lico (moderno Kelkit) e dell'Iris (moderno Ye\u015fil), scorrono parallele alla costa ed erano alquanto fertili, permettendo l'allevamento del bestiame e la coltura dei cereali, insieme a quella degli alberi da frutto come ciliegi (che presero il nome latino dalla citt\u00e0 di Cerasus), meli e peri. L'acciaio prodotto dai montanari calibi divenne alquanto famoso in Grecia, e nelle zone interne si estraevano anche rame, piombo, zinco e arsenico.\nLa divisione tra costa ed entroterra era anche culturale. La costa era principalmente greca e caratterizzata dal commercio marittimo; l'interno era abitato da cappadoci e paflagoni anatolici governati da un'aristocrazia iranica che risaliva all'Impero achemenide. La religione del regno era sincretica, con divinit\u00e0 locali venerate accanto a quelle persiane e greche; le divinit\u00e0 principali erano il persiano Ahura Mazd\u0101 anche detto Zeus \"Stratios\", il dio lunare Men \"Pharnacou\" e Ma (identificata con Cibele). Le divinit\u00e0 solari erano particolarmente popolari, la casa reale era identificata col dio persiano Ahura Mazd\u0101 della dinastia achemenide, e sia Apollo sia Mitra erano venerati dai sovrani. Effettivamente il nome pi\u00f9 utilizzato dai sovrani pontici era Mitridate, che significa \u00abdato da Mitra\u00bb.\nLa cultura pontica vide la fusione di elementi greci e iranici, sebbene la maggior parte delle zone ellenizzate erano quelle costiere, gi\u00e0 greche in origine. Prove epigrafiche mostrano un'ampia influenza ellenistica all'interno. All'epoca di Mitridate VI Eupatore, il greco era la lingua ufficiale del regno, sebbene le lingue anatoliche continuassero ad essere parlate all'interno. I sovrani pontici affermavano di discendere dalla famiglia reale persiana, ma si comportavano come re ellenistici e in tal modo si facevano raffigurare sulle monete, riconducendosi all'iconografia dello statere reale di Alessandro Magno.\nStoria.\nDinastia mitridatica di Cio.\nIl regno fu originariamente la satrapia di Cappadocia (Katpatuka) dell'Impero achemenide. La dinastia persiana che avrebbe poi fondato il Regno del Ponto govern\u00f2, nel IV secolo a.C., la citt\u00e0 greca di Cio in Misia, e il suo pi\u00f9 antico rappresentante \u00e8 noto come Mitridate I di Cio. Suo figlio Ariobarzane consolid\u00f2 il dominio familiare sulla citt\u00e0 con la sottomissione delle trib\u00f9 dell'interno e ottenne la satrapia della Frigia, ma scelse di allearsi con Atene e si rivolt\u00f2 contro Artaserse II, venendo infine tradito dal proprio figlio, Mitridate II di Cio.\nIl destino della satrapia fu segnato, nel 334 a.C., dall'avanzata vittoriosa di Alessandro Magno in Anatolia, in quanto con le sconfitte nella battaglia del Granico e nella battaglia di Isso, la stretta persiana sul territorio della satrapia si dissolse, ma non fu seguita dall'occupazione greca; si gener\u00f2 cos\u00ec un vuoto di potere che permise a Mitridate II di consolidare il proprio potere. Dopo la morte di Alessandro e la spartizione di Triparadiso (321 a.C.), Mitridate II divenne vassallo di Antigono I Monoftalmo.\nNel 302 a.C. Antigono fece uccidere Mitridate II di Cio, probabilmente per evitare che si alleasse col suo rivale, Cassandro I; allo scopo di evitarne la vendetta, progett\u00f2 di uccidere l'omonimo figlio di Mitridate II, il futuro Mitridate I del Ponto, ma Demetrio, figlio di Antigono, mise in guardia il proprio amico Mitridate, che pot\u00e9 fuggire in oriente con sei cavalieri. Mitridate si rec\u00f2 prima a Cimiata in Paflagonia e poi ad Amasya in Cappadocia. A seguito della sconfitta di Antigono e Demetrio nella battaglia di Ipso (301 a.C.) vi fu un vuoto di potere in Asia minore, che Mitridate sfrutt\u00f2 per creare un dominio indipendente; molti si unirono a lui, considerando l'erede della casa reale persiana il legittimo detentore del potere. Negli anni successivi espanse l'influenza del proprio dominio, difendendolo dalle mire di Seleuco I, e nel 281 o 280 a.C. pot\u00e9 dichiararsi \u0392\u03b1\u03c3\u03b9\u03bb\u03b5\u03cd\u03c2 (\"basileus\", \u00absovrano\u00bb) dei territori della Cappadocia settentrionale e della Paflagonia orientale, che govern\u00f2 dal 302 al 266 a.C. Espanse ulteriormente il suo regno verso il fiume Sakarya a occidente, e nel 279 a.C. suo figlio Ariobarzane cattur\u00f2 Amastris, il primo porto importante sul Mar Nero. Mitridate si alle\u00f2 con i nuovi arrivati, i Galati, e sconfisse un esercito inviato da Tolomeo I, il quale era alleato di Eraclea Pontica, avversaria di Mitridate.\nRegno del Ponto (281-120 a.C.).\nPoco si conosce del regno di Ariobarzane, sovrano dal 266 al 250 a.C. circa, cui succedette in minore et\u00e0 il figlio Mitridate II. All'inizio del suo regno, il Ponto fu invaso dai Galati, una popolazione celtica stanziata nei Carpazi; dopo una lunga lotta, in cui il Ponto fu alleato del suo tradizionale nemico, Eraclea Pontica, i Galati furono respinti. Raggiunta la maggiore et\u00e0, Mitridate II si inser\u00ec nelle lotte dinastiche che dilaniavano l'Impero seleucide. Nel confronto cruento tra Seleuco II Callinico e suo fratello minore Antioco Ierace, Mitridate si schier\u00f2 dalla parte del secondo, e Seleuco fu sconfitto in Anatolia dall'alleanza di Antioco, Mitridate e dei Galati. Nel 220 a.C. Mitridate cerc\u00f2, senza successo, di conquistare Sinope. Allo scopo di ottenere il riconoscimento del suo regno e di creare un forte legame con la dinastia seleucide, Mitridate spos\u00f2 la sorella di Seleuco II e Antioco, e pi\u00f9 tardi diede in moglie la propria figlia al sovrano seleucide Antioco III il Grande. Le fonti sono per lo pi\u00f9 silenziose sulla storia del Ponto negli anni successivi alla morte di Mitridate, quando regn\u00f2 suo figlio Mitridate III (220-198/88 a.C.).\nFarnace I (189-159 a.C.) riscosse pi\u00f9 successo nella sua espansione ai danni delle citt\u00e0 costiere greche. Fu alleato del re Prusia I di Bitinia nella guerra contro Eumene II di Pergamo nel 188 a.C., ma i due conclusero una pace nel 183, dopo che Bitinia ebbe sofferto una serie di rovesci. Farnace conquist\u00f2 Sinope nel 182 a.C. e, sebbene i Rodiesi si fossero lamentati di ci\u00f2 con i Romani, non accadde nulla; Farnace allora continu\u00f2 la sua espansione, ottenendo il controllo di gran parte della costa anatolica settentrionale con la conquista delle citt\u00e0 costiere di Cotyora, Choerades (rinominata Pharnakeia) e Trapezo. Malgrado i tentativi romani di mantenere la pace, Farnace combatt\u00e9 contro Eumene II di Pergamo e Ariarate IV di Cappadocia; inizialmente vittorioso, sembra che nel 179 a.C. sia stato sconfitto, dato che fu obbligato a firmare un trattato col quale rinunci\u00f2 a tutti i territori della Galazia e della Paflagonia che aveva conquistato, oltre alla citt\u00e0 di Tio, ma mantenendo il controllo di Sinope. Allo scopo di estendere la sua influenza verso settentrione, Farnace si alle\u00f2 con le citt\u00e0 del Chersoneso Taurico e con altre citt\u00e0 del Mar Nero, come Odesso. Mitridate IV Filopatore Filadelfo, suo fratello e successore, adott\u00f2 invece una politica pacifica e filo-romana; nel 155 a.C. invi\u00f2 aiuti militari ad Attalo II, alleato dei Romani impegnato in una guerra contro Prusia II di Bitinia.\nIl suo successore, Mitridate V Evergete, rest\u00f2 un amico dei Romani, e invi\u00f2 alcune navi e un piccolo contingente di ausiliari per aiutare i Romani nella terza guerra punica, nel 149 a.C. Invi\u00f2 anche truppe per la guerra contro Eumene III, in realt\u00e0 un greco di nome Aristonico che aveva usurpato il trono del Regno di Pergamo alla morte di Attalo III, il quale aveva lasciato il proprio regno in eredit\u00e0 ai Romani. Alla fine della guerra, la Repubblica romana form\u00f2 la provincia d'Asia con parte dei territori dell'ex regno pergameno, mentre la restante parte fu suddivisa tra i sovrani alleati: a Mitridate tocc\u00f2 la Frigia Maggiore (poich\u00e9 la Frigia e il Ponto non confinano, \u00e8 verosimile che il Ponto avesse una qualche forma di controllo sulla Galazia, per mantenere una contiguit\u00e0 territoriale del regno). \u00c8 possibile che Mitridate abbia ereditato la Paflagonia dopo la morte del suo re, Pilemene I. Mitridate Evergete diede in sposa la propria figlia Laodice al re Ariarate VI di Cappadocia, ma successivamente invase quel regno (sebbene non siano noti i dettagli di questa guerra). Mitridate continu\u00f2 il processo di ellenizzazione del Ponto: fu il primo sovrano a fare ampio uso di mercenari greci reclutati nell'Egeo, fu onorato a Delo e scelse di farsi raffigurare come Apollo nelle monete. Mor\u00ec nel 121/120 a.C., a Sinope, assassinato; i dettagli della sua morte non sono chiari.\nPoich\u00e9 entrambi i suoi figli, Mitridate VI Eupatore e Mitridate Cresto, erano ancora bambini, il Ponto fu retto da Laodice, moglie di Mitridate Evergete, la quale prefer\u00ec Cresto ad Eupatore; Mitridate VI dovette allora scappare dalla corte pontica. Torn\u00f2 nel 113 a.C., per deporre e incarcerare Laodice, e, infine, mettere a morte il fratello.\nApogeo e declino: Mitridate il Grande.\nMitridate VI Eupatore (\u00abil Buon Padre\u00bb), anche noto come Mitridate il Grande, si fece promotore di una politica nettamente anti-romana, promuovendo la cultura greco-iranica in opposizione alla sempre pi\u00f9 invadente influenza romana. La Repubblica romana aveva recentemente costituito la provincia d'Asia in Asia Minore, e si era ripresa la Frigia maggiore dal regno del Ponto durante il regno di Laodice. L'espansione del Regno del Ponto sotto Mitridate inizi\u00f2 con l'annessione dell'Armenia Minore, ricevuta dal sovrano Antipatro figlio di Sisis (tra il 115 e il 106 a.C.), e con la conquista dei regni della Colchide, un'importante regione nel sistema commerciale del Mar Nero, ricca in oro, cera, canapa e miele (stabil\u00ec anche rotte commerciali con citt\u00e0 della costa occidentale del Mar Nero). Le citt\u00e0 del Chersoneso Taurico (moderna Crimea) gli si appellarono per essere aiutate contro gli Sciti nel nord; Mitridate invi\u00f2 6.000 uomini sotto il generale Diofanto e, dopo diverse campagne nella Crimea settentrionale, controllava tutto il Chersoneso.\nAll'epoca la Repubblica romana era impegnata nella guerra giugurtina e nello scontro con i Cimbri; Mitridate e il re Nicomede III Evergete di Bitinia invasero la Paflagonia e se la spartirono, e un'ambasciata romana inviata presso di loro non ottenne risultati concreti. Mitridate si riprese anche una parte della Galazia che era stata governata da suo padre e intervenne in Cappadocia, dove sua sorella Laodice regnava come regina. Nel 116 a.C., il re Ariarate VI Epifane Filopatore fu assassinato dal nobile cappadociano Gordio per volere di Mitridate, e Laodice regn\u00f2 come reggente per i figli di Ariarate fino al 102 a.C. Dopo aver sposato Laodice, Nicomede tent\u00f2 di intervenire nella regione mandando delle truppe, ma Mitridate invase il regno di Cappadocia e pose il proprio nipote Ariarate VII Filometore sul trono. Ariarate Filometore si oppose alla politica dello zio, e Mitridate decise di invadere la Cappadocia con un grande esercito pontico, ma prima che una battaglia fosse combattuta, Ariarate Filometore fu assassinato (101 a.C.); Mitridate mise sul trono di Cappadocia il proprio figlio di otto anni, Ariarate IX Eusebio Filopatore, con Gordio come reggente. Nel 97 vi fu una breve ribellione in Cappadocia, subito soffocata da Mitridate, ma poco dopo sia Mitridate che Nicomede III mandarono ambasciatori a Roma, e i Romani imposero a Nicomede di lasciare la Paflagonia, a Mitridate la Cappadocia. Mitridate esegu\u00ec, e in Cappadocia fu instaurato Ariobarzane I Filoromano, vassallo dei Romani. Nel 91-90 a.C., mentre la guerra sociale teneva completamente impegnati i Romani in Italia, Mitridate incoraggi\u00f2 il proprio genero e alleato, il re Tigrane II di Armenia, ad invadere la Cappadocia; Tigrane segu\u00ec i consigli del suocero, e Ariobarzane fu costretto a fuggire a Roma. Infine Mitridate depose Nicomede IV dal trono della Bitinia, su cui mise Socrate Cresto.\nPrima guerra mitridatica (90\u201385 a.C.).\nUn esercito romano sotto Manio Aquilio giunse in Asia minore nel 90 a.C., e Mitridate e Tigrane furono probabilmente obbligati a ritirarsi; la Cappadocia e la Bitinia furono restituite ai rispettivi sovrani, ma anche sommersi dai debiti contratti per corrompere i senatori romani, e Aquillio convinse Nicomede IV ad attaccare il Regno del Ponto per saldarli. Il sovrano della Bitinia saccheggi\u00f2 Amastris, tornando con molto bottino in patria; quando Mitridate, per ritorsione, invase la Cappadocia ancora una volta, i Romani dichiararono guerra.\nNell'estate dell'89 a.C., Mitridate invase la Bitinia e sconfisse gli eserciti di Nicomede e Aquilio in due battaglie (battaglia del fiume Amnia e battaglia di Protophachium), poi si spinse rapidamente nell'Asia romana, e la resistenza del nemico si sgretol\u00f2 rapidamente; entro l'88 a.C. aveva ottenuto la resa della maggior parte della neo-costituita provincia. I suoi risultati militari furono anche dovuti all'ostilit\u00e0 della popolazione locale verso i Romani e le pesanti tassazioni da loro imposte; sempre nell'88, Mitridate ordin\u00f2 lo sterminio di 80.000 tra Romani e Italici presenti nei suoi territorio, un episodio noto come \"Vespri asiatici\", e molte citt\u00e0 dell'Asia Minore eseguirono l'ordine, rendendo impossibile loro di tornare sotto il dominio romano. Nell'autunno dell'88 a.C., Mitridate mise sotto assedio Rodi, tentando di conquistare l'importante alleato marittimo dei Romani, ma l'assedio fall\u00ec. Ad Atene, elementi anti-romani furono incoraggiati dalle notizie delle vittorie mitridatiche, e strinsero un'alleanza col sovrano pontico. Nell'inverno 88/87 a.C. una flotta pontico-ateniese conquist\u00f2 Delo, garantendone il possesso agli ateniesi; molte citt\u00e0 greche si allearono con Mitridate, tra cui Sparta, la Lega achea e la maggior parte della Lega beotica (ad eccezione di Tespie).\nInfine, nell'87 a.C., Lucio Cornelio Silla riusc\u00ec finalmente a muovere dall'Italia con cinque legioni, marciando attraverso la Beozia, che si arrese rapidamente, e ponendo sotto assedio Atene e il Pireo (non pi\u00f9 collegato dalle Lunghe Mura alla citt\u00e0). Atene cadde il 1\u00ba marzo 86 a.C., e fu saccheggiata dai Romani; dopo una lunga resistenza, il generale pontico Archelao dovette abbandonare via mare il Pireo, che fu distrutto da Silla. Nel frattempo Mitridate aveva inviato un grande esercito al comando del figlio Ariarate (gi\u00e0 sovrano di Cappadocia) attraverso la Tracia in Grecia.\nSilla si diresse verso nord, tentando di raggiungere le fertili pianure della Beozia per nutrire il proprio esercito. Nella battaglia di Cheronea sconfisse pesantemente Archelao, che riusc\u00ec per\u00f2 a ritirarsi e a continuare il saccheggio della Grecia grazie alla flotta pontica. Archelao si scontr\u00f2 nuovamente con Silla nell'85 a.C., nella battaglia di Orcomeno, ma anche questa volta fu sconfitto e dovette ritirarsi. Con l'esercito pontico indebolito da pesanti perdite, con l'Asia Minore in subbuglio susseguente alle sconfitte contro i Romani, e con questi ultimi ormai in Bitinia, Mitridate fu costretto ad accettare la pace; nell'85 si incontr\u00f2 con Silla e col trattato di Dardano accett\u00f2 di restituire la provincia dell'Asia, la Bitinia e la Cappadocia ai precedenti proprietari, di pagare 2.000 talenti di multa e a fornire alcune navi ai Romani, in cambio del resto dei suoi domini e dell'alleanza con Roma.\nSeconda e terza guerra mitridatica (83\u201363 a.C.).\nIl trattato con Silla dur\u00f2 poco: tra l'83 e l'82 a.C. Mitridate combatt\u00e9 e sconfisse Lucio Licinio Murena, che era stato lasciato da Silla ad organizzare la provincia dell'Asia, ma la cosiddetta seconda guerra mitridatica termin\u00f2 senza guadagni territoriali per nessuno dei due contendenti. I Romani iniziarono a rendere sicure le zone costiere della Licia e della Pamfilia dai pirati e a controllare la Pisidia e la Licaonia; quando il comandante romano Lucio Licinio Lucullo prese il controllo della Cilicia, Mitridate si trov\u00f2 preso tra due fuochi. I pirati cilici non erano stati per\u00f2 completamente sconfitti, e Mitridate si alle\u00f2 con loro, come pure con Quinto Sertorio, che aveva fondato un governo indipendente nella Spagna romana e che lo aiut\u00f2 ad addestrare alcune truppe pontiche sulla falsariga dei legionari romani, armandoli di corte spade.\nLa terza guerra mitridatica scoppi\u00f2 quando re Nicomede IV di Bitinia mor\u00ec senza eredi nel 75 a.C. e lasci\u00f2 il proprio regno in eredit\u00e0 ai Romani. La Repubblica romana mobilit\u00f2 i propri eserciti in Asia Minore nel 74 a.C., probabilmente provocata da qualche movimento di Mitridate, ma le fonti non sono chiare a proposito. Il sovrano pontico invase la Bitinia: la sua flotta sconfisse i Romani a Calcedonia, mentre l'esercito pontico mise sotto assedio Cizico; la resistenza della citt\u00e0 e l'arrivo delle cinque legioni di Lucullo dalla Frigia obblig\u00f2 Mitridate a ritirarsi nel Ponto (73 a.C.).\nNel 72 a.C. Lucullo invase il Ponto attraverso la Galazia e marci\u00f2 verso nord seguendo il fiume Halys fino alla costa settentrionale, dove invest\u00ec Amiso con un assedio che dur\u00f2 fino al 70 a.C. Nel 71 a.C. marci\u00f2 attraverso le valli dell'Iris e del Lico e stabil\u00ec la propria base a Cabira; Mitridate invi\u00f2 la propria cavalleria a tagliare la linea dei rifornimenti verso la Cappadocia, a sud, ma questa fu sconfitta con pesanti perdite (battaglia di Cabira). Mitridate, che non intendeva essere coinvolto in uno scontro decisivo, inizi\u00f2 a ritirarsi in Armenia Minore, dove si attendeva di essere aiutato dal suo alleato Tigrane II; poich\u00e9, per\u00f2, la sua cavalleria era stata enormemente indebolita, la ritirata si trasform\u00f2 in una rotta, e l'esercito pontico fu in gran parte distrutto; suo figlio Macare, re del Bosforo Cimmerio, si alle\u00f2 con i Romani. Mitridate fugg\u00ec in Armenia.\nNell'estate del 69 a.C., Lucullo invase l'Armenia, marciano con 12.000 uomini attraverso la Cappadocia in Sofene, dirigendosi su Tigranocerta, la nuova capitale dell'impero di Tigrane; il sovrano armeno si ritir\u00f2, per raccogliere il proprio esercito. Lucullo assedi\u00f2 la citt\u00e0; Tigrane torn\u00f2 col proprio esercito, che comprendeva un gran numero di catafratti (cavalieri pesantemente corazzati) e che superava ampiamente in numero le forze romane, ma malgrado l'inferiorit\u00e0 numerica, Lucullo comand\u00f2 i propri uomini in una carica contro la cavalleria armena e ottenne una importante vittoria nella battaglia di Tigranocerta. Mentre Tigrane fuggiva verso nord, Lucullo distrusse la nuova capitale, smembr\u00f2 i possedimenti di Tigrane nel sud, garant\u00ec l'indipendenza della Sofene e restitu\u00ec la Siria al sovrano seleucide Antioco XIII Asiatico. Nel 68 a.C. Lucullo invase l'Armenia settentrionale, saccheggiando il paese e catturando Nisibis, ma Tigrane gli neg\u00f2 battaglia. Nel frattempo Mitridate invase il Ponto e, nel 67 a.C., sconfisse un esercito romano pi\u00f9 numeroso nella battaglia di Zela. Lucullo, le cui truppe erano stanche e scontente, si ritir\u00f2 nel Ponto e poi in Galazia; fu sostituito al comando della guerra da due consoli, giunti dall'Italia con truppe fresche, Manio Acilio Glabrione e Quinto Marcio Re. Mitridate recuper\u00f2 il controllo del Ponto, mentre Tigrane invase la Cappadocia.\nIn conseguenza dell'aumento dell'attivit\u00e0 dei pirati nel Mediterraneo orientale, il Senato romano confer\u00ec a Gneo Pompeo Magno un ampio \"imperium\" proconsolare su tutto il Mediterraneo (67 a.C.); Pompero elimin\u00f2 i pirati, e nel 66 a.C. ricevette il comando dell'Asia Minore per affrontare il Ponto. Organizz\u00f2 le proprie truppe, che includevano quelle di Lucullo e ammontavano a circa 45.000 legionari, e strinse un'alleanza con i Parti, che attaccarono Tigrane tenendolo occupato a oriente. Mitridate concentr\u00f2 il proprio esercito, comprensivo di 30.000 uomini e 2-3.000 cavalieri, sulle alture di Dasteria in Armenia minore; Pompeo tent\u00f2 per sei settimane di circondarlo con dei terrapieni, ma alla fine Mitridate riusc\u00ec a fuggire verso settentrione. Pompeo lo insegu\u00ec e, sorprese le truppe pontiche di notte, inflisse loro una pesante sconfitta (battaglia di Nicopoli al Lico). Mitrditate fugg\u00ec in Colchide e infine dal proprio figlio Macare in Crimea, nel 65 a.C. Pompeo si diresse in Armenia, dove Tigrane gli si sottomise ponendo il proprio diadema ai suoi piedi; il sovrano armeno fu privato di tutte le sue conquiste, rimanendo col solo regno di Armenia. Mentre Mitridate organizzava la difesa della Crimea, suo figlio Farnace II gli si rivolt\u00f2 contro alla testa dell'esercito, e il grande sovrano pontico mor\u00ec, suicida o assassinato.\nRegno cliente di Roma (63 a.C.\u201362 d.C.).\nAl termine della terza guerra mitridatica, il regno del Ponto fu smembrato e ridotto alla sola porzione orientale, mentre la parte occidentale, inclusa la capitale Sinope, fu inglobata nella provincia romana della Bitinia e Ponto; il regno del Bosforo Cimmerio rimase indipendente sotto Farnace II, figlio di Mitridate, e fu un alleato di Roma; fu poi costituito il regno della Colchide. Farnace II tent\u00f2 successivamente di ricostituire con la forza il regno del Ponto: durante la guerra civile tra Cesare e Pompeo invase l'Asia minore (48 a.C., conquistando la Colchide, l'Armenia Minore, il Ponto e la Cappadocia, sconfiggendo un esercito romano a Nicopoli. Gaio Giulio Cesare giunse in Asia minore e dopo poco tempo sconfisse Farnace nella battaglia di Zela, famosa per il detto \u00abveni, vidi, vici\u00bb. Alla morte di Farnace II, nel 47 a.C., il regno del Ponto entr\u00f2 nella sfera di influenza romana.\nNel 39 a.C., il triumviro Marco Antonio nomin\u00f2 re del Ponto Dario, figlio primogenito di Farnace II; alla sua morte, nel 37 a.C., Marco Antonio mise sul trono pontico Arsace, fratello di Dario, ma anche questi regn\u00f2 per breve tempo, in quanto, dopo una breve ribellione, mor\u00ec nel 37 o 36 a.C.\nMarco Antonio decise allora di nominare re del Ponto il suo amico, e gi\u00e0 re di Cilicia, Polemone I, il quale fu alleato di Antonio nella sua guerra contro i Parti, in cui fu anche preso prigioniero, ma lo abbandon\u00f2 prima della battaglia di Azio (31 a.C.), passando dalla parte di Augusto, che lo conferm\u00f2 re cliente. Il regno di Polemone si espanse fino ad includere il regno del Bosforo Cimmerio e la Colchide; dopo la sua morte, nell'8 a.C., il suo regno fu diviso tra i suoi figli, e Marco Antonio Polemone Pitodoro (Polemone II) divenne sovrano del Ponto, prima sotto la madre Pitodorida, poi, alla sua morte nel 38 a.C., di proprio diritto. Successivamente divenne sovrano anche della Cilicia, ma nel 62 l'imperatore romano Nerone lo convinse ad abdicare dal trono pontico, ponendo cos\u00ec fine a tre secoli e mezzo di vita del Regno del Ponto."}
{"id": "841058", "revid": "6967196", "url": "https://it.wikipedia.org/wiki?curid=841058", "title": "Real IRA", "text": ""}
{"id": "841059", "revid": "1564499", "url": "https://it.wikipedia.org/wiki?curid=841059", "title": "Morra De Sanctis", "text": "Morra De Sanctis, gi\u00e0 Morra Irpina, \u00e8 un comune italiano di abitanti della provincia di Avellino in Campania.\nIl suo nome mut\u00f2 in quello attuale nel 1934 in onore del letterato Francesco De Sanctis, originario del luogo.\nStoria.\nLe origini di Morra sono molto antiche. I reperti archeologici di cui abbondano le sue campagne e gli scavi condotti dalla Soprintendenza ne provano l'esistenza gi\u00e0 al tempo della \"Cultura di Oliveto Cairano\" che si svilupp\u00f2 tra il IX e il VI secolo a.C. nell'alta valle dell'Ofanto e del Sele. Caratteristici bronzi di questo periodo sono i bracciali ad arco inflesso, le fibule a navicella, gli artistici pendagli zoomorfi. Molto interessanti le ceramiche rinvenute nella necropoli di Piano Cerasulo decorate con teste di lupo.\nLa quantit\u00e0 e la qualit\u00e0 del materiale rinvenuto testimoniano la continuit\u00e0 di un significativo insediamento sannitico; il paese si conferma un sito di importanza strategica anche in epoca romana grazie alla presenza dell'Appia che da Guardia Lombardi, attraverso le contrade di Papaloia, Montecastello e Selvapiana portava fino a Conza, che era il feudo-castello di Castiglione di Morra, scomparso alla fine del XIII secolo.\nNel IX secolo il paese fu presidio fortificato tra i due principati longobardi di Salerno e Benevento, e per la sua posizione strategica sull'Ofanto venne continuamente coinvolto nella guerra tra longobardi, bizantini e saraceni. Dal periodo normanno fino al 1385 Morra fu feudo dell'omonima famiglia baronale e conobbe momenti di notevole espansione territoriale: all'inizio del '200 i feudi di Morra comprendevano, oltre alle terre del Cilento, anche Teora, Sant'Angelo dei Lombardi, Lioni giungendo fino a Vallata e Frigento, dove ancora oggi resistono i ruderi di una rocca detta \"Il Pesco di Morra\".\nPassato poi agli Zurlo ed ai Caracciolo, il paese torn\u00f2 sotto il dominio dei Morra dal 1618 fino all'abolizione della feudalit\u00e0 (1806). La peste del 1656 sfior\u00f2 senza danni il paese ed infiamm\u00f2 negli abitanti la devozione per San Rocco, la cui festa patronale viene qui celebrata il 23 agosto.\nA seguito dei moti rivoluzionari del 1820-1821 ben otto patrioti morresi vennero esiliati dal re Ferdinando e tra questi due zii del De Sanctis. Nel 1837 a Morra arriv\u00f2 il colera, ma anche stavolta il paese ne usc\u00ec indenne finch\u00e9 una nuova epidemia, nel 1854, uccise novanta morresi in meno di due mesi.\nCultura.\nAltro.\nDal 2012, ad agosto o novembre, si svolge il festival cinematografico Cinema al Castello, presso il Castello dei Principi Biondi Morra o presso il Palazzo Molinari.\nAmministrazione.\nAltre informazioni amministrative.\nIl territorio fa parte della Comunit\u00e0 montana Alta Irpinia.\nSport.\nLa principale squadra di calcio \u00e8 il Morra United del patron Buscetto che milita in Terza Categoria. Durante la stagione 2001-02 vinse il campionato e durante la stagione 2009-10 si \u00e8 classificata 4\u00aa.Dopo un periodo di assenza nel mondo calcistico , nel 2019 si \u00e8 riformato il Morra United."}
{"id": "841062", "revid": "1005847", "url": "https://it.wikipedia.org/wiki?curid=841062", "title": "Elezioni parlamentari in Finlandia del 1951", "text": "Le elezioni parlamentari in Finlandia del 1951 si tennero il 1\u00ba luglio per il rinnovo dell'Eduskunta."}
{"id": "841064", "revid": "287204", "url": "https://it.wikipedia.org/wiki?curid=841064", "title": "Formula Tasman", "text": "La Formula Tasman fu un campionato automobilistico disputato tra Australia e Nuova Zelanda a partire dagli anni sessanta. Deve il nome al Mar di Tasman che divide i due paesi.\nLa storia.\nL'era delle Formula 1.\nUtilizzava inizialmente i telai non pi\u00f9 usati dalla Formula 1, spinti dai propulsori di 2500\u00a0cm\u00b3, non pi\u00f9 consentiti dal regolamento tecnico a partire dal .\nPer tale ragione, almeno nel 1964 e nel 1965 le vetture impegnate nella categoria erano considerate pi\u00f9 veloci di quelle utilizzate nel campionato di Formula 1. Quando, nel , la Formula 1 pass\u00f2 ai motori 3000\u00a0cm\u00b3 la Tasman perse questo primato. Nella stagione 1968, comunque, la Cosworth introdusse una variante del motore DFV V8, conosciuto come \"DFW\", pensato appositamente per le vetture della F.Tasman, e la BRM equipaggi\u00f2 le monoposto con una versione depotenziata del suo V12.\nLa serie funse da fucina per i talenti dell'emisfero australe come Jack Brabham, Bruce McLaren, Chris Amon e Denny Hulme. Ma il fatto che la categoria si corresse d'inverno (tra novembre e marzo) spinse anche molti assi del volante, europei o americani, a parteciparvi. Tra gli altri Jim Clark, Graham Hill, Phil Hill, Jochen Rindt, Pedro Rodr\u00edguez e Jackie Stewart.\nLa Formula 5000.\nNel 1970 le vetture Formula 5000 affiancarono le Formula 1 nel tentativo di ridurre i costi e la categoria perse il suo \"appeal\" verso i piloti pi\u00f9 competitivi. Nel 1972 la cilindrata massima fu ridotta a 2.000\u00a0cm\u00b3. La serie s'interruppe nel 1975 per essere sostituita in Australia dalla Rothmans International Series (che dur\u00f2 fino al 1979), mentre in Nuova Zelanda venne creata la Peter Stuyvesant Series, che dopo il 1976 adott\u00f2 vetture della Formula Pacific.\nLa Formula Holden.\nPer due stagioni, tra il 1999 e il 2000, il nome venne ripreso da un campionato, disputato in Nuova Zelanda, che impiegava vetture della Formula Holden."}
{"id": "841066", "revid": "466539", "url": "https://it.wikipedia.org/wiki?curid=841066", "title": "Contea di Fayette (Alabama)", "text": "La contea di Fayette, in inglese Fayette County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 18.495 abitanti. Il capoluogo di contea \u00e8 Fayette.\nIl nome le \u00e8 stato dato in onore al marchese de La Fayette, che aiut\u00f2 il generale George Washington nella guerra d'indipendenza americana.\nGeografia fisica.\nLa contea si trova nella parte nord-occidentale dell'Alabama. Lo United States Census Bureau certifica che l'estensione della contea \u00e8 di 1.630 km\u00b2, di cui 1.626 km\u00b2 composti da terra e i rimanenti 4 km\u00b2 composti di acqua.\nLaghi e fiumi.\nLa contea comprende i seguenti laghi e fiumi:\nStoria.\nLa Contea di Fayette venne costituita il 20 dicembre 1824."}
{"id": "841068", "revid": "6967237", "url": "https://it.wikipedia.org/wiki?curid=841068", "title": "Continuity IRA", "text": ""}
{"id": "841070", "revid": "6066", "url": "https://it.wikipedia.org/wiki?curid=841070", "title": "Mar Eritreo", "text": ""}
{"id": "841075", "revid": "125755460", "url": "https://it.wikipedia.org/wiki?curid=841075", "title": "Bubble Bobble", "text": " \u00e8 un videogioco arcade platform prodotto dalla Taito nell'agosto 1986 e distribuito dalla Romstar due mesi pi\u00f9 tardi negli Stati Uniti.\nHa come protagonisti due piccoli draghi chiamati \"Bub\" e \"Bob\", capaci di sputare bolle. Fu un grandissimo successo in tutto il mondo e venne poi convertito per un gran numero di home computer e console. Ha anche dato inizio a una lunga serie di seguiti e titoli correlati.\nTrama.\nIl malvagio Baron Von Blubba, per ordine di Grumple Grommit (noto anche come Super Drunk), ha rapito le sorelle Betty e Patty, le fidanzate dei due fratelli Bubby e Bobby (inizialmente umani) e ha trasformato questi ultimi in due draghetti sputabolle. Lo scopo dei due fratelli \u00e8 pertanto quello di completare tutti i 100 livelli del gioco, corrispondenti a caverne con forme geometriche sempre pi\u00f9 in profondit\u00e0 nel sottosuolo, per poter poi affrontare Super Drunk, salvare le loro ragazze e ritornare nelle loro forme umane. Se Super Drunk viene sconfitto, la storia finir\u00e0 con Bubby e Bobby che si riuniscono felicemente con le loro fidanzate e con i loro genitori.\nModalit\u00e0 di gioco.\nIl gioco \u00e8 per giocatore singolo o per due in cooperazione simultanea. I due piccoli draghi, Bub (verde) e Bob (blu), devono farsi strada fra 100 livelli platform a schermata fissa popolati da mostri. Lo scopo di ogni livello \u00e8 quello di sterminare tutti i mostri presenti sullo schermo per poter avanzare al successivo.\nI due draghi possono camminare orizzontalmente e saltare, e hanno come unica arma la loro capacit\u00e0 di sputare bolle, che viaggiano orizzontalmente per un breve tratto e poi fluttuano lentamente per lo schermo. Quando viaggiano orizzontalmente appena sparate, le bolle possono catturare i nemici e li rendono innocui e vulnerabili: una volta che il nemico \u00e8 imprigionato all'interno, il giocatore pu\u00f2 far scoppiare la bolla andandole addosso, eliminando cos\u00ec il mostro e guadagnando punti. I mostri uccisi in tal modo si trasformano anche in frutta che cade in luoghi casuali dello schermo e pu\u00f2 essere raccolta per ulteriori punti. Le bolle tra loro vicine, vuote o piene che siano, si scoppiano tutte insieme in una reazione a catena; se in tal modo si uccidono pi\u00f9 nemici insieme si ottengono molti pi\u00f9 punti e frutta migliore.\nPoich\u00e9 \u00e8 possibile saltare sopra le bolle senza scoppiarle (ma non \u00e8 possibile rimanerci fermi sopra), le bolle possono anche servire come piattaforma per poter raggiungere zone del livello altrimenti irraggiungibili.\nNemici.\nIl gioco \u00e8 ricco di nemici, ognuno con proprie caratteristiche di comportamento, abilit\u00e0, velocit\u00e0, ecc. Entrare in contatto con questi mostri causer\u00e0 l'immediata perdita di una vita di gioco.\nSe il giocatore tarda nell'uccidere i mostri comparir\u00e0 la scritta \"Hurry Up\" (traducibile in \"Sbrigati\") e i nemici che popolano lo schermo cambieranno il loro colore verso il rosso e aumenteranno la loro velocit\u00e0 e, poco tempo dopo, apparir\u00e0 una invicibile balena bianca che, muovendosi a scatti, porter\u00e0 alla perdita istantanea di una vita qualora entri in contatto con un draghetto.\nUn altro evento che pu\u00f2 far \"arrabbiare\" un nemico consiste nell'evasione dei mostri dalle bolle in cui erano imprigionati.\nLe bolle infatti non sono eterne ma in un certo lasso di tempo svaniranno, pi\u00f9 tempo passa pi\u00f9 la bolla tender\u00e0 al rosso fino a dissolversi definitivamente.\nCi sono 8 specie di mostri differenti, pi\u00f9 il boss finale e due creature invincibili. I nomi non sono visibili nel gioco ma compaiono nei manuali originali. In ordine di apparizione:\nArmi e bonus.\nIn alcuni livelli appariranno delle bolle speciali che faranno beneficiare il giocatore di numerosi bonus:\nIn ogni livello appariraranno, in punti fissi prestabiliti e anche in momenti diversi, due oggetti di cui uno se raccolto dar\u00e0 al giocatore solo un certo numero di punti, l'altro dar\u00e0 al giocatore un determinato potenziamento (uno solo dei due draghetti potr\u00e0 raccogliere l'oggetto che appare in un determinato livello):\nStoria.\nIl gioco venne partorito dalla mente di Fukio Mitsuji (nella classifica punteggi firmato con MTJ), dipendente della Taito, che nel 1986 ide\u00f2 i due personaggi \"Bub &amp; Bob\". Il nome nasce infatti dall'unione fra la parola inglese \"bubble\" (bolla) e il nome dei due personaggi (Bubble Bobble). Il videogame in questione fu poi programmato da due programmatori, Ichiro Fujisue (ICH) e Nishiyori (NSO), e musicato da Tadashi Kimijima (KIM). La rivista \"Retro Gamer\" nel 2004, oltre a porre \"Bubble Bobble\" al 12\u00ba posto dei migliori giochi di tutti i tempi, ricorda come il tema musicale sia uno dei pi\u00f9 memorabili.\nNel 1996 la Taito annunci\u00f2 di aver smarrito i codici sorgente del gioco originale e ci\u00f2 rese molto pi\u00f9 complicato realizzare le successive conversioni.\nEsiste un videogioco scarsamente conosciuto, dal titolo \"Chack'n Pop\", che pu\u00f2 essere definito come il progenitore di \"Bubble Bobble\". Creato nel 1983 dalla Taito, Chack'n Pop non presenta grosse somiglianze a livello di gameplay con Bubble Bobble, ma \u00e8 ricordato come il primo gioco in cui appaiano i Beluga (Monsta) e gli Stoner (Mighta), questi ultimi con la sola funzione di rappresentare il timer interno di ogni livello. Chack'n Pop \u00e8 stato pi\u00f9 volte omaggiato all'interno dei giochi della serie di Bubble Bobble, ad esempio il livello 29 di \"Bubble Bobble\" riproduce uno degli schemi di \"Chack'n Pop\" , mentre il livello 43 riproduce la sagoma di Chack'n.\nConversioni.\n\"Bubble Bobble\" \u00e8 uno fra i giochi pi\u00f9 convertiti in assoluto, ed \u00e8 incluso in raccolte di classici.\nNumerose sono anche le imitazioni e remake.\nElenco di cloni arcade non autorizzati da Taito: \"Bobble Bobble\", \"Super Bobble Bobble\", \"Miss Bubble 2\" (con sfondi sexy), \"Dream Land\", \"Bubble Bobble: Lost Cave\", \"Super Methane Bros.\".\nCronologia dei seguiti.\n\"Bubble Bobble\" ha dato vita a una serie di sequel, in alcuni dei quali (\"Rainbow Islands\" ad esempio) il concetto \u00e8 stato ripreso ma con una nuova veste.\nAltri media.\nIl duo musicale italiano Two Fingerz ha dedicato al videogioco la canzone omonima, ultima traccia nell'EP \"\"."}
{"id": "841077", "revid": "22475", "url": "https://it.wikipedia.org/wiki?curid=841077", "title": "Guerra Anglo-Zanzibar", "text": ""}
{"id": "841079", "revid": "253269", "url": "https://it.wikipedia.org/wiki?curid=841079", "title": "Robert Reed", "text": "Biografia.\nNato a Highland Park (Illinois), Reed trascorse la propria giovinezza in Oklahoma e studi\u00f2 Shakespeare al college. Divenne popolare agli inizi degli anni '60 per la partecipazione alla serie televisiva \"La parola alla difesa\" (1961-1965), al fianco di E.G. Marshall, e in seguito alla sitcom \"La famiglia Brady\" (1969-1974).\nCarriera.\nDopo aver ottenuto il ruolo di Mike Brady, tuttavia Reed aspirava a lavori pi\u00f9 impegnativi, nei quali mettere a frutto i suoi studi su Shakespeare. \nCome conseguenza delle sue mancate aspettative, Reed litigava costantemente con il creatore dello show, Sherwood Schwartz, e fu felice quando termin\u00f2 la serie, ma ritorn\u00f2 comunque in \"The Brady Bunch Hour\" e in film televisivi che riunivano il cast de \"La famiglia Brady\". Nello stesso periodo interpret\u00f2 il ruolo di Adam Tobias nella serie poliziesca \"Mannix\" (1967-1975).\nDopo la fine de \"La famiglia Brady\", nel 1974, Reed recit\u00f2 in show televisivi, in serie come \"Medical Center\" (1975) e in film per il piccolo schermo, come \"Pray for the Wildcats\" (1974). Apparve inoltre nel film \"The Boy in the Plastic Bubble\" (1976), nelle miniserie \"Il ricco e il povero\" (1976) e \"Radici\" (1977), e nelle serie \"Wonder Woman\" (1976), \"Hawaii Squadra Cinque Zero\" (1979), \"Charlie's Angels\" (1980), \"Vega$\" (1981) e \"La signora in giallo\" (1985-1990). \nInterpret\u00f2 regolarmente il Dr. Adam Rose nel medical drama \"Mary Benjamin\" nella stagione 1981-1982. Nel 1986 interpret\u00f2 Lloyd Kendall nella soap opera \"Aspettando il domani\".\nCome molti attori omosessuali di oggi e di allora, Reed non si esponeva riguardo alla sua sessualit\u00e0: fu sposato per poco tempo con Marilyn Rosenberg (1957-1959), dalla quale ebbe una figlia, Caroline Reed, nata nel 1958. Caroline ebbe un piccolo ruolo nella serie \"La famiglia Brady\", nell'episodio intitolato \"The Slumber Caper\". "}
{"id": "841080", "revid": "15756", "url": "https://it.wikipedia.org/wiki?curid=841080", "title": "Ippopotami", "text": "Ippopotami \u00e8 il 16\u00b0 album di Roberto Vecchioni, pubblicato dalla CGD nel 1986.\n\u00c8 sicuramente uno dei suoi dischi meno apprezzati dal pubblico, il quale contribuisce al divorzio artistico tra Vecchioni e Michelangelo Romano, coautore di alcuni brani dell'album. Buona parte dei titoli sono mutuati da famose pellicole cinematografiche.\nNella canzone che ne d\u00e0 il titolo si polemizza contro i trasformisti e i rampanti della scala sociale, paragonati al mammifero dall'aspetto goffo ed eccessivo. La stessa traccia, dalla inusuale durata di nove minuti, \u00e8 legata a un intermezzo strumentale, che sviluppa il tema della canzone precedente, e dove Vecchioni si limita a recitare alcuni versi.\nIn \"Nel regno di Napoli\" c'\u00e8 la dicotomia tra la nobilt\u00e0 che comandava a Napoli al tempo della dominazione straniera e la miseria del popolo. Le lingue francese e napoletana si mescolano rappresentando le due classi, nobilt\u00e0 e miseria, agli antipodi bench\u00e9 presente nella stessa citt\u00e0, contrasto rafforzato anche dalla contrapposizione degli avverbi \"quelquefois\" (\"talvolta\" in francese) e \"sempe\" (\"sempre\" in napoletano). La canzone \u00e8 edita come unica traccia, e suddivisa in tre parti i cui titoli sono presi da celebri opere teatrali ambientate a Napoli, divenute poi anche dei film. La prima e la terza di queste presentano la medesima melodia; la seconda, \"L'oro di Napoli\" \u00e8 cantata dai Piccoli Cantori di Nini Comolli.\n\"Aimez-vous Chopin?\" \u00e8 ispirato alla trama del film \"I love you\", con protagonista Christopher Lambert, dove uno degli oggetti chiave \u00e8 un portachiavi, nominato nel testo.\nLa melodia di \"Oltre il giardino\" \u00e8 uguale a quella di \"Livingstone\", inclusa nel precedente album \"Bei tempi\".\n\"Chiari di luna\" \u00e8 cantata interamente in francese, e nell'arrangiamento si ispira alla \"Sonata al chiaro di luna\" di Ludwig Van Beethoven.\nLe ultime tre tracce furono pubblicate inizialmente solo nella versione musicassetta, la quale era abbinata allo stesso vinile, i due formati essendo venduti a un prezzo vantaggioso. Questa operazione fu annunciata come un tentativo di lotta alla pirateria dei nastri illegali. Queste tre tracce supplementari rappresentano tuttavia dei provini di studio, e la prima di queste racchiude una sorta di intervista a commento delle singole tracce, frammista ad alcuni lacerti da sala di incisione.\nTracce.\nNella prima edizione dell'album, le ultime tre tracce erano presenti solo nella cassetta abbinata all'LP."}
{"id": "841085", "revid": "196390", "url": "https://it.wikipedia.org/wiki?curid=841085", "title": "Podicepediformi", "text": ""}
{"id": "841089", "revid": "1149807", "url": "https://it.wikipedia.org/wiki?curid=841089", "title": "Vita (periodico)", "text": "Vita \u00e8 un periodico in italiano interamente dedicato al Terzo settore. Fondato da Riccardo Bonacina, editore e direttore responsabile, \u00abVita\u00bb \u00e8 edito dall'omonima societ\u00e0 editoriale. La redazione \u00e8 guidata da Giuseppe Frangi, responsabile dei contenuti del periodico. Partecipa alla creazione dei contenuti un comitato editoriale in cui siedono oltre 60 organizzazioni non profit italiane, fra cui: ACLI, Save the Children, ABIO, AISLA, Associazione Dynamo, Trenta ore per la vita, AVIS, Consorzio Gino Mattarelli, Confartigianato, Centro Sportivo Italiano, CSVnet, Mission Bambini, Fondazione Don Gnocchi, Fondazione Exodus, Lega del filo d'oro, Opera San Francesco, Telefono Azzurro e WWF Italia.\nStoria.\nNato nel 1994 sulla scia dell'esperienza televisiva di Riccardo Bonacina che in quegli anni conduce il programma \"Il coraggio di vivere\" su Rai Due, il settimanale \"Vita\" diventa nel corso degli anni punto di riferimento per il Terzo settore, promuovendo in modo diretto, attraverso campagne stampa o petizioni, o indiretto leggi importanti per il settore: dal sostegno alla Legge 185 del 1990 sulla trasparenza del commercio di armi, all'approvazione del Decreto Legislativo n. 460 che sancisce l'esistenza delle Onlus (Organizzazioni non lucrative di utilit\u00e0 sociale) nel 1997, alla cosiddetta \"Pi\u00f9 Dai, Meno Versi\", ovvero la Legge n. 80 del 2005 sulla deducibilit\u00e0 delle donazioni a favore di Onlus, alla Legge 155 nel 2003, altrimenti detta \"del Buon Samaritano\", passando per il sostegno alla misura del cinque per mille del 2005.\nNel 2012 il settimanale viene completamente rinnovato diventando un quotidiano online ed un mensile cartaceo. Alla direzione \u00e8 tornato il fondatore Riccardo Bonacina."}
{"id": "841090", "revid": "196390", "url": "https://it.wikipedia.org/wiki?curid=841090", "title": "Podicipedidi", "text": ""}
{"id": "841094", "revid": "84184", "url": "https://it.wikipedia.org/wiki?curid=841094", "title": "Luigi Carnacina", "text": "Autore di numerosi libri di cucina nazionale e internazionale, propose una nuova sistematizzazione dell'argomento.\nBiografia.\nA soli dodici anni, cominci\u00f2 a lavorare come cameriere e sguattero nell'osteria del padrino. A quattordici lasci\u00f2 l'Italia iniziando cos\u00ec la sua ascesa nella gerarchia alberghiera.\nLavor\u00f2 al \"Ciro's\" di Monte Carlo dove ebbe modo di conoscere il maestro Auguste Escoffier con cui lavor\u00f2 all'Hotel Savoy di Londra e che nel 1920 lo assunse come direttore nel suo \"Restaurant de l'Ocean\" di Ostenda. Poi fu \"ma\u00eetre\" d'hotel in diversi alberghi di gran classe e, dal 1933, direttore generale di grand-hotel e ristoranti sia in Europa sia in America. Si ritir\u00f2 da questa attivit\u00e0 nel 1956, iniziando a scrivere libri sulle sue esperienze nel campo della gastronomia. Nacque cos\u00ec \"La grande cucina\", un manuale di gastronomia europea e nel 1961 \"Il Carnacina\", pubblicato a Milano dalla Garzanti, manuale gastronomico dettagliato e completo che fornisce una descrizione accurata delle pi\u00f9 importanti ricette italiane e francesi, con particolare considerazione per le salse di Escoffier. La notoriet\u00e0 nazionale arriv\u00f2 nel novembre del 1961, quando scrisse, in collaborazione con il giornalista Veronelli, \"La cucina rustica regionale\", sempre edito da Garzanti.\nRiconoscimenti.\nAl suo nome \u00e8 intitolato dal 1973 l'IPSSAR di Bardolino, in provincia di Verona e la succursale a Valeggio sul Mincio, sempre nella provincia di Verona."}
{"id": "841096", "revid": "287204", "url": "https://it.wikipedia.org/wiki?curid=841096", "title": "Agri di Valtorta", "text": ""}
{"id": "841098", "revid": "1456895", "url": "https://it.wikipedia.org/wiki?curid=841098", "title": "Piaggio Ciao", "text": "Il Piaggio Ciao \u00e8 stato uno dei ciclomotori pi\u00f9 venduti in Italia. Fu prodotto dalla Piaggio dal 1967 al 2006.\nCaratteristiche.\nProgettato da un'equipe capeggiata dall'ingegner Bruno Gaddi, sin dalla sua presentazione si \u00e8 particolarmente distinto per la semplicit\u00e0 meccanica: \u00e8 infatti provvisto di un motore a cilindro orizzontale da 49,77cm\u00b3 (alesaggio \u00d7 corsa 38,4 \u00d7 43\u00a0mm) a due tempi funzionante con Miscela olio-benzina al 2%; carburatore Dell'Orto SHA 12/10; distribuzione regolata da una spalla dell'albero motore. Raffreddamento ad aria forzata sul cilindro per mezzo di una ventola ricavata con alette di fusione sul volano magnete. La testa \u00e8 esposta al flusso d'aria naturale. L'avviamento avviene tramite pedali dapprima molto simili a quelli di una bicicletta, in seguito fatti di metallo ricoperto di plastica nera. Essi azionano con un giro di catena la ruota posteriore, che a sua volta trasmette il movimento al motore attraverso la cinghia di trasmissione. Ci\u00f2 comporta la presenza di due distinti gruppi di frizione automatica (uno per l'avviamento, l'altro per il moto normale) entrambi alloggiati nel medesimo gruppo rotante. Lo spegnimento non avviene con il consueto \"bottone di massa\" ma agendo con una corta leva al manubrio su una valvolina in testa (decompressore).\nDotato di un telaio semplice in lamiera d'acciaio, le cui forme richiamavano le biciclette da donna del tempo e al cui interno era ricavato anche il serbatoio del carburante (2,8 litri di capacit\u00e0), di trasmissione automatica a cinghia trapezoidale e di impianto frenante a tamburo divenne in breve tempo un veicolo di successo al pari dell'altra famosa creazione della casa, la Vespa.Nella fabbricazione si era cercato di ridurre al minimo i costi e di contenere il peso (inferiore a 40\u00a0kg, a secco); tutto era improntato alla massima semplicit\u00e0, a partire dall'impianto delle sospensioni anteriori a biscottino. Per quanto riguarda il posteriore, la sospensione era addirittura inesistente e il comfort per il guidatore era affidato a delle molle sottostanti al sellino. Un ridotto numero di esemplari della prima serie (versioni C7N e C9N) aveva la ruota anteriore anch'essa priva di sospensione e dotata di un freno a forcella di tipo ciclistico. Queste scelte tecniche resero possibile, in data 11 ottobre 1967, presentarlo al pubblico al prezzo di listino di sole 54.000 lire (Versioni C7N e C9N), 59.000 lire (versioni C7E e C9E) e 61.000 lire (versioni C7V e C9V). Per fare un paragone, una Vespa 50 Special nel 1969 costava 132.000 lire, pi\u00f9 del doppio della versione pi\u00f9 accessoriata del Ciao. La prima serie (1967-1970), distinguibile per il faro tondo e il manubrio ad U, era l'unica versione prodotta in sei varianti: tre con ruote da 2-17\" (C7), e tre con ruote da 2-19\" (C9); ognuna era disponibile con forcella rigida e freni anteriori a pattino (versioni N), forcella elastica (versioni E), oppure con forcella elastica e variatore automatico di velocit\u00e0 (versioni V). Le varianti, quindi, sono: C7N, C9N, C7E, C9E, C7V, C9V. Tutte le altre versioni fino al 1979 erano disponibili solo nelle varianti C7E e C7V.\nA partire dal 1971, in sostituzione del Ciao Lusso, venne introdotta la versione SC (Super Confort), nella quale la sella (con le proprie normali molle sotto al rivestimento) era retta da un braccio imperniato nel ripiano portapacchi posteriore e supportato da una corta molla alloggiata nel puntale anteriore del medesimo ripiano. Combinando i due tipi di sella con la presenza o meno del variatore di velocit\u00e0, vi erano quindi disponibili 4 versioni del modello base (R2-R2V-SC-SCV). Il prezzo massimo (nel 1973) era di poco inferiore a 140.000 lire.\nUno dei suoi punti di forza era certamente il peso irrisorio, oltre al ridotto consumo di carburante (pari a circa 50\u00a0km/l, che gli permettono una percorrenza di 140\u00a0km con un pieno; la casa dichiarava fosse di 70\u00a0km/l) e alla manutenzione particolarmente semplificata. Altre caratteristiche di successo sono il gancio portaborsa, il portapacchi posteriore, l'antifurto di tipo bloccasterzo e la possibilit\u00e0 d'essere impiegato anche come bicicletta semplicemente sbloccando il mozzo posteriore premendo un perno.Il suo successo sul mercato indusse varie aziende specializzate nella produzione post-vendita a predisporre accessori ed elaborazioni specifiche per questo modello; tra le pi\u00f9 note quelle di Malossi, Polini, Giannelli, Pinasco, Deganello e Simonini. Fra gli accessori disponibili c'erano il parabrezza, lo specchietto sinistro, il tappo per il serbatoio apribile con una chiave, il tachimetro/contachilometri (alloggiato nel faro), il portapacchi anteriore, quello posteriore, cestino portaoggetti, bloccaruota posteriore e borse laterali.\nIl suo successo non fu limitato al mercato italiano, ed ottenne un buon riscontro anche sul mercato tedesco, dove veniva venduto in due versioni di cui una (\"Mofa\") con velocit\u00e0 massima ulteriormente ridotta a 25 km/h rispetto a quella di 40\u00a0km/h ammessa dal Codice della strada italiano di quel periodo.\nDurante i quasi 40 anni di produzione, con 3 milioni e mezzo di esemplari, il Ciao \u00e8 stato il ciclomotore italiano pi\u00f9 venduto nel mondo\". La sua linea \u00e8 rimasta pressoch\u00e9 invariata; le modifiche hanno riguardato principalmente il propulsore. Infatti, nel 1987 fu introdotto un carburatore Dell'Orto SHA 12/12. Nel 1996 viene introdotto un nuovo statore: vengono abbandonate le puntine platinate per far posto alle bobine elettroniche CDI e viene introdotta anche la versione Mix (miscelatore automatico). Nel 1999 il motore viene omologato Euro I che, nel 2003, diventa Euro 2.\nData anche l'importanza storica del modello \u00e8 stato istituito, in collaborazione con la Piaggio, un Registro Storico dedicato.\nIl Ciao e la \"sardomobile\".\n\"Sardomobile\" \u00e8 il termine metaforico con il quale, negli anni settanta, veniva definita l'automobile in una campagna pubblicitaria della Piaggio.\nIn quegli anni, molti erano ancora i sostenitori della supremazia del mezzo a due ruote per la mobilit\u00e0 autonoma urbana ed extraurbana che, con il termine \"sardomobili\", intendevano sottolineare il grande senso di libert\u00e0 della moto, in rapporto al viaggiare in auto tra anguste pareti di lamiera, quasi come sardine in scatola.\nTale definizione venne introdotta in una fortunata e martellante campagna pubblicitaria della Piaggio che, tra i diversi slogan, recitava: \"Le sardomobili hanno cieli di latta. Liberi chi Ciao\".\nIl termine ebbe grande diffusione, soprattutto tra i giovani motociclisti, e rimase in uso fino agli anni ottanta, quando le maggiori dimensioni interne delle automobili utilitarie prodotte in quel decennio resero meno significativa la condizione di \"inscatolamento\" degli occupanti.\nLe singole Versioni.\nIl Ciao, dal 1967 al 2006 \u00e8 stato presentato in varie versioni.\nIl Ciao Porter.\nIl Ciao Porter \u00e8 una particolare serie di Ciao tre ruote con cassone anteriore. Era utilizzato prevalentemente dalla Nettezza Urbana. \u00c8 stato prodotto in tre versioni:\nModelli derivati.\nDal Ciao vennero prodotti altri cinque modelli, ciclisticamente pi\u00f9 raffinati:\nLa Gilera, poich\u00e9 controllata da Piaggio, ha prodotto alcuni ciclomotori adottando propulsore e altre componenti del Ciao. Sono i seguenti:\nLa Italjet produceva alcuni ciclomotori adottando propulsore del Ciao. Questi sono:"}
{"id": "841100", "revid": "1573940", "url": "https://it.wikipedia.org/wiki?curid=841100", "title": "Larry Riley", "text": "Mor\u00ec di AIDS nel 1992."}
{"id": "841103", "revid": "2201117", "url": "https://it.wikipedia.org/wiki?curid=841103", "title": "Faustino e Giovita", "text": "Faustino e Giovita erano due giovani nobili bresciani vissuti nel II secolo d.C., che intrapresero la carriera militare e divennero cavalieri. In seguito furono convertiti al cristianesimo dal vescovo Apollonio e subirono il martirio tra il 120 e il 134, per non aver voluto sacrificare agli d\u00e8i. Sono venerati dalla Chiesa cattolica come santi, si festeggiano il 15 febbraio e sono patroni della citt\u00e0 e della diocesi di Brescia e della parrocchia di Sorbolo.\nConversione.\nFurono convertiti e battezzati da Sant'Apollonio, vescovo di Brescia, che li accolse nella comunit\u00e0 dei primi cristiani bresciani. Furono subito molto impegnati nell'evangelizzazione ed erano efficaci predicatori, tanto che il vescovo nomin\u00f2 Faustino presbitero e Giovita diacono.\nIl successo della loro predicazione li rese invisi ai maggiorenti di Brescia, che temevano la diffusione del cristianesimo. Era il periodo della persecuzione voluta da Traiano ed alcuni personaggi potenti della citt\u00e0 invitarono il governatore della Rezia, Italico, ad eliminarli con il pretesto di preservare l'ordine pubblico. In seguito, tuttavia, sopravvenne la morte di Traiano e il governatore ritard\u00f2 la cattura, in attesa dell'elezione di un nuovo imperatore.\nMartirio.\nL'imperatore Adriano ordin\u00f2 a Italico di procedere nella persecuzione, Faustino e Giovita si rifiutarono di sacrificaree agli d\u00e8i e furono incarcerati. Intanto l'imperatore di ritorno dalla campagna di Gallia si ferm\u00f2 a Brescia, venne coinvolto nella faccenda ed egli stesso chiese ai due giovani di adorare il dio sole ma essi si rifiutarono ed anzi colpirono la statua del dio pagano. L'imperatore ordin\u00f2 che fossero dati in pasto alle belve del circo e furono rinchiusi in una gabbia con delle tigri. Le fiere rimasero mansuete e si accovacciarono ai loro piedi; il miracolo ebbe come effetto la conversione di molti spettatori tra cui anche la moglie del governatore Italico, Afra che diverr\u00e0 un giorno anche lei martire e sar\u00e0 proclamata santa. \nVenne ordinato che i giovani fossero scorticati vivi e messi al rogo. Il martirologio racconta come il fuoco non tocc\u00f2 nemmeno le vesti dei due condannati e le conversioni in citt\u00e0 ebbero ancora pi\u00f9 larga diffusione.\nFurono tenuti prigionieri nelle carceri di Milano dove subirono molte torture, quindi furono trasferiti a Roma dove furono di nuovo dati in pasto alle fiere nel Colosseo, ma anche stavolta ne uscirono indenni. Furono imbarcati e mandati a Napoli, e pare che grazie ad una loro intercessione una tempesta durante il viaggio si plac\u00f2. Le torture continuarono, infine si decise di spingerli nel mare su una barchetta che per\u00f2 torn\u00f2 a riva (secondo la leggenda fu riportata in salvo dagli angeli).\nFurono quindi condannati a morte, riportati a Brescia e il 15 febbraio furono decapitati, poco fuori porta Matolfa.\nI corpi furono sepolti nel cimitero di San Latino e nello stesso luogo il vescovo Faustino successivamente fece edificare la chiesa di San Faustino ad Sanguinem oggi Sant'Angela Merici\nLa storia della loro vita e la testimonianza del loro martirio \u00e8 narrata nella \"Legenda Maior\".\nCulto.\nGeneralmente i due santi vengono rappresentati in veste militare romana, spesso con la spada in un pugno e la palma del martirio nell'altra. Altre raffigurazioni li mostrano in vesti religiose, Faustino con le fattezze di un presbitero, Giovita invece di diacono.\nIl culto dei due santi si diffuse verso l'VIII secolo d.C.. Risale a questo periodo, infatti, la narrazione leggendaria della loro vita. I Longobardi diffusero la devozione per i due santi in tutta l'Italia, in particolare a Viterbo.\nDa segnalare anche l'intitolazione ai due santi di una chiesa, probabilmente di origine proto-romanica, ad Aigovo, frazione montana del comune di Molini di Triora (Im)\nFaustino e Giovita divennero i santi patroni di Brescia nel 1438, in seguito ad un evento straordinario avvenuto nel corso dei decisivi combattimenti che portarono i milanesi a levare un feroce assedio, il 13 dicembre 1438. Si racconta che i due santi apparvero sulle mura della citt\u00e0 e aiutarono i bresciani a vincere i milanesi, respingendo le palle delle cannonate a mani nude. A Brescia vengono festeggiati il 15 febbraio, giorno nel quale si svolgono numerose manifestazioni tradizionali, tra cui una famosa e storica fiera popolare.\nDal XXI secolo la festa di San Faustino \u00e8 considerata da festa di chi cerca l'anima gemella, in contrapposizione a san Valentino festeggiato il 14 febbraio.\nI santi Faustino e Giovita sono patroni anche dei paesi di Quinzano d'Oglio, Chiari e Sarezzo e della Citta di Darfo Boario Terme, in provincia di Brescia e di Brembate in provincia di Bergamo.\nSempre in provincia di Bergamo, sono patroni diVilla d'Alm\u00e8. All'interno della chiesa parrocchiale, ad essi dedicata, si trova un ciclo di affreschi attribuiti a Giovanni Antonio Raggi che rappresenta gli eventi pi\u00f9 importanti della vita dei martiri.\nI due santi sono patroni anche del paese di Sorbolo dove, secondo la tradizione, avrebbero sostato durante l'ultima deportazione verso Brescia. All'interno della chiesa parrocchiale, ad essi dedicata, si trova una pala d'altare del XVIII secolo raffigurante il loro martirio, opera del pittore parmense Giuseppe Peroni."}
{"id": "841106", "revid": "729019", "url": "https://it.wikipedia.org/wiki?curid=841106", "title": "Premuda (isola)", "text": "Prem\u00f9da (in croato \"Pr\u00e8muda\") \u00e8 un'isola della Croazia, situata nel mare Adriatico a sud di Lussino e a ovest di Pago, nelle isole Liburniche meridionali.\nAppartiene al territorio di Zara, nella regione zaratina e vi risiedono 64 abitanti.\nAnticamente era conosciuta anche come \"Pamodos\", \"Pyrotima\" e \"Primodia\" e, in tedesco, \"Permud\".\nGeografia fisica.\nSituata nella parte nordoccidentale dell'arcipelago delle isole Liburniche meridionali, Premuda \u00e8 bagnata a nord dal canale del Quarnarolo, a ovest dal mare Adriatico, a sud dalla bocca di Premuda e a est dal canale di Selve. Quest'ultimo separa Premuda da Selve, il canale di Quarnarolo la separa da Asinello mentre la bocca di Premuda la separa da Scarda.\nDista 14\u00a0km da Lussino, 27,4\u00a0km da Pago e, nel punto pi\u00f9 ravvicinato, punta Darchio (\"Arti\u0107\") nel comune di Brevilacqua, 35,7\u00a0km dalla terraferma.\nPremuda \u00e8 un'isola di forma stretta e allungata, orientata in direzione nordovest-sudest, che misura 8,865\u00a0km di lunghezza e 1,6\u00a0km di larghezza massima. Ha una superficie di 8,665\u00a0km\u00b2 e uno sviluppo costiero di 25,731\u00a0km. Al centro, sulla collina Vetta, raggiunge un'elevazione massima di 88,2\u00a0m s.l.m.\nLe estremit\u00e0 dell'isola sono: punta Nosdra o Nosdre (\"rt Medvijak\") a nord, punta del Dente (\"Zubi\u0107\") a ovest e punta Lupata (\"Lopata\") a est e sud.\nCoste.\nLe coste di Premuda hanno un coefficiente d'indentazione di 2,45, che indica uno sviluppo costiero alquanto movimentato. Fatta eccezione per le poche spiagge, le coste sono aspre e rocciose. Le scogliere sono ripide nella parte occidentale e si sviluppano ai piedi dei sistemi collinari di \"Grbica\" e di \"Podbrizi\", dove raggiungono inclinazioni di 20\u00b0-30\u00b0 rispetto alla verticale, ma pi\u00f9 a sud si possono incontrare anche punti inclinati di 50\u00b0 o quasi totalmente verticali.\nTra i promontori, oltre alle gi\u00e0 citate estremit\u00e0, sono degni di nota:\nLe insenature principali sono invece:\nA San Ciriaco e a valle Losa si trovano due piccoli fari.\nGeologia.\nL'isola pu\u00f2 essere geologicamente divisa in tre zone, che si sviluppano parallelamente tra loro e vanno da nordovest a sudest: costa orientale, parte centrale e costa occidentale.\nLa prima \u00e8 formata principalmente da carbonati risalenti al Cretacico (alto Cenomaniano-basso Turoniano). Le rocce sono calcari con presenza di fossili di \"Chondrodonta\" e di foraminiferi che si alternano a dolomiti. I calcari, in particolare, sono di tipo sedimentario (calcilutiti, calcareniti e calcari bioaccumulatisi) e di colore bruno, si sfaldano molto facilmente e contengono specie fossili come \"Cyclolina cretacea\", \"Lituonella reicheli\", \"Pseudochrysalidina sp.\" e \"Spiroloculina sp.\"\nLa pi\u00f9 larga parte centrale \u00e8 formata da depositi di calcare del Turoniano di colore bianco, spessi e compatti, di consistenza ghiaiosa e aspetto brecciato.\nInfine, la costa occidentale \u00e8 di formazione pi\u00f9 recente, con rocce calcaree del Turoniano-Senoniano. Le formazioni di questo tipo non corrono comunque lungo tutta la costa ma sono sostituite in pi\u00f9 punti dalle rocce della parte centrale. Queste rocce sono soprattutto calcilutiti, calcilutiti-calcareniti e, pi\u00f9 raramente, biocalcareniti; sono di grana fine e color grigio chiaro. Tra le specie fossili presenti si riscontrano rudiste come la \"Sauvagesia tenuicostata\" e microfossili come i protisti del genere \"Globigerina\" e \"Globotruncana\".\nLe isolette limitrofe sono invece di formazione pi\u00f9 recente, risalgono al Cenozoico (fino all'Eocene) e i calcari che le formano contengono principalmente rudiste del genere \"Hippurites\", \"Nerinea\" e \"Radiolites\" e foraminiferi come \"Aeolisacus kotori\", \"Thaumatoporella parvovesiculifera\" e \"Globotruncana lapparenti tricarinata\".\nPremuda \u00e8 inoltre attraversata da doline secche, frutto dei processi carsici-fluviali del periodo pi\u00f9 piovoso del Pleistocene, che hanno modellato il letto carbonatico e poco permeabile dell'isola e ne hanno causato l'erosione del calcare dovuta al fluire in superficie delle precipitazioni. Il materiale eroso, sotto forma di regolite, si \u00e8 poi accumulato alle bocche delle gole o nei pressi delle insenature, dove \u00e8 ancora soggetto ad azioni abrasive.\nI suoli tipici presenti sull'isola sono la rendzina e la terra rossa, prodotti dalla degradazione meteorica del calcare. La terra rossa \u00e8 di colore bruno-rossastro, composta prevalentemente da alluminio e ossidi di ferro ed \u00e8 usata dagli isolani per arricchire i terreni coltivabili.\nOrografia.\nPremuda ha una forma leggermente ondulata. Forti movimenti tellurici dell'Eocene-Oligocene hanno lasciato come marchio poche alture scoscese, soprattutto nella zona pi\u00f9 esposta ai venti di bora. Le restanti alture hanno un andamento pi\u00f9 dolce.\nOltre alla collina Vetta (\"Vrh\"), la pi\u00f9 alta dell'isola, si incontrano altri rilievi tra i 30-70\u00a0m come \"Kal\u010di\u0107\" (67\u00a0m), \"Grbica\" (70\u00a0m) e \"Bale\" (49,3\u00a0m); lo stesso insediamento di Premuda si trova nei pressi di alcune alture di 45-54\u00a0m.\nNella parte nordoccidentale, zone piatte si alternano a numerose doline (nella localit\u00e0 chiamata Jama c'\u00e8 la pi\u00f9 grande dell'isola, con un ingresso di 100\u00a0m di diametro) e depressioni carsiche del terreno, riscontrabili anche nella zona di \"Kalpi\u0107ka glava\" e lungo il sistema collinare di \"Turnac\" nel sudest.\nIdrografia.\nSu Premuda non ci sono corsi d'acqua permanenti ma solo alcuni flussi torrentizi che si formano durante abbondanti precipitazioni. Le acque superficiali si accumulano in pozze, doline e gole, soprattutto nei pressi delle zone costiere e vengono utilizzate per l'irrigazione e come abbeveratoi per il bestiame; il resto finisce in strutture come grotte, quando non riesce a filtrare ulteriormente nel sottosuolo.\nClima.\nLe temperature medie annue si aggirano attorno ai 15,2 \u00b0C, con medie massime di 23,7 \u00b0C a luglio e medie minime di 7 \u00b0C a gennaio; i picchi sono invece 36 \u00b0C a luglio e -9 \u00b0C a gennaio. A causa dell'assenza di una stazione meteorologica su Premuda, queste misurazioni si basano sugli gli effetti ciclonici e anticiclonici del centro e nord Adriatico, sull'influenza del mare, dei rilievi e dell'insolazione delle stazioni vicine.\nLa media annua delle precipitazioni \u00e8 di 922\u00a0mm, basata sulle rilevazioni di una stazione pluviometrica locale e comparata con quelle vicine. Novembre \u00e8 il mese pi\u00f9 piovoso con 137\u00a0mm d'acqua, mentre \u00e8 giugno quello meno piovoso con 46\u00a0mm.\nFlora.\nPosizione geografica, caratteristiche del suolo e condizioni climatiche permettono lo sviluppo di una specifica flora eumediterranea. Si tratta principalmente di piante sempreverdi, dalle foglie carnose o pelose, adatte a vivere ad alte temperature e scarse precipitazioni nella parte pi\u00f9 secca dell'anno. La fitocenosi prevalente \u00e8 la \"Orno-quercetum ilicis\", con tipici piccoli boschi di leccio presenti per lo pi\u00f9 nel sudest dell'isola. In questi boschi il sottobosco \u00e8 piuttosto rado. Si possono comunque trovare arbusti di corbezzolo, di terebinto, di viburno tino, di ginestra odorosa e altre piante associate alla fitocenosi. Il resto dell'isola \u00e8 coperto da parti di macchia mediterranea e di gariga. Il ginepro licio e l'Erica arborea sono le specie pi\u00f9 largamente diffuse ma si incontrano anche il ginepro rosso e la sua sottospecie, il ginepro coccolone, l'olivastro e il mirto nella macchia, e il paleo delle garighe, l'elicriso italiano, la salvia e il rosmarino nella gariga. Altre piante spontanee presenti su Premuda sono l'asparago, il rovo e la salsapariglia nostrana che crescono su entrambi i terreni.\nNella localit\u00e0 di Jama crescono abbondanti la cannuccia di palude e la felce maschio, mentre lungo la costa, adattatesi all'alta salinit\u00e0, \u00e8 facile incontrare l'euforbia delle scogliere, la piantaggine delle argille e il limonio reticolato.\nTra le specie coltivate o introdotte prevalgono l'olivo, la vite, il fico, il mandorlo, l'amolo, l'acacia, il melograno e l'alloro, mentre sono pi\u00f9 rari il cipresso e il pino di Aleppo.\nStoria.\nLa prima menzione scritta di Premuda si ha nella cosiddetta Tavola Peutingeriana dove l'isola appare sotto il nome di \"Pamodos\". Questo nome, di origine preindoeuropea, lascia pensare che l'isola fosse abitata precedentemente dai Liburni.\nLa presenza romana sull'isola \u00e8 limitata ad alcune cave.\nNel VII secolo Premuda ricompare sulla mappa/lista chiamata Cosmografia ravennate sotto il nome di \"Primodia\", di chiare origini latine, che forse richiamava la posizione geografica come prima isola dell'arcipelago zaratino che si incontrava venendo da ovest. Da \"Primodia\" deriva inoltre il nome attuale.\n\"Pyrotima\" \u00e8 invece il nome citato da Costantino VII Porfirogenito nei suoi scritti del X secolo, dove Premuda viene descritta come isola disabitata a causa dell'assenza di \"castrum\" e altri grandi insediamenti. Nonostante ci\u00f2 \u00e8 pi\u00f9 verosimile che l'isola fosse abitata e che ci fossero piccoli insediamenti: al periodo medievale risalirebbero infatti i resti della chiesa chiamata \"Gar\u0161ka\" dai locali (nei pressi di valle Calpig) e in alcuni scritti si cita anche una chiesa di sant'Anna di cui oggi si \u00e8 persa memoria.\nLa toponomastica di Premuda indica chiaramente una forte presenza croata in periodo contemporaneo e successivo all'epoca romana. Quando i Croati occuparono l'isola non trovarono infatti alcun insediamento romano, a dimostrazione dello scarso interesse di questi ultimi per l'isola. Per questo motivo i nomi delle localit\u00e0 sono stati creati \"ex novo\" dagli stessi Croati, che non potevano basarsi su nomi precedenti. Premuda fu chiamata \"Dla\u010dnik\" o \"Dlasnik\" (da \"dla\u010dan\", capelli, forse a indicare il tipico piccolo albero dalle foglie aghiformi che si incontra su tutta l'isola), nome che appare per la prima volta nel 1567 e che si \u00e8 protratto fino al XX secolo nella parlata locale e in alcuni scritti glagolitici, ma che ha una chiara origine antecedente al dominio veneziano sull'isola (1409).\nPremuda appare invece per la prima volta sul catasto di Zara nel 1421.\nAl censimento del 1527 su Premuda risiedevano 110 persone, che scesero drasticamente a 26 nel 1608 a causa dei continui attacchi dei pirati turchi tra il 1559 e il 1685. Tra il 1714 e il 1718, i Turchi rinnovarono i loro attacchi contro le isole e le navi veneziane nel nord dell'Adriatico, che portarono alla costruzione di una torre d'osservazione su Premuda.\nDopo la caduta di Venezia e fino allo scoppio della prima guerra mondiale, l'isola fece parte dell'Impero austro-ungarico (con la breve parentesi delle province illiriche dell'Impero francese del 1809-1815).\nNel 1918 le acque attorno all'isola furono testimoni dell'affondamento della corazzata SMS \"Santo Stefano\" da parte dei MAS italiani, durante la cosiddetta impresa di Premuda.\nDopo la fine della prima guerra mondiale e il trattato di Rapallo (1920) Premuda fu annessa alla Jugoslavia.\nIl 6 settembre 1991 le forze d'occupazione jugoslave si ritirarono dalla base che avevano sull'isola, lasciando Premuda in mano ai croati.\nGeografia politica.\nAl censimento del 2011 Premuda contava 64 abitanti concentrati quasi tutti tra il centro principale omonimo e la frazione di San Ciriaco (\"Krijal\").\nTra la fine del XIX secolo e l'inizio del XX secolo, la popolazione si aggirava attorno ai 500-600 abitanti, con un picco di 647 al censimento del 1905. Dal 1910 in poi c'\u00e8 stato per\u00f2 un costante calo che ha avuto il suo minimo ai censimenti del 1991e del 2001 con la registrazione di 58 abitanti residenti.\nLa strada principale unisce, passando per Premuda, San Ciriaco a valle Losa dove si trovano i due porti dell'isola.\nPremuda \u00e8 raggiungibile via traghetto lungo la tratta Zara-Lussinpiccolo o via catamarano che da Zara fa tappa anche sulle isole di Selve e Ulbo.\nCi sono due chiese: la prima dedicata a san Giacomo a Premuda e la seconda dedicata a san Ciriaco nella frazione omonima.\nTurismo.\nIn estate l'isola arriva a ospitare circa 300 persone attirate da attivit\u00e0 come pesca, caccia e immersioni. Nel villaggio ci sono due ristoranti e due mini-market che fungono anche da bar. Le mete turistiche principali sono il sistema sottomarino di grotte chiamato \"Cattedrale\" (\"Katedrala\") situato nell'insenatura di valle Siroka e il relitto della corazzata SMS \"Szent Istv\u00e1n\" (non visitabile al suo interno) situato a 66\u00a0m di profondit\u00e0, qualche chilometro a ovest di Premuda. Altri frequentati punti d'immersione sono quelli attorno agli isolotti di Masarine e di Lutestrago e nei pressi degli scogli Brasici."}
{"id": "841109", "revid": "109614998", "url": "https://it.wikipedia.org/wiki?curid=841109", "title": "Acaste", "text": "Acaste o Acasta () era nella mitologia greca una Oceanina, figlia del titano Oceano e della titanide Teti, una delle Oceanine, citata da Esiodo nella Teogonia al verso 356:\nAltre versioni del mito.\nViene menzionata anche come una delle compagne di Persefone quando andava nei boschi a raccogliere fiori.\nHa lo stesso nome una balia dei figli del re Acasto di Argo."}
{"id": "841111", "revid": "767487", "url": "https://it.wikipedia.org/wiki?curid=841111", "title": "The Ozzman Cometh", "text": "The Ozzman Cometh \u00e8 un album raccolta del cantante heavy metal Ozzy Osbourne, pubblicato nel 1997. La raccolta ha un totale di vendite stimato di 3\u00a0000\u00a0000 di copie in tutto il mondo.\nIl disco.\n\u00c8 la prima raccolta ufficiale del cantante, dopo gli album \"Best of Ozz\" e \"Ten Commandments\". Esso contiene versioni inedite di due brani del periodo Black Sabbath (in particolare la primissima versione di \"War Pigs\" che i Sabbath avevano intitolato \"Walpurgis\") ed il brano \"Back on Earth\" proveniente dalle sessioni in studio per l'album \"Ozzmosis\".\nL'edizione limitata contiene un secondo disco con altre due versioni originali di brani del periodo Black Sabbath ed un'intervista al cantante registrata nel 1988.\nEsiste anche una versione dell'album per il mercato giapponese con i brani \"Walk on Water\" e \"Pictures of Matchstick Men\" come bonus-tracks.\nNella versione rimasterizzata del 2002 i brani contenenti le performance di Bob Daisley e Lee Kerslake sono stati riregistrati (nel caso di \"Goodbye to Romance\", \"Crazy Train\", \"Mr. Crowley\" e \"Over the Mountains\") o sostituiti (\"Shot in the Dark\" cambiata con \"Miracle Man\")."}
{"id": "841113", "revid": "287204", "url": "https://it.wikipedia.org/wiki?curid=841113", "title": "Contea di Franklin", "text": "Contea di Franklin o Franklin County \u00e8 la denominazione delle seguenti contee degli Stati Uniti:"}
{"id": "841119", "revid": "1488558", "url": "https://it.wikipedia.org/wiki?curid=841119", "title": "Campionato europeo di Formula 2 1981", "text": "La stagione 1981 del Campionato europeo di Formula 2 si disput\u00f2 sulla lunghezza di 12 gare. La serie venne vinta dal pilota britannico Geoff Lees su Ralt RH6/81-Honda.\nLa pre-stagione.\nIl 1980 aveva rilanciato la Formula 2, che solo dodici mesi prima, anche a causa della contemporanea, ma effimera, crescita della Formula Aurora era vista dai pi\u00f9 come una categoria in declino. \nPer il 1981 la novit\u00e0 pi\u00f9 rilevante fu l'arrivo della Honda, che gi\u00e0 nella stagione precedente aveva fatto vedere tutto il suo potenziale nelle gare a cui aveva partecipato. Il colosso giapponese si era associata alla Ralt Cars dell'ex progettista della Brabham Ron Tauranac, il quale aveva confermato l'esperto Geoff Lees e sostituito Nigel Mansell (passato in Formula 1) con l'astro emergente neozelandese Mike Thackwell. In attesa dell'arrivo della Bridgestone la Ralt utilizzava le Pirelli, che dopo la buona annata con la Toleman per le prime gare del 1981 poteva contare quasi sul monopolio dei concorrenti. \nA proposito di Toleman: la squadra britannica con il passaggio in Formula 1 aveva chiuso il team ufficiale, e aveva ceduto i disegni della nuova Formula 2 alla Lola per la realizzazione. Vedeva cos\u00ec la nascita la Toleman T850 che gestita da Alan Docking e con piloti ufficiali lo svedese Johansson (vincitore del campionato inglese di formula 3 1980), (numero 1 e sponsor Marlboro) e il vecchio rivale Kenny Acheson con lo sponsor RMC group. Altre Toleman private sono nelle mani di Alberto Colombo e il suo team Sanremo. Il popolare \"Capellone\" brianzolo aveva smesso i panni del pilota rimanendo come direttore sportivo con piloti Pardini (campione della formula 3 italiana), e Carlo Rossi. \nLa March dopo la cocente sconfitta dell'anno passato ingaggi\u00f2 Corrado Fabi (fratello di Teo, passato a correre in Can-Am (monoposto numero 3 sponsorizzata dalla Roloil), il vice-campione europeo di F3 Thierry Boutsen (numero 4 (sponsor Marlboro) e il tedesco Christian Danner con l'elegante livrea nera a righe bianche della Boss.\nMike Earle gestiva ancora il team semi ufficiale che poteva contare sull'italiano Riccardo Paletti con la bianco-azzurra vettura numero 7 sponsorizzata dalla Piooner (con la variante del muso alto sullo stile della Theodore di F1). \nIl team Minardi con i numeri 9 e 10 aveva ingaggiato l'ex motociclista Johnny Cecotto e il campione europeo di F3 Alboreto. Gian Carlo Minardi non aveva sponsor e le sue vetture giallo-nere dovettero affrontare le prime corse con il rischio di non finire la stagione, ma prefer\u00ec affidarsi a piloti promettenti anzich\u00e9 a pi\u00f9 remunerativi \"piloti con la valigia\" . \nL'AGS riconfermava Dallest che nel 1980 gli aveva dato la gioia di ben due vittorie e presentava la Jh18 pi\u00f9 leggera della vettura dell'anno precedente.\nLa Maurer perso, Gabbiani passato in Formula 1, confermava Elgh ormai esperto della categoria e assumeva il giovane colombiano Guerrero protagonista della F3 inglese nell'80. \nMerzario abbandonava la vettura di sua realizzazione per la March 812 e prendeva nel suo team \"Gianfranco\" e Piero Necchi appoggiato dall'Astra (azienda produttrice di carri armati) \nGli svizzeri del team Formel Rennsport club schieravano una Toleman-Lola per Fredy Schnarwiler mentre il team Lista si presentava con J\u00fcrg Lienhard con la March 802. L'inglese Crafword prese il via con una Toleman TG280 (numero 77) gestita dal Plygrange Racing Ltd. \nParteciparono poi una serie di piloti che, soprattutto per motivi di Budget, si presentano solo ad alcuni appuntamenti (generalmente le gare nel proprio paese). Per la prima volta dal 1971 mancava il team di Ron Dennis, dopo la fusione con la McLaren e il passaggio in Formula 1. \nIl 29 marzo il campionato parte da Silverstone. Ad attendere i 31 piloti iscritti c'\u00e8 il classico clima inglese di fine marzo: piovoso.\nRisultati e classifiche.\nClassifica Piloti.\nContano i 9 migliori risultati."}
{"id": "841121", "revid": "580", "url": "https://it.wikipedia.org/wiki?curid=841121", "title": "Admete", "text": "Admete o Admeta () era nella mitologia greca una Oceanina, figlia del titano Oceano e della titanide Teti.\nViene citata da Esiodo nella sua \"Teogonia\", al verso 349.\nAltri nomi.\nUn'altra Admete citata da Pseudo-Apollodoro, era la figlia di Euristeo.\nEntrambe per altri autori (quali Igino nelle sue favole) vengono invece denominate Admeta"}
{"id": "841130", "revid": "3732", "url": "https://it.wikipedia.org/wiki?curid=841130", "title": "Arnold Pannartz", "text": "Biografia.\nChierico dell'arcidiocesi di Colonia, Pannartz giunse in Italia assieme a Conrad Sweynheym (chierico della diocesi di Magonza) per distribuire e vendere i libri stampati in Germania da Johann Fust e Peter Sch\u00f6ffer. Nel 1464 i due monaci furono accolti nel monastero benedettino di Santa Scolastica a Subiaco, abitato all'epoca in stragrande maggioranza da monaci di lingua tedesca o fiamminga. Pannartz aveva preso la tonsura, quindi poteva risiedere in un monastero: insieme con Sweynheym vi impiant\u00f2 la prima officina tipografica sul suolo italiano.\nA Subiaco vennero impressi quattro incunaboli, che sono considerati i primi incunaboli italiani (vedi \"Infra\"). La vicinanza di Subiaco a Roma ebbe un ruolo considerevole, perch\u00e9 l'Urbe fu il vero mercato cui destinare i libri prodotti. \u00c8 probabile che i due tipografi avessero alle loro dipendenze diversi collaboratori, che si resero poco a poco indipendenti e iniziarono a stampare per proprio conto: Sixtus Riessinger, Georg Sachsel e Adam Rot&lt;.\nNell'estate/autunno del 1467 i due monaci si trasferirono a Roma, ospiti dei fratelli Francesco e Pietro Massimo. Esponenti della famiglia di mercanti e banchieri pi\u00f9 importante della citt\u00e0, i due fratelli Massimo erano impegnati anche nel commercio di piombo, stagno, antimonio e carta, tutti materiali necessari per l'arte tipografica. In una delle loro case, situata nelle immediate vicinanze di Campo de' Fiori (oggi Palazzo Massimo istoriato), Sweynheym e Pannartz impiantarono un'officina tipografica che rimase attiva fino al 1475. I libri impressi a Roma mostrano una solida continuit\u00e0 con le scelte editoriali di Subiaco: furono replicati i titoli sublacensi e altri testi classici. Il curatore delle edizioni realizzate a Roma fu l'umanista Giovanni Andrea Bussi, bibliotecario pontificio. La collaborazione dur\u00f2 dal 1468 al 1472. Dal 1472 Bussi si concentr\u00f2 sul suo incarico di bibliotecario vaticano. Pannartz e Sweynheym lo sostituirono con Niccol\u00f2 Perotti. La collaborazione, avviata alla fine del 1472, si interruppe per\u00f2 nella primavera dell'anno seguente.\nNello stesso 1473 la societ\u00e0 con Sweynheym si sciolse. L\u2019ultima edizione firmata congiuntamente dai due tipografi fu il Plinio il Vecchio, recante la data del 7 maggio 1473. Pannartz continu\u00f2 l'attivit\u00e0 nel locale dei Massimo. Il 28 marzo 1476 comparve per l'ultima volta il suo nome nel colophon di un incunabolo. La sua ultima edizione furono le \"Epistolae\" di San Girolamo, terminata nel 1479 da Georg Lauer per la morte del Pannartz a causa dell'epidemia di peste scoppiata a Roma nel gennaio del 1476.\nPrincipali opere stampate.\nIn proprio.\nDal 1473 alla morte: "}
{"id": "841131", "revid": "1318658", "url": "https://it.wikipedia.org/wiki?curid=841131", "title": "Adolfo Albertazzi", "text": "Biografia.\nFu discepolo, amico e biografo di Giosu\u00e8 Carducci. Fu insegnante a Mantova, a Foggia ed infine all'istituto Pier Crescenzi di Bologna. Narratore fecondo, vide la sua opera esaltata da alcuni e criticata da altri. Di lui Papini scrive \"uno dei pochi prodigi della vivente letteratura italiana\"; Luigi Russo lo giudica \"Narratore ricco di ingegno e di cultura e di nobilissime intenzioni, ma povero di temperamento\".\nScrisse romanzi, racconti sullo stile di Maupassant, saggi critici e libri per l'infanzia. Cur\u00f2 l'edizione di opere di Carducci, Tommaseo, Oriani, Tassoni, oltre che raccolte di novelle in cui mostra, nell'ambito del gusto verista, un particolare spirito ironico e felici momenti lirici.\nCollabor\u00f2 assiduamente a Il Resto del Carlino e fu figura centrale del cenacolo carducciano a Bologna. \u00c8 sepolto alla Certosa di Bologna, nel Chiostro VI, nello spazio di raccordo nord-ovest con il Recinto dei Sacerdoti."}
{"id": "841134", "revid": "204012", "url": "https://it.wikipedia.org/wiki?curid=841134", "title": "Anfiro", "text": ""}
{"id": "841140", "revid": "339392", "url": "https://it.wikipedia.org/wiki?curid=841140", "title": "Calliroe (Oceanine)", "text": ""}
{"id": "841157", "revid": "204012", "url": "https://it.wikipedia.org/wiki?curid=841157", "title": "Cercei", "text": ""}
{"id": "841160", "revid": "287204", "url": "https://it.wikipedia.org/wiki?curid=841160", "title": "Contea di Franklin (Alabama)", "text": "La contea di Franklin, in inglese Franklin County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 31.223 abitanti. Il capoluogo di contea \u00e8 Russellville. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte occidentale dell'Alabama. Lo United States Census Bureau certifica che l'estensione della contea \u00e8 di 1.674 km\u00b2, di cui 1.646 km\u00b2 composti da terra e i rimanenti 28 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Franklin venne costituita il 6 febbraio 1818."}
{"id": "841167", "revid": "204012", "url": "https://it.wikipedia.org/wiki?curid=841167", "title": "Clitia (Oceanine)", "text": ""}
{"id": "841168", "revid": "1318658", "url": "https://it.wikipedia.org/wiki?curid=841168", "title": "Parco nazionale di Mesa Verde", "text": "Il parco nazionale di Mesa Verde \u00e8 un'area naturale protetta degli Stati Uniti e patrimonio dell'umanit\u00e0 dell'UNESCO dal 1978. \u00c8 situato nello stato del Colorado, nella contea di Montezuma. Ha una superficie 211\u00a0km2 e comprende un'area in cui sono presenti i resti di numerosi insediamenti costruiti dagli antichi Popoli Ancestrali, una volta denominati Anasazi. Si tratta di villaggi costruiti all'interno di rientranze della roccia, denominati cliff-dwellings. Il pi\u00f9 noto e il pi\u00f9 grande di questi insediamenti \u00e8 quello denominato \"Cliff palace\".\nGeografia.\nIl parco nazionale di Mesa Verde \u00e8 situato nella sezione sudoccidentale dello stato del Colorado. Il territorio \u00e8 formato da un altopiano con un'altitudine variabile tra 1860 m e 2560 m ed \u00e8 attraversato da una serie rilievi rocciosi e vallate disposte longitudinalmente.\nStoria.\nPeriodo arcaico.\nNonostante i pi\u00f9 antichi insediamenti all'interno del parco nazionale di Mesa Verde risalgano a non oltre 800 anni fa, la regione era abitata dagli Anasazi gi\u00e0 dal VI secolo. Questi primi abitanti di Mesa Verde, di cui non si conosce n\u00e9 l'origine n\u00e9 il nome con cui essi si definivano, vivevano inizialmente in abitazioni a pozzo (\"pit houses\") formanti piccoli villaggi disposti su una superficie piuttosto vasta. Nell'arco di 500 anni essi affinarono le loro abilit\u00e0 costruttive e realizzarono grandi insediamenti con edifici su pi\u00f9 livelli costruiti con fango e pietre. Questo tipo di insediamenti viene generalmente chiamato pueblo. In questi villaggi sono presenti oltre ad edifici ad uso abitativo e magazzini, anche delle costruzioni comunitarie ad uso cerimoniale chiamate kivas. A partire dall'inizio del XII secolo gli Anasazi iniziarono a costruire i loro villaggi all'interno di rientranza della roccia, realizzando gli insediamenti visibili oggi a Mesa Verde.\nGli Anasazi raggiunsero in quest'epoca il loro periodo di massimo splendore. Nonostante gli scavi archeologici non abbiano ancora fornito elementi tali per ricostruire nei dettagli la loro storia, i numerosi reperti consentono di avere un'idea abbastanza chiara del loro stile di vita e della loro cultura. Essi raggiunsero una notevole abilit\u00e0 nella realizzare manufatti in terracotta, come recipienti, ciotole e altri oggetti probabilmente con funzioni rituali, cos\u00ec come canestri e altri oggetti ottenuti intrecciando fibre vegetali. Si ritiene che queste attivit\u00e0 artigianali fossero praticate soprattutto dalla donne, che si tramandavano le conoscenze tecniche di madre in figlia. Gli oggetti in terracotta erano decorati con motivi geometrici. Gli Anasazi praticavano l'agricoltura, coltivando prevalentemente mais e legumi.\nIl motivo dell'abbandono degli insediamenti da parte degli Anasazi non \u00e8 ancora stato chiarito. Tra le ipotesi possibili vi sono i mutamenti climatici che avrebbero causato una scarsit\u00e0 di risorse tali di impedire la sopravvivenza in quei luoghi, oppure il verificarsi di forti tensioni a livello sociale.\nDopo essere stati lasciati dai loro originari abitanti, i villaggi costruiti nella roccia caddero in uno stato di abbandono e furono riscoperti solo nel XVI secolo da popolazioni Navajo, a cui si deve anche il nome \"Anasazi\", con cui si indicano le popolazioni che avevano in precedenza abitato la regione.\nPrime esplorazioni.\nGli esploratori spagnoli che cercavano una pista tra Santa Fe e la California furono i primi a raggiungere la regione di Mesa Verde, che chiamarono cos\u00ec per i suoi tavolati ricoperti di alberi. Essi comunque non videro i villaggi abbandonati costruiti nelle rientranze della roccia. Alcuni cacciatori e cercatori si inoltrarono nella regione e uno di questi rifer\u00ec delle sue osservazioni nel 1873. L'anno seguente accompagn\u00f2 il noto fotografo William Henry Jackson attraverso il Mancos Canyon ai piedi di Mesa Verde. Qui Jackson fotograf\u00f2 uno degli insediamenti nella roccia. Nel 1875 il geologo William H. Holmes rifece il percorso di Jackson e le sue osservazioni assieme a quelle di Jackson furono ricomprese nella relazione del Hayden Survey del 1876, uno di quattro progetti federali per l'esplorazione dell'Ovest americano. L'interesse suscitato da queste ed altre pubblicazioni port\u00f2 a formulare proposte per uno studio sistematico dei siti archeologici del sud-ovest. Tuttavia tali proposte non furono realizzate se non anni dopo.\nNel frattempo alcuni allevatori iniziarono ad insediarsi nella Mancos Valley. Alcuni inoltrandosi a Mesa Verde osservarono un maggior numero di edifici in pietra e di maggiori dimensioni. Inizi\u00f2 cos\u00ec l'asportazione incontrollata dei reperti che venivano conservati dai privati oppure rivenduti ai visitatori della regione. I membri della famiglia Wetherill furono i primi a comprendere le potenzialit\u00e0 turistiche della regione. Essi raccolsero numerosi reperti che in parte rivendettero alla Historical Society del Colorado e in parte conservarono come collezione privata ma furono i primi a documentare i loro ritrovamenti.\nUno dei pi\u00f9 primi visitatori della regione fu una giornalista del New York Times, Virginia McClug, la quale si impegn\u00f2 a fondo per l'istituzione del parco nazionale. Un altro fotografo, Frederick H. Chapin, visit\u00f2 Mesa Verde nel 1889 e 1890, accompagnato da membri della famiglia Wetherill. Egli pubblic\u00f2 un articolo nel 1890 e nel 1892 un libro le cui fotografie fecero conoscere al grande pubblico Mesa Verde.\nForse il pi\u00f9 importante tra i primi visitatori di Mesa Verde fu Gustaf Nordenski\u00f6ld, figlio dell'esploratore finlandese Adolf Erik Nordenski\u00f6ld. Nel 1891 Nordenski\u00f6ld inizi\u00f2 a condurre esplorazioni e scavi con metodo scientifico, producendo una grande quantit\u00e0 di dati tecnici e fotografici e mettendo in relazione quanto veniva via via scoperto con la letteratura scientifica esistente e con le osservazioni e l'esperienza maturata dai Wetherill. Presto i metodi dello scienziato finlandese suscitarono una crescente opposizione da parte della popolazione e delle autorit\u00e0 locali, e quando si seppe che i reperti avrebbero costituito una collezione in un museo scandinavo, Nordenski\u00f6ld fu arrestato con l'accusa di aver \"devastato le rovine\". Egli fu comunque liberato grazie all'intervento di funzionari di Washington e al suo ritorno in Svezia nel 1893 pubblico il primo studio scientifico sulle rovine di Mesa Verde. Questo lavoro diede a Mesa Verde notoriet\u00e0 a livello internazionale. Attualmente la collezione di reperti raccolti da Nordenski\u00f6ld \u00e8 conservata a Helsinki.\nParco nazionale.\nIl 29 giugno 1906 al fine di proteggere gli insediamenti degli antichi Anasazi, fu istituito il parco nazionale di Mesa Verde. Dopo Yellowstone fu il secondo parco statunitense ad essere istituito. Dal 1978 il parco nazionale di Mesa Verde \u00e8 stato inserito anche nella lista dei Patrimoni dell'umanit\u00e0 dell'UNESCO.\nAll'interno del parco nazionale di Mesa verde sono presenti circa 600 \"cliff dwellings\". Si tratta per la stragrande maggioranza di insediamenti molto piccoli. I pi\u00f9 grandi sono appena una dozzina e tra questi rientrano i pi\u00f9 celebri, tra cui \"Spruce Tree House\", \"Balcony House\" e \"Cliff Palace\". "}
{"id": "841169", "revid": "204012", "url": "https://it.wikipedia.org/wiki?curid=841169", "title": "Criseide (Oceanine)", "text": ""}
{"id": "841174", "revid": "767487", "url": "https://it.wikipedia.org/wiki?curid=841174", "title": "Isonoe (astronomia)", "text": "Isonoe (dal greco \u0399\u03c3\u03bf\u03bd\u03bf\u03b7), o \"Jupiter XXVI\", \u00e8 un satellite naturale irregolare di Giove. \u00c8 stato scoperto da una squadra di astronomi dell'Universit\u00e0 delle Hawaii nell'anno 2000 ed \u00e8 stato battezzato con la designazione provvisoria di S/2000 J 6.\n\u00c8 caratterizzato da un movimento retrogrado ed appartiene al gruppo di Carme, composto da lune retrograde irregolari che orbitano attorno a Giove ad una distanza fra 23 e 24 Gm, con una inclinazione di circa 165\u00b0.\nNella mitologia greca, \"Isonoe\" era una delle Danaidi, figlie di Danao (fondatore di Argo), amante di Zeus."}
{"id": "841176", "revid": "767487", "url": "https://it.wikipedia.org/wiki?curid=841176", "title": "Doride (Oceanina)", "text": "Doride () \u00e8 un personaggio della mitologia greca figlia del titano Oceano e della titanide Teti.\nMitologia.\nL'oceanina Doride spos\u00f2 Nereo figlio di Ponto e Gaia e da lui procre\u00f2 le Nereidi ed il solo figlio maschio Nerito. \nEsiodo nella Teogonia la definisce \"dagli amabili capelli\" e dice che una delle sue figlie portava il suo stesso nome. \nDoride era cugina di primo grado del marito Nereo in quanto i rispettivi padri (Oceano e Ponto), erano entrambi figli di Gaia."}
{"id": "841181", "revid": "1529788", "url": "https://it.wikipedia.org/wiki?curid=841181", "title": "Sakoku", "text": " \u00e8 il nome con cui si indica in Giappone la politica di autarchia praticata durante il periodo Edo dallo shogunato Tokugawa, iniziata con un editto dello sh\u014dgun Tokugawa Iemitsu nel 1641 e terminata per opera del commodoro statunitense Matthew Perry e delle sue Navi nere nel 1853.\nOrigine del nome.\nIl termine \"sakoku\" fu coniato nel 1801 da Shitsuki Tadao nella sua opera \"Sakoku-ron\"; la parola fu inizialmente usata da Tadao per tradurre alcune opere del viaggiatore del XVII secolo Engelbert Kaempfer sul Giappone. Prima di allora il termine pi\u00f9 usato per indicare la politica era .\nCaratteristiche.\nLa politica shogunale non isolava completamente il Paese, ma, piuttosto, regolamentava molto severamente il commercio e le relazioni estere. La severit\u00e0 delle norme variava localmente, perch\u00e9 i vari han nel regime feudale godevano di una considerevole indipendenza amministrativa. Senza un permesso scritto agli stranieri era per\u00f2 vietato l'ingresso nel Paese e ai giapponesi era proibito lasciarlo; per i trasgressori vigeva la pena di morte, lasciando cos\u00ec che i giapponesi residenti all'estero (presenti prevalentemente nel sud-est asiatico) venissero assimilati dalle popolazioni locali. Inoltre fu vietata la costruzione di navi di portata superiore a 500 koku (circa 2500 staia o 75 t), limitando cos\u00ec la marina mercantile giapponese ai soli vascelli costieri.\nIl commercio con l'estero era consentito per cinque popolazioni attraverso quattro vie d'accesso:\nSecondo Tashiro Kazui questi rapporti commerciali si dividevano in due gruppi: uno formato da Cina e Paesi Bassi, \u00ab\"le relazioni con le quali ricadevano sotto la giurisdizione diretta del Bakufu a Nagasaki\"\u00bb, e uno da Corea e Ry\u016bky\u016b, \u00ab\"che trattavano rispettivamente con i feudi di Tsushima (il clan S\u014d) e Satsuma (il clan Shimazu)\"\u00bb. Questi due gruppi riflettevano un modello di ingresso e uscita delle merci; queste uscivano dal Giappone verso Corea e Ry\u016bky\u016b, e attraverso questi arrivavano finalmente in Cina. I clan che gestivano questi flussi costruirono delle cittadine al di fuori del territorio giapponese, nelle quali avvenivano effettivamente gli scambi commerciali. Le merci entravano invece da un'isola poco al largo di Nagasaki, Dejima, separata dalla citt\u00e0 da uno stretto; l'isola era considerata territorio straniero, e gli stranieri potevano accedervi liberamente, mentre i mercanti giapponesi dovevano munirsi di un permesso scritto.\nTuttavia erano annualmente ammesse delle ambasciate che lasciavano Dejima per Edo, attraverso le quali la popolazione giapponese aveva comunque modo di osservare la cultura occidentale. Inoltre attraverso Dejima gli eruditi giapponesi acquistavano testi occidentali, prevalentemente in olandese, dando vita a una scuola, il volta ad assimilare e divulgare nella societ\u00e0 giapponese le conoscenze occidentali. I giapponesi poterono cos\u00ec continuare ad essere informati su ci\u00f2 che accadeva all'estero. In particolare, proprio i viaggi annuali a Edo dei rappresentanti della missione olandese di Nagasaki recarono ai governanti Tokugawa notizie sull'Europa e la sua civilt\u00e0; d'altro canto, i rapporti di alcuni dei rappresentanti olandesi costituivano per l'occidente la principale fonte di informazioni sul Giappone.\nPoich\u00e9, seppur fortemente limitati, i contatti con l'estero erano comunque forti e frequenti, gli studiosi moderni tendono a preferire al termine \"sakoku\", che indica una chiusura completa, il pi\u00f9 antico termine \"kaikin\", derivato dal concetto cinese di \"hai jin\".\nMotivazioni.\nSi crede che una delle motivazioni dietro il \"sakoku\" sia stata l'esigenza di arrestare l'influenza coloniale e religiosa di Spagna (Hidetada a quanto sembra era, come potrebbe spiegare la sua ferocia nella persecuzione del cristianesimo, terrorizzato dalla possibilit\u00e0 di un eventuale tentativo di conquista militare del paese) e Portogallo; il numero di giapponesi convertitisi al cattolicesimo, soprattutto nell'isola di Ky\u016bsh\u016b, era visto dai Tokugawa come una potenziale minaccia alla stabilit\u00e0 dello shogunato. A rafforzare questa convinzione furono inglesi e olandesi, che accusavano i cattolici di inviare missionari come parte di una politica di colonizzazione culturale dell'Asia. L'ultima scintilla fu la rivolta di Shimabara del 1637-38, in cui i contadini si ribellarono alle politiche anticristiane dello shogunato; i missionari furono accusati di aver istigato la rivolta e furono espulsi dal Paese, istituendo la pena di morte per i missionari clandestini; cominciava cos\u00ec il periodo dei cosiddetti \"kakure kirishitan\". Il \"sakoku\" venne varato poco dopo, e agli olandesi fu permesso di partecipare al commercio solo a patto di non promuovere attivit\u00e0 missionarie.\nIl \"sakoku\" per\u00f2 rappresent\u00f2 anche un modo per controllare i flussi commerciali, prendendo le distanze dalle relazioni tributarie che a lungo avevano legato il Giappone alla Cina. Pi\u00f9 tardi, il ministro Arai Hakuseki pot\u00e9 agire proprio sulle regolamentazioni del \"sakoku\" per evitare l'impoverimento minerario del Paese, poich\u00e9 le risorse di argento e rame venivano esportate ma non importate. Tuttavia, sebbene le esportazioni di argento attraverso Nagasaki vennero controllate dallo shogunato fino alla sospensione completa, queste continuarono a uscire dal Paese attraverso la Corea in quantit\u00e0 relativamente elevate.\nFine del sakoku.\nDurante il periodo Edo, numerosi mercanti e militari di altri Paesi cercarono di rompere il \"sakoku\"; i tentativi pi\u00f9 frequenti furono effettuati da statunitensi e britannici, pi\u00f9 raramente russi e francesi. Nel 1842, dopo la sconfitta della Cina nelle guerre dell'oppio, il Bakufu sospese l'ordine di condanna a morte per gli stranieri sul territorio giapponese e concesse alle navi straniere il diritto di rifornirsi di carburante nei suoi porti, ma la politica isolazionista rimase complessivamente invariata fino all'8 luglio 1853, quando si verific\u00f2 l'episodio delle navi nere del commodoro Matthew Perry della marina degli Stati Uniti.\nDopo che il commodoro lasci\u00f2 il Paese lo sh\u014dgun Tokugawa Ieyoshi mor\u00ec, e il suo successore Tokugawa Iesada si pieg\u00f2 alla minaccia statunitense, firmando il 31 marzo 1854 la convenzione di Kanagawa che stabiliva relazioni diplomatiche tra il Giappone e gli Stati Uniti, e il 29 luglio 1858 il trattato di Harris, che regolamentava le relazioni commerciali tra i due Paesi; quasi contemporaneamente nella trattativa si introdussero altre potenze occidentali, come i britannici, che ottennero la firma del trattato di amicizia anglo-giapponese nel 1854 e del trattato di amicizia e commercio anglo-giapponese nel 1858. Questi trattati sono noti come trattati ineguali, perch\u00e9, oltre a essere stati estorti con un atto di forza, davano agli stranieri privilegi decisamente sproporzionati, come il controllo sulle tariffe d'importazione e il diritto di extraterritorialit\u00e0 (gli stranieri sul territorio giapponese erano cos\u00ec soggetti alle proprie leggi, ma non a quelle giapponesi). Leggermente meno sfavorevoli furono i trattati stipulati con altri Paesi, in primis il trattato di Shimoda firmato nel 1855 con il delegato russo Evfimyj Vasil'evi\u010d Putjatin (\u0415\u0432\u0444\u0438\u0301\u043c\u0438\u0439 \u0412\u0430\u0441\u0438\u0301\u043b\u044c\u0435\u0432\u0438\u0447 \u041f\u0443\u0442\u044f\u0301\u0442\u0438\u043d), che stabiliva i confini tra i due Paesi nelle isole pi\u00f9 settentrionali e concedeva ai russi l'apertura di tre porti.\nDopo la rottura del \"sakoku\" il Bakufu invi\u00f2 missioni diplomatiche agli altri Paesi, sia per apprendere di pi\u00f9 sulla civilt\u00e0 occidentale, sia per rivedere i trattati e ritardare l'apertura dei porti al commercio estero. La prima ambasciata negli Stati Uniti giunse nel 1860 a bordo della Kanrin Maru; in Europa ne giunsero una nel 1862 e una nel 1863; il Giappone invi\u00f2 anche una delegazione all'Esposizione Universale di Parigi nel 1867. Inoltre vennero inviate delegazioni indipendenti da alcuni feudatari, come quelli di Satsuma o di Ch\u014dsh\u016b. Il divieto per i giapponesi di lasciare il Paese persistette per\u00f2 fino alla restaurazione Meiji (1868)."}
{"id": "841182", "revid": "101260", "url": "https://it.wikipedia.org/wiki?curid=841182", "title": "Guayaba", "text": ""}
{"id": "841183", "revid": "6923", "url": "https://it.wikipedia.org/wiki?curid=841183", "title": "Mercedes-Benz 450", "text": ""}
{"id": "841184", "revid": "125479753", "url": "https://it.wikipedia.org/wiki?curid=841184", "title": "Illuminazione (cristianesimo)", "text": "Il concetto di illuminazione nell'ambito della fede cristiana assume diversi significati, indicando con essa il dono di comprendere e di far propria la verit\u00e0 rivelata.\nIlluminazione nel Nuovo Testamento.\nIl concetto di illuminazione nel Nuovo Testamento \u00e8 connesso con il verbo greco \u03c6\u03c9\u03c4\u03af\u03b6\u03c9 (ph\u014dtiz\u014d) con il significato di illuminare, portare alla luce, far vedere. Si applica in connessione con i seguenti concetti.\nIlluminazione nella teologia cristiana posteriore.\nTeologicamente, il termine illuminazione \u00e8 stato applicato pure a vari concetti:\nRispetto all'oggetto nella concezione ortodossa, la Sacra Scrittura \u00e8 gi\u00e0 Verbo, in tutti i suoi possibili livelli stratificati di interpretazione (storica, simbolica, ecc.), e a prescindere da chi la legge. A questo si aggiunge il Verbo vivente (lo Spirito Santo Dio), mentre illumina la comprensione intellettuale e sensibile, nel proprio vivere, di chiunque legge.&lt;br&gt;\nMedesima \u00e8 la sorgente del sapere e dell'essere: sempre Dio, per la Rivelazione biblica e per l'ente creato. Dio \"\u00e8 sostanzialmente Amore (Gv 4:7) Luce (1 Gv 1,5-7), Spirito e Verit\u00e0 (Gv 4,24)\", e il creato, in quanto a Sua immagine e somiglianza, \u00e8 di per s\u00e9 uno, vero e buono.&lt;br&gt;\nQuesta scelta secondo la Chiesa Cattolica (e non solo) \u00e8 stata fatta una sola volta per sempre gi\u00e0 in Genesi. A seconda della gerarchia degli angeli, questo tipo di visione illuminata muta in generalit\u00e0, unit\u00e0 ed atto.\nLa dottrina dell'illuminazione \u00e8 congiunta a quel ministero dello Spirito Santo per il quale Egli aiuta il credente a comprendere la verit\u00e0 delle Sacre Scritture. In relazione alla Bibbia, la dottrina della rivelazione \u00e8 congiunta a quello \"svelamento\" della verit\u00e0 nel materiale delle Sacre Scritture. L'ispirazione riguarda il metodo mediante il quale lo Spirito Santo sovraintese alla vita storica dei protagonisti, e alla produzione delle Sacre Scritture, al Verbo e alle opere di Ges\u00f9 Cristo; e, al,di fuori delle Scritture, l'illuminazione si riferisce anche al ministero dello Spirito Santo mediante il quale viene reso chiaro al singolo credente il significato delle Sacre Scritture.\nLa persona che non sia stata rigenerata da Dio, non pu\u00f2 fare esperienza di questo ministero di illuminazione, perch\u00e9 \u00e8 cieca rispetto alla verit\u00e0 di Dio [\"L'uomo naturale non riceve le cose dello Spirito di Dio, perch\u00e9 esse sono pazzia per lui; e non le pu\u00f2 conoscere, perch\u00e9 devono essere giudicate spiritualmente\" (1 Corinzi 2:14)]. Il Signore promette ai Suoi seguaci che quando lo Spirito Santo scender\u00e0 su di loro a Pentecoste, sarebbe stato questi a guidarli nella verit\u00e0 (Giovanni 16:13-16), e questo include la comprensione delle \"cose profonde\" di Dio (1 Corinzi 2:9,10).\nQuesta comprensione, per\u00f2, non \u00e8 priva di condizioni. Il credente deve egli stesso essere in via di maturazione ed in comunione con il Signore prima di fare esperienza di questa piena percezione della verit\u00e0, perch\u00e9 questa vita pone molti ostacoli al ministero dello Spirito Santo (1 Corinzi 3:1-3). Il credente deve pure attendersi di avere, in questo, beneficio, dallo Spirito Santo che opera attraverso di coloro che Egli ha dato il dono di insegnare (Romani 12:6,7) e tale ministero lo si riceve a voce, attraverso la pagina stampata o altri mezzi. In senso ultimo certamente \u00e8 lo Spirito Santo che si pone come \"interfaccia\" fra la mente di Dio, com'\u00e8 rivelata dalle Sacre Scritture e la mente del credente che cerca di comprendere le Sacre Scritture."}
{"id": "841187", "revid": "830939", "url": "https://it.wikipedia.org/wiki?curid=841187", "title": "Alessandro il Molosso", "text": ""}
{"id": "841188", "revid": "6923", "url": "https://it.wikipedia.org/wiki?curid=841188", "title": "Mercedes-Benz 600", "text": ""}
{"id": "841196", "revid": "6923", "url": "https://it.wikipedia.org/wiki?curid=841196", "title": "Mercedes-Benz 350 SL", "text": ""}
{"id": "841199", "revid": "984", "url": "https://it.wikipedia.org/wiki?curid=841199", "title": "Fran\u00e7ois Torrent", "text": ""}
{"id": "841201", "revid": "1889177", "url": "https://it.wikipedia.org/wiki?curid=841201", "title": "Ginger (bevanda)", "text": "Il Ginger (talvolta chiamato anche \"spuma rossa\" o con il diminutivo \"gingerino\") \u00e8 una bevanda non alcolica \"soft drink\" a base di zenzero (in inglese, appunto, \"ginger\"), dal gusto dolce e piccante tipico dei rizomi della pianta.\nDescrizione.\nGli ingredienti della bibita sono:\nNonostante il colore di una bevanda ottenuta con questi ingredienti risulti giallo chiaro, oggi spesso la bibita ha un colore rosso intenso ottenuto con l'aggiunta di coloranti.\nIl ginger \u00e8 spesso servito come aperitivo, sia da solo sia con l'aggiunta di vino bianco."}
{"id": "841205", "revid": "830939", "url": "https://it.wikipedia.org/wiki?curid=841205", "title": "Glauco (divinit\u00e0)", "text": ""}
{"id": "841207", "revid": "125954785", "url": "https://it.wikipedia.org/wiki?curid=841207", "title": "Teleuniverso", "text": "Teleuniverso \u00e8 una rete televisiva con sede ad Aquino, provincia di Frosinone.\nIl bacino di utenza \u00e8 costituito dalle Regioni Lazio, Abruzzo e Campania. Dal 2006 sono iniziate le trasmissioni tramite il segnale digitale terrestre.\nStoria.\nGli inizi.\nTeleuniverso \u00e8 nata il 4 dicembre del 1978 da un'idea di Mario Magnapera. Emigrato in Australia nel 1960, Mario Magnapera mette alla prova oltreoceano le sue qualit\u00e0 di tecnico manutentore televisivo. \u00c8 in quegli anni che si appassiona alla nuova realt\u00e0 delle tv private. Rientrato in Italia ha gi\u00e0 ben chiaro che l'emittenza tv \u00e8 il mercato del futuro: appena il rigido monopolio della Rai si fa abbastanza elastico da permettere le prime trasmissioni sul territorio nazionale ad alcune tv estere, . Qualche anno pi\u00f9 tardi arrivano le prime tv libere italiane: \u00e8 il 1978 e cos\u00ec nasce Teleuniverso.\nBasta poco tempo a Teleuniverso per e il suo segnale \u00e8 ricevibile nel Lazio, Abruzzo e parte di Campania, Toscana, Umbria, Marche e Molise. Il gradimento del pubblico \u00e8 legato a trasmissioni semplici ma di successo come \"Caccia al campione\"; Caccia al tredici, Golf e Semaforo, trasmissioni a quiz ideate e condotte da Franco Rea; \"Spazio Sound\" (dischi su richiesta dei telespettatori), \"Ciociaria Flash\" (rassegna delle notizie di stampa sull'area). Dopo alcuni anni il passatempo diventa un'azienda di successo, nella quale Mario Magnapera viene affiancato dai figli Domenico (settore tecnico d'alta frequenza), Giuseppe (settore tecnico bassa frequenza), Tonino (settore commerciale), Rocco e Carolina (settore post produzione e video), e da un pool di fidati collaboratori. Grazie a loro Teleuniverso si afferma sempre di pi\u00f9, con trasmissioni mirate al pubblico televisivo del basso Lazio.\nGli ultimi anni.\nOggi a Teleuniverso lavorano circa trenta professionisti dell'emittenza televisiva, che ogni giorno forniscono 24 ore di trasmissioni completamente gratuite per i telespettatori, grazie alla fiducia degli sponsor che hanno creduto nell'investimento pubblicitario su Teleuniverso.\nTra le ultime trasmissioni di successo \"Bordocampo\" (trasmissione del luned\u00ec che approfondisce i risultati delle squadre di calcio locali e alla quale partecipano come opinionisti tra gli altri l'ex calciatore Giuseppe Incocciati e l'ex arbitro Marco Gabriele), \"Goal di Notte\" di Michele Plastino, \"A Porte Aperte\" di Fabio Cortina, \"Faccia a Faccia\" del Direttore Alessio Porcu, \"Vox populi\", \"Cibum\" \"Pizza Time\" di Alessandro Venturini, \"Voci della notte\" di Roberto Gagliardi, \"CortoTu\" (trasmissione dedicata ai cortometraggi italiani), \"Diretta Goal\" di Piergiorgio Renna\", \"Punto Sport\" (trasmissione sportiva con i risultati, le classifiche e le immagini di tutte le squadre del Lazio), \"Universo Basket\", gli incontri di calcio del Frosinone (serie B), del Cassino, dell'Isola Liri (entrambe in Seconda Divisione), e \"TG Universo\" (il telegiornale pi\u00f9 seguito della zona con notizie e informazioni su tutto ci\u00f2 che succede nel Lazio), \"Din Don Art\" (programma per bambini) di Don Dino Mazzoli, \"Pronto Vet\" (pronto soccorso veterinario) di Antonio Aversano e Martina Gatto. Dal 16 al 30 novembre 2009, anche Teleuniverso effettua la transizione al Digitale Terrestre, spegnendo definitivamente i ripetitori analogici. Il canale \u00e8 visibile anche in streaming sul sito ufficiale dell'emittente.\nCanali tematici.\nCon il passaggio al digitale, sono nati i canali tematici Teleuniverso+1, TU Day e TU Donna. Teleuniverso+1 \u00e8 il canale che ritrasmette la programmazione del canale principale con un'ora di ritardo; TU Day \u00e8 un canale che ripropone in differita trasmissioni, TG e rubriche gi\u00e0 andate in onda sul canale principale; TU Donna \u00e8 il canale su cui vanno in onda film, telenovele, documentari e, in passato, proponeva anche una programmazione per i pi\u00f9 piccoli con cartoni animati. In seguito sono stati creati anche TU Movie, che trasmette film e telefilm, e TU Shop, che trasmette televendite."}
{"id": "841209", "revid": "1047299", "url": "https://it.wikipedia.org/wiki?curid=841209", "title": "Piper Laurie", "text": "Biografia.\nFiglia di un immobiliarista ebreo polacco e di una russa, a 6 anni si trasfer\u00ec in California, dove in seguito studier\u00e0 recitazione. Fu protagonista accanto a Ronald Reagan della commedia \"Amo Luisa disperatamente\" (1950) di Alexander Hall, recit\u00f2 con Paul Newman in\" Lo spaccone\" (1961) di Robert Rossen, ottenendo la sua prima nomination all'Oscar (nella categoria miglior attrice protagonista), con il giovane Mel Gibson in \"Tim - Un uomo da odiare\" (1979) di Michael Pate, e venne diretta da Brian De Palma nel famosissimo thriller \"Carrie - Lo sguardo di Satana\" (1976), per la cui sensibile interpretazione di Margaret White venne candidata nuovamente all'Oscar, questa volta come Miglior Attrice non Protagonista. \nA met\u00e0 degli anni ottanta, dopo 30 anni di carriera cinematografica, si concesse al piccolo schermo, recitando in sceneggiati televisivi e telefilm. Dopo essere apparsa come ospite in serial quali \"La signora in giallo\" e \"Ai confini della realt\u00e0\", l'attrice recit\u00f2 nella miniserie \"Uccelli di rovo\", prima di aggiudicarsi un Emmy Award per il suo ruolo in \"Promise\" (1986). Sempre nello stesso anno, apparve nel film \"Figli di un dio minore\", pellicola vincitrice di un Orso d'Argento a Berlino, per il quale fu candidata per la terza volta all'Oscar. Le nuove generazioni iniziarono a conoscerla grazie a \"I segreti di Twin Peaks\" e al film \"Trauma\" (1993) di Dario Argento. \nNegli ultimi anni, l'attrice (che vanta pi\u00f9 di 60 pellicole, \u00e8 separata e ha una figlia) ha lavorato per molte produzioni televisive importanti. Dopo aver interpretato la mamma del dottor Ross (George Clooney), in \"E.R. - Medici in prima linea\", e una donna malvagia in \"Law &amp; Order\", \u00e8 apparsa come \"guest-star\" in un episodio di \"Will &amp; Grace\". Nel 2006 \u00e8 passata dietro la macchina da presa, curando la regia del cortometraggio \"Property\"."}
{"id": "841216", "revid": "404449", "url": "https://it.wikipedia.org/wiki?curid=841216", "title": "Cesare Albicini", "text": "Biografia.\nSi laure\u00f2 in diritto a Bologna, nel 1859 fu membro della giunta provvisoria di Forl\u00ec, quindi deputato nell'Assemblea delle Romagne e ministro della Pubblica istruzione delle Legazioni. Nel governo Farini fece parte della commissione legislativa per l'assimilazione delle leggi pontificie a quelle sarde e fu anche ministro delle Finanze nel Governo provvisorio dell'Emilia nel 1860.\n\u00c8 stato deputato del Regno di Sardegna nel 1860 e deputato del Regno d'Italia dal 1861 al 1865.\nDopo il plebiscito insegn\u00f2 diritto pubblico e costituzionale a Bologna, dove resse anche l'universit\u00e0, fu consigliere e assessore facente funzioni di sindaco negli anni 1873-1874.\nDi vasta cultura, fond\u00f2 con Giovanni Gozzadini la Deputazione di storia patria per le province di Romagna, di cui fu segretario per dieci anni succedendo a Giosu\u00e8 Carducci. Diresse la \u00abRivista bolognese\u00bb.\nAlbicini e la \"scuola\" bolognese di diritto costituzionale sono importanti soprattutto per quanto riguarda il ruolo delle riviste giuridiche nella storia del pensiero giuridico moderno. \u00c8 sepolto alla Certosa di Bologna."}
{"id": "841218", "revid": "812894", "url": "https://it.wikipedia.org/wiki?curid=841218", "title": "Trappeto di Montepeloso", "text": "Il trappeto di Montepeloso o \u201cdell'Olio rosso\u201d era un antico frantoio che si trova nel territorio di Modugno (BA), in contrada Misciano. Il suo nome probabilmente deriva dal proprietario proveniente da Montepeloso (come veniva chiamato il Comune di Irsina). Il nome trappeto dell'olio rosso deriva dal ricordo del gesto efferato di alcuni briganti che uccisero il proprietario del frantoio gettandolo nella macina che pestava le olive: il sangue della vittima tinse l'olio. \u00c8 completamente avvolto dalla vegetazione ed \u00e8 appoggiato su di una lieve altura. \u00c8 una tipica costruzione per la produzione di olio che risale probabilmente al XV secolo. Diverse sono le somiglianze col trappeto di Torre Rufolo che risale al XIII o al XIV secolo e si trova a Giovinazzo. Il trappeto \u00e8 molto esteso e testimonia che la vocazione agricola di questa zona era votata alla produzione di olio sin da tempi molto remoti. Forse \u00e8 stato restaurato nel XVIII secolo. La costruzione \u00e8 formata da due ambienti affiancati ed \u00e8 costruita in pietra. "}
{"id": "841219", "revid": "1149807", "url": "https://it.wikipedia.org/wiki?curid=841219", "title": "TORQUE (software)", "text": "TORQUE Resource Manager \u00e8 un software Open Source che consente la distribuzione dei job sui nodi di calcolo nei computer cluster.\nNasce come evoluzione indipendente del software openpbs e offre i seguenti vantaggi:"}
{"id": "841220", "revid": "204012", "url": "https://it.wikipedia.org/wiki?curid=841220", "title": "Eudore", "text": ""}
{"id": "841222", "revid": "287204", "url": "https://it.wikipedia.org/wiki?curid=841222", "title": "4669 Hoder", "text": ""}
{"id": "841225", "revid": "36426", "url": "https://it.wikipedia.org/wiki?curid=841225", "title": "Trappeto dell\u2019Olio rosso", "text": ""}
{"id": "841226", "revid": "204012", "url": "https://it.wikipedia.org/wiki?curid=841226", "title": "Europa (Oceanine)", "text": ""}
{"id": "841227", "revid": "287204", "url": "https://it.wikipedia.org/wiki?curid=841227", "title": "4732 Froeschle", "text": ""}
{"id": "841228", "revid": "767487", "url": "https://it.wikipedia.org/wiki?curid=841228", "title": "Giacomo Andrea Giacomini", "text": "Biografia.\nDopo gli studi primari a Desenzano del Garda e a Verona si laure\u00f2 in medicina all'Universit\u00e0 di Padova nel 1820.\nFrequent\u00f2 quindi la scuola biennale di perfezionamento all'Universit\u00e0 di Vienna nel periodo 1819 - 1821.\nNel 1824 divenne professore di Medicina teorica e terapia medica all'Universit\u00e0 di Padova, mantenendo l'incarico fino alla prematura morte.\nFu uno degli scienziati italiani pi\u00f9 noti del primo Ottocento ed \u00e8 stato l'iniziatore, in Italia, della moderna farmacologia \"sperimentale\", formulando fini e metodica dello studio dei farmaci.\nFu un convinto seguace del vitalismo e in polemica con Maurizio Bufalini arriv\u00f2 persino a negare che la chimica potesse servire a conoscere i processi vitali.\nDistinse due cause di morte: da malattie meccaniche e da malattie dinamiche.\nLe sue opinioni nosografiche e terapeutiche erano dunque basate su questa distinzione tra effetti meccanici e effetti dinamici dei farmaci.\nAllievi diretti ne furono \"Ferdinando Colletti\" (1819-1881) e \"Giambattista Mugna\" (1799-1866)."}
{"id": "841231", "revid": "124984953", "url": "https://it.wikipedia.org/wiki?curid=841231", "title": "Antigone (Alfieri)", "text": "Antigone \u00e8 una tragedia mitologica di Vittorio Alfieri, da lui rivista pi\u00f9 volte, pubblicata per la prima volta nel 1783 e rielaborata fino al 1789.\nLa storia di Antigone rientra nel cosiddetto Ciclo Tebano ed \u00e8 la continuazione della vicenda, narrata da Alfieri in \"Polinice\", di Polinice ed Eteocle, i due fratelli che si erano dati la morte per la contesa del trono di Tebe.\nI personaggi sono ridotti ai quattro principali: Antigone, Argia, Creonte ed Emone.\nTrama.\nQuesta tragedia segue, nello svolgimento principale, la storia di Antigone come ci \u00e8 stata tramandata nella celebre tragedia di Sofocle. Nella tragedia alfieriana, caratterizzata da dialoghi brevi e intensi, i personaggi rimangono identici dall'inizio alla fine, impermeabili a qualsiasi cambiamento, statici.\nLa protagonista, Antigone, \u00e8 la sorella di Polinice e Eteocle e vive unicamente per essere utile al vecchio padre Edipo ormai cieco. Il resto della sua vita \u00e8 soltanto morte e odio. Giocasta, madre e involontariamente moglie di Edipo, da cui ebbe Polinice ed Eteocle, si \u00e8 uccisa poco dopo la terribile catastrofe con cui si conclude \"Polinice\".\nAlla morte dei suoi nipoti Polinice ed Eteocle, Creonte, tiranno liberticida, mosso soltanto da avidit\u00e0 di potere, si \u00e8 impossessato del trono di Tebe, impedendo a chiunque, pena la morte, di organizzare per Polinice i riti funebri necessari per assicurare pace alla sua ombra, mentre ha permesso i funerali di Eteocle.\nAtto I.\nArgia, la vedova di Polinice, all'oscuro dell'ordine crudele di Creonte, compare, nella speranza di poter tornare ad Argo riportando l'urna con le ceneri del marito. Si assiste poi alla scena di Antigone combattuta tra sentimenti contrastanti: l'affetto persistente per il fratello scomparso, l'odio per il tiranno Creonte, l'amore per il figlio di lui Emone. Antigone decide, sfidando ogni rischio, che si debba dare degna sepoltura alla salma di Polinice. Argia riesce a mettersi in contatto con lei, e dopo una toccante scena le due donne, che prima non si conoscevano, si accordano per portare a termine insieme il devoto ma pericoloso compito.\nAtto II.\nCreonte biasima il figlio Emone perch\u00e9 non partecipa alla sua gioia per l'ascesa al trono. Mentre i due stanno parlando tra di loro, Antigone e Argia vengono condotte in catene davanti a Creonte, colpevoli di avere disubbidito al suo ordine. Egli le condanna a morte, nonostante l'intercessione di Emone.\nAtto III.\nEmone allora proclama il proprio amore per Antigone, difendendone la purezza dei sentimenti. Creonte accetta di risparmiare loro la vita, se Antigone sposer\u00e0 il figlio, costringendola cos\u00ec a scegliere tra Emone e la morte. Antigone per\u00f2 rifiuta nel modo pi\u00f9 assoluto, nonostante l'amore che prova per Emone, di sposare il figlio di chi \u00e8 virtualmente colpevole della distruzione della propria famiglia e usurpatore del trono. Neanche le suppliche di Emone riescono a farle cambiare proposito.\nAntigone dichiara senza reticenze il suo odio per Creonte: si \u00e8 creata un muro attorno a s\u00e9 e l'unica emozione positiva \u00e8 l'amore per Emone. Resasi conto, per\u00f2, che questo sentimento rischia di renderla vulnerabile, lo respinge con decisione.\nAtto IV.\nAll'inizio della prima scena di questo atto si trova il fulcro della storia: un solo verso contiene le cinque battute di dialogo che chiariscono quale sar\u00e0 il destino di Antigone:\nCreonte quindi, sempre indifferente alle suppliche di Emone, condanna Antigone a morire sepolta viva nello stesso campo dove si trovano i guerrieri insepolti, tra cui lo stesso Polinice.\nIn seguito Creonte, cercando di trarre vantaggio dalla situazione, ordina che Argia sia liberata e ricondotta ad Argo con le ceneri di Polinice, con l'intento di placare l'ira del padre di lei Adrasto.\nAtto V.\nAntigone e Argia, che conduce l'urna con s\u00e9, si separano rinnovandosi il fraterno affetto che \u00e8 nato tra loro.\nCreonte, paventando un tumulto popolare, cambia nuovamente proposito, e ordina che Antigone venga incarcerata, e poi uccisa in prigione. Emone giunge, alla testa dei propri seguaci, per trarla in salvo, ma \u00e8 troppo tardi: si apre la scena e si scorge il cadavere di Antigone. A questa vista, Emone si toglie la vita.\nCreonte \u00e8 atterrito per la giustizia celeste che sente abbattersi su di s\u00e9:"}
{"id": "841232", "revid": "287204", "url": "https://it.wikipedia.org/wiki?curid=841232", "title": "4781 Sladkovic", "text": ""}
{"id": "841233", "revid": "204012", "url": "https://it.wikipedia.org/wiki?curid=841233", "title": "Galaxaure", "text": ""}
{"id": "841236", "revid": "1543377", "url": "https://it.wikipedia.org/wiki?curid=841236", "title": "Ianira", "text": "Ianira era nella mitologia greca una Oceanina, figlia del titano Oceano e della titanide Teti.\nMenzionata da Esiodo in \"Teogonia\", 350."}
{"id": "841239", "revid": "287204", "url": "https://it.wikipedia.org/wiki?curid=841239", "title": "Johann Schobert", "text": "Poco si conosce sulla vita di Schobert. Circa il suo luogo di nascita, la testimonianza maggiormente accreditata \u00e8 quella di Grimm, il quale ne indica la Slesia; ipotesi sulla sua citt\u00e0 natale ci giungono anche da Gerber e da Schubart, i quali sostengono rispettivamente che egli ebbe i natali a Strasburgo o a Norimberga. Dal 1760-1 \u00e8 appurata la sua presenza a Parigi, dove prest\u00f2 servizio come clavicembalista e fortepianista presso la corte di Luigi XV. Mor\u00ec a Parigi, con la moglie e uno dei suoi figli, dopo aver consumato erroneamente dei funghi velenosi.\nEgli compose molte raccolte di sonate per il suo strumento, la maggior parte delle quali anche con ulteriori parti di accompagnamento per uno o pi\u00f9 strumenti. Schobert scrisse pure concerti per clavicembalo, varia musica per fagotto, sinfonie, l'op\u00e9ra comique \"Le Garde-Chasse et le Braconnier\". I suoi concerti per tastiera appartengono alla cos\u00ec nominata \"Mannheimer Schule\" (Scuola di Mannheim).\nOper\u00f2 un'originale sintesi fra i modelli austriaci e tedeschi (Vienna e Mannheim) e la tradizione veneziana (Alberti e Galuppi).\nSeppe distinguersi anche come fortepianista, i quali lavori ebbero un certo influsso sul giovane Wolfgang Amadeus Mozart e sulle sue prime produzioni."}
{"id": "841241", "revid": "124984947", "url": "https://it.wikipedia.org/wiki?curid=841241", "title": "Filippo (Alfieri)", "text": "Filippo \u00e8 una tragedia ideata nel 1775 da Vittorio Alfieri e pubblicata nel 1783, dopo una lunga serie di travagliate revisioni e ritocchi da parte dell'autore, che ne ridussero la mole da oltre 2000 a meno di 1400 versi.\n\u00c8 spesso ricordata come la prima tragedia dell'Alfieri poich\u00e9 la \"Cleopatraccia\", il suo primo componimento teatrale, venne da lui ripudiato. La necessit\u00e0 di riduzione del testo \u00e8 data dall'innovazione, che nel teatro alfieriano prende forma, della tragedia \"repentina e veloce\", che si oppone alla ormai stanca ripetizione delle melodrammatiche tragedie classiciste francesi. Nella forma drammatica, tuttavia, l'opera risente ancora del retaggio delle convenzioni teatrali che imponevano schemi drammaturgici prestabiliti.\nUna tra le fonti di ispirazione dell'Alfieri per la composizione e verseggiatura del \"Filippo\" \u00e8 da ravvisarsi nello scritto \"Nouvelle historique de Dom Carlos\" dell'abate di Saint-R\u00e9al del 1672, dove la verit\u00e0 storica era, al pari poi della tragedia alfieriana, mista alla rivisitazione in chiave romanzesca.\nIl precedente storico era noto: Filippo II di Spagna spos\u00f2, dopo la pace di Cateau-Cambr\u00e9sis del 1559, Elisabetta di Valois (Isabella, nella tragedia), che sarebbe dovuta andare in sposa al figlio Don Carlos. Nel 1568 Filippo fece imprigionare, senza svelarne pubblicamente i motivi, il figlio che, successivamente, mor\u00ec in prigione: solo pi\u00f9 tardi si seppe che, in realt\u00e0, Don Carlos aveva tentato di tramare con i rivoltosi delle Fiandre nel corso della guerra degli ottant'anni oltre che tentare il parricidio. Alcune voci vollero attribuire una storia d'amore tra Don Carlos ed Elisabetta di Valois: a queste l'Alfieri attinge per sviluppare l'intreccio drammatico sull'impossibile amore tra i due.\nTrama.\nAtto primo.\nCarlo, figlio di Filippo II, e Isabella, sposa al re per ragioni di stato, scoprono di amarsi. La tragedia si apre nella reggia di Madrid con il lamento della regina sull'amore che nutre per l'uomo:\nIl monologo di Isabella mostra come il sentimento sia denso di sensi di colpa: ella non pu\u00f2, infatti, amare il figlio del proprio marito, e si strugge dal dolore. Sopraggiunge Carlo, il quale altro non pu\u00f2 che manifestare anch'egli i propri sentimenti, ma viene zittito dalla donna, che \u00e8 cosciente dell'impossibile realizzazione dei desideri reciproci. Carlo palesa tutto il suo rancore verso il padre, Filippo, che inizialmente stipul\u00f2 il fidanzamento tra il figlio e la principessa francese per poi romperlo e convolare con lei a nozze.\nIsabella abbandona la scena chiedendo a Carlo di dimenticarsi di lei. Entra quindi Perez, dietro al quale si cela la figura del segretario di Stato Antonio P\u00e9rez, che chiede a Carlo di condividere con lui\ni segreti del proprio stato d'animo. Carlo, cosciente di dovergli rivelare l'odio verso il proprio padre, lamenta la propria situazione disperata svelando il loro antagonismo, nodo centrale della tragedia: si delinea cos\u00ec, dalle parole dell'Infante, la figura del monarca/padre tirannico.\nAtto secondo.\nFilippo, scoperto il segreto che lega la moglie al figlio, sfrutta l'occasione per sfogare il suo odio contro Carlo. Convoca dunque il fido Gomez, chiedendogli di assistere, nascosto, ad un colloquio tra lui ed Isabella: compito del servitore sar\u00e0 quello di osservare con accortezza la donna, per leggerle sul volto gli eventuali segni che potranno svelare la verit\u00e0 sui sentimenti da lei nutriti.\nIsabella sottost\u00e0 titubante all'interrogatorio del monarca, che le chiede subdolamente cosa ella pensi del figlio: Filippo dichiara che Carlo trama alle sue spalle e che \u00e8 giunto il momento di prendere una decisione riguardo all'eventuale punizione da destinargli. Si mostra, per\u00f2, fintamente combattuto tra il dovere regale e il sentimento paterno. Isabella tenta di difendere Carlo, dichiarandosi convinta ch'egli sia innocente ed estraneo ai complotti dei quali \u00e8 sospettato, ma che nessuno meglio del giovane potr\u00e0 dissipare i dubbi. Filippo convoca, dinanzi a lei, Gomez ed il figlio, accusandolo di aver preso in simpatia i Fiamminghi: l'Infante si difende dicendogli che \u00e8 un tiranno, che non riesce a provare piet\u00e0 per i popoli a lui sottomessi.\nFilippo finge di perdonare il figlio, e gli chiede di ritirarsi, come alla moglie. Rimasto solo con Gomez, esprime in pochi versi l'intuizione del reale legame che unisce i due:\nAtto terzo.\nA parte, Carlo redarguisce Isabella sulla linea di difesa tenuta nei suoi confronti e tenta di metterla al corrente della mancanza di piet\u00e0 del padre. Filippo, nel frattempo, convoca Leonardo, Perez e Gomez in un \"Consiglio di coscienza\", seduta dei fidi consiglieri del sovrano nella presa di decisioni in linea con i principi religiosi. Dinanzi a loro lancia la falsa accusa di tentato parricidio da parte di Carlo, che sarebbe stato fermato da un cortigiano chiamato Rodrigo, che non appare mai in scena n\u00e9 pi\u00f9 menzionato. Seppur titubanti nel dover esprimersi nei confronti di un Infante, Leonardo e Gomez asseriscono di credere nelle parole del loro monarca e, dunque, alla colpevolezza di Carlo. La scena si riempie di dialoghi che si apprestano a svariate letture: il tradimento filiale, la cecit\u00e0 del potere, il servilismo della religione al potere monarchico. Perez, tuttavia, invoca la piet\u00e0 per evitare la condanna a morte di Carlo.\nRimasto solo, Filippo nutre odio nei confronti di Perez: difendendo Carlo, diviene ai suoi occhi un traditore della corona.\nAtto quarto.\nFilippo, seguito da alcuni soldati armati, arresta il figlio, assorto nei suoi pensieri, con la falsa accusa di tentato parricidio. Carlo \u00e8 sorpreso, ma non tenta la difesa, esprime solo di conoscere il perch\u00e9 di tale azione nei suoi confronti: Filippo lo odia e questo \u00e8 un modo per punirlo. Il conflitto tra i due \u00e8 espresso in una serie di velenose battute, nelle quali il monarca assume un atteggiamento sdegnoso e distaccato, appellandosi all'onore ed alla ragion di stato, mentre il figlio sviscera la disaffezione nei suoi confronti, chiamandolo tiranno sanguinario. A nulla vale il pensiero di Carlo, che viene rinchiuso in prigione.\nIsabella, disperata, accorre per chiedere spiegazioni e Filippo, nuovamente, insinua parole sibilline su un possibile amore tra lei e Carlo. Rimasta sola, viene raggiunta da Gomez che le reca notizia della prossima condanna a morte dell'Infante. Anch'egli, addestrato da Filippo, con sapiente retorica insinua nella mente di lei il sospetto che i suoi sentimenti siano noti. Allo stesso tempo, ammette di sapere, come tutti, che le accuse di Filippo sono false, e che nessuno dei consiglieri ha osato opporsi all'arresto di Carlo. \nGomez afferma che le vere ragioni della condanna risiedono nell'odio nutrito dal padre verso il figlio, ritenuto quel modello di virt\u00f9 che il sovrano sa invece di non essere. Gomez si dice totalmente dalla parte del principe, ma sta in realt\u00e0 tendendo una trappola alla regina: Isabella, sconcertata, chiede prima al consigliere di intercedere per il perdono dell'innocente e, vista l'impotenza di Gomez, gli suggerisce di aiutare Carlo a fuggire. Gomez sarebbe anche disposto a tentare, ma si dice sicuro che l'animo altero del principe si opporr\u00e0 a una fuga infamante. Isabella \u00e8 per\u00f2 certa di riuscire a convincerlo, e prega Gomez di condurla alla prigione, chiedendogli, mentre metter\u00e0 in salvo l'amato, di spianarle la strada facendo posticipare l'esecuzione della sentenza.\nAtto quinto.\nCarlo riflette nella sua cella sulla possibilit\u00e0 che l'odio estremo del padre nasca dalla consapevolezza di lui dell'amore che lega il figlio alla moglie. Isabella viene introdotta nella prigione e confessa a Carlo di aver avuto l'aiuto di Gomez. Il principe, conoscendo la natura di questi, inorridisce e rimprovera la donna, che tenta di convincerlo che il consigliere sia un uomo onesto. Carlo invoca eroicamente la morte come unica possibilit\u00e0 di risoluzione del dramma, implora l'amata di fuggire e le conferma di potersi fidare solo di Perez: le chiede, inoltre, di nascondere i suoi sentimenti per salvarsi la vita dalle ire di Filippo.\nIl monarca, per\u00f2, ha teso una trappola ed irrompe nella cella, lanciando finalmente il suo grido d'accusa: adulterio. Carlo tenta la difesa della regina, ma inutilmente: Isabella, sgomenta della rabbia di Filippo, si fa risoluta ed ammette il suo sentimento nei confronti di Carlo, vomitando odio nei confronti del sovrano, il quale afferma di non averla mai amata, e rende manifeste le vere ragioni del suo odio. L'offesa al \u00ab sacro nome \u00bb della sua consorte costituisce un peccato di lesa maest\u00e0 di cui la donna e il giovane si sono macchiati: \u00ab Offeso / in me il tuo re, non il tuo amante, hai dunque \u00bb, sono le parole con cui si rivolge alla moglie (Scena III, vv. 148 e 146-147).\nGiunge allora Gomez, con l'annuncio della morte di Perez per volere del tiranno: ha in mano l'arma con la quale il consigliere \u00e8 stato ucciso. Filippo, nella sua rabbia vendicatrice, porge il ferro a Carlo, spingendolo ad uccidersi. Eroicamente, Carlo si pugnala. Isabella viene invitata da Filippo a vivere accanto a lui colma di dolore, e solo al passare di questo morire per mano sua. Isabella, per\u00f2, afferra velocemente il pugnale dell'amato togliendosi la vita, pur di non rimanere accanto ad un uomo cos\u00ec privo di piet\u00e0:\nL'opera.\nL'opera si compone di cinque atti: i dialoghi sono solitamente brevi, ma intensi. In alcune scene, vi \u00e8 ancora una predilezione del dialogo a scapito dell'azione, ma gi\u00e0 si intravedono i caratteri distintivi della drammaturgia alfieriana, come la velocit\u00e0 di svolgimento del fatto drammatico, l'interruzione del verso a favore di un dialogo dal gusto moderno, la presenza della morte violenta in scena.\nFilippo \u00e8 il primo grande tiranno spietato e con sete di potere, ma ha una propria umanit\u00e0 perch\u00e9 consapevole che la ragione della sua infelicit\u00e0 \u00e8 la solitudine di cui si circonda. Questo pensiero, tuttavia, non \u00e8 espresso se non nell'ultima battuta della tragedia, nella quale Filippo si interroga se la morte che ha seminato lo abbia in qualche modo soddisfatto.\nLa figura di Filippo domina nell'opera, al punto che la sua sola presenza in scena proietta una sinistra ombra sugli astanti: la scelta del cattolicissimo monarca come protagonista dell'opera fu, per l'Alfieri, il pretesto per un'invettiva, dal sapore del tutto massonico, non solo contro la tirannide ma anche contro la religione, avvertita come serva del potere politico. Non a caso, del resto, Filippo oppone, agli umani argomenti di Don Carlos, la ragion di stato, schermando i suoi reali sentimenti di odio verso il figlio.\nDon Carlos \u00e8 il primo eroe alfieriano che trova la liberazione nella morte: secondo l'idea di rinnovamento tragico propugnato dal drammaturgo, la morte non \u00e8, per\u00f2, sublimata come vuole la tradizione classicista francese, ma repentina e drammatica. Don Carlos non accompagna la scena dalla morte al dialogo, utile a smorzare i toni dell'evento tragico in scena e a sublimare nel pathos un atto estremo, ma si spegne in due soli versi, nei quali invita Isabella ad uccidersi a sua volta per liberarsi della tirannide di Filippo.\nIsabella di Valois \u00e8 la prima figura femminile dell'Alfieri psicologicamente complessa e contraddittoria. Inizialmente docile e di animo puro, diviene poi risoluta sovvertendo il proprio personaggio: a dispetto di precedenti morti al femminile, che soggiungono tramite avvelenamenti, ritenuti pi\u00f9 adatti e nobili al gentil sesso poich\u00e9 privi di sangue, Isabella si d\u00e0 la morte con il ferro ed in maniera repentina, non dilungandosi in nessuna considerazione sul suo atto. Il suicidio, inoltre, non \u00e8 utilizzato in funzione religiosa, con l'intento di sottolineare un gesto che porta alla vita eterna (e al martirio) come gi\u00e0 il teatro barocco aveva fatto, ma come libera scelta dell'individuo e come atto liberatorio.\nLa morte di Don Carlos ed Isabella funge da premessa alla rappresentazione della morte violenta in scena, che il retaggio classicista aveva interdetto in nome del buon gusto: dall'esempio alfieriano, le morti violente e volontarie riempiono le scene italiane con una netta predilezione dell'azione sul dialogo."}
{"id": "841242", "revid": "287204", "url": "https://it.wikipedia.org/wiki?curid=841242", "title": "4843 Megantic", "text": ""}
{"id": "841243", "revid": "363629", "url": "https://it.wikipedia.org/wiki?curid=841243", "title": "OpenPBS", "text": "OpenPBS \u00e8 la versione Open Source del software Portable Batch System, che consente la distribuzione dei lavori sui nodi di calcolo nei computer cluster.\n \u00e8 poi sfociato in un progetto commerciale chiamato PBS Pro. Dal progetto PBS sono scaturite numerose varianti Open Source, tra cui TORQUE."}
{"id": "841244", "revid": "33689", "url": "https://it.wikipedia.org/wiki?curid=841244", "title": "Iante", "text": ""}
{"id": "841247", "revid": "287204", "url": "https://it.wikipedia.org/wiki?curid=841247", "title": "4921 Volonte", "text": ""}
{"id": "841248", "revid": "124907710", "url": "https://it.wikipedia.org/wiki?curid=841248", "title": "Chiusole", "text": "Chiusole \u00e8 una piccola frazione del comune di Pomarolo, in provincia di Trento.\nSi trova tra il fiume Adige e il monte. Il paese \u00e8 stato semidistrutto in seguito ai lavori per l'autostrada del Brennero. \nOrigine del nome.\n\"Chiusole\", che significa piccola chiusa, deve il suo nome al porto da cui partivano le zattere per la traversata del fiume e per discendere verso il sud. A Chiusole si us\u00f2 l'acqua del fiume oltre che per i normali usi domestici anche per bere fino alla prima met\u00e0 del XIX secolo; solamente all'inizio del XX secolo fu costruito l'acquedotto che portava nella frazione l'acqua proveniente dalle sorgenti della Valbone e della Valgranda. Gli abitanti dell'epoca davano la colpa all'inquinamento dell'acqua del fiume al continuo espandersi di malattie contagiose e mortali come il tifo e il colera.\nStoria.\nOggi Chiusole \u00e8 formata da un solo allineamento di abitazioni lungo la roccia, mentre l'autostrada scorre proprio al centro del vecchio abitato. L'antica chiesetta barocca di San Rocco, patrono della frazione, datata 1636, probabile anno di malattie e pestilenze, \u00e8 rimasta a testimoniare un passato di nobilt\u00e0 e benessere, dovuto prevalentemente al commercio di transito effettuato lungo la strada Destra Adige e lungo il fiume, oltre che agli abbondanti raccolti agricoli nelle campagne lungo le rive, spesso bagnate dalle alluvioni, ma anche fertilizzate per questo motivo dall'Adige. La ricchezza del paese \u00e8 testimoniata oggi dagli stemmi apposti sui portali seicenteschi e settecenteschi delle abitazioni rimaste, quali quelli di \"Casa Chiusole\", a \"Casa Galvagni\". \nI Chiusole.\nDal paese trae origine e nome l\u2019illustre famiglia Chiusole il cui capostipite fu appunto un Marco da Chiusole, \u00ab\"Marcus de Clusolis\"\u00bb, un giureconsulto vissuto nella prima met\u00e0 del XIII secolo. \nCon i figli di Antonio Chiusole, \u00ab\"Ser Antonius filius quondam Ser Benvenuti de Clusolis\"\u00bb (n. 1419 \u2013 m. ca. 1517) la famiglia si divise nei vari rami di Trento, di Arco, di Rovereto.\nNel 1558 l'imperatore Ferdinando I, insign\u00ec i fratelli Nicol\u00f2, Giuseppe e Girolamo \u00ab\"una cum caeteris fratribus, et consaguineis de Clusolis\"\u00bb, della nobilt\u00e0 del Sacro Romano Impero.\nFra i membri pi\u00f9 illustri della casata, Antonio (Villa Lagarina, 18 ottobre 1679 - Rovereto, 13 marzo 1755), erudito di grande versatilit\u00e0, leg\u00f2 il suo nome all'opera \"Il mondo antico, moderno e novissimo, ovvero trattato dell\u2019antica, e moderna geografia\" che vide la luce nel 1716 e che conobbe quattro edizioni, ma anche a trattati di argomento matematico (\"La geometria comune, legale, ed aritmetica\", pubblicata nel 1740) e storico-genealogico (\"La genealogia delle case pi\u00f9 illustri di tutto il mondo\", del 1743, e \"La genealogia moderna delle case pi\u00f9 illustri di tutto il mondo\", del 1749), che lo resero una celebrit\u00e0 nella cultura italiana della prima met\u00e0 del XVIII secolo.\nMarco Azzone (Arco, 1728 \u2013 Chiusole, 27 agosto 1765) fu consigliere del principe vescovo di Trento, autore di opere teologiche e poetiche.\nAdamo (Chiusole, 1729 \u2013 1787) dopo aver studiato nel collegio dei gesuiti di Siena si trasfer\u00ec a Roma ove fu allievo di Pompeo Batoni; visse per molto tempo in quella citt\u00e0 legandosi alle famiglie dei principi Colonna e Borghese e si distinse come pittore, poeta e musicista; fu autore di componimenti poetici e di drammi, di trattati sulla pittura, sulla scultura e sull\u2019architettura ma anche sulla cavalleria nonch\u00e9 di opere storiografiche sulla sua terra di origine (\"Sopra il villaggio di Chiusole\", pubblicato in forma di lettera nel 1785; \"Notizie antiche e moderne della Valle Lagarina e degli uomini illustri della medesima\", del 1787); Benedetto XIV lo cre\u00f2 cavaliere dell\u2019Ordine dello Speron d'Oro e conte del Sacro Palazzo Lateranense.\nRemo Galvagni.\nAltra illustre personalit\u00e0 del paese, \u00e8 il tenente Remo Galvagni, caduto nella Prima Guerra Mondiale; a lui sono intitolate la via principale del paese e le scuole elementari di Pomarolo."}
{"id": "841260", "revid": "1305772", "url": "https://it.wikipedia.org/wiki?curid=841260", "title": "Observer pattern", "text": "L'Observer pattern \u00e8 un design pattern utilizzato come base architetturale di molti sistemi di gestione di eventi.\nDescrizione.\nMolti paradigmi di programmazione legati agli eventi, utilizzati anche quando ancora non era diffusa la programmazione ad oggetti, sono riconducibili a questo pattern. \u00c8 possibile individuarlo in maniera rudimentale nella programmazione di sistema Windows, o in altri framework di sviluppo che richiedono la gestione di eventi provenienti da diversi oggetti, come ad esempio la funzione \"OnMsgProc\" per la gestione delle code di messaggi windows.\nSostanzialmente il pattern si basa su uno o pi\u00f9 oggetti, chiamati osservatori o observer, che vengono registrati per gestire un evento che potrebbe essere generato dall'oggetto \"osservato\", che pu\u00f2 essere chiamato soggetto.\nOltre all'observer esiste il concrete Observer, che si differenzia dal primo in quanto implementa direttamente le azioni da compiere in risposta ad un messaggio; riepilogando, il primo \u00e8 una classe astratta, il secondo no.\nUno degli aspetti fondamentali \u00e8 che tutto il funzionamento dell'observer si basa su meccanismi di callback, implementabili in diversi modi, o tramite funzioni virtuali o tramite puntatori a funzioni passati quali argomenti nel momento della registrazione dell'observer, e spesso a questa funzione vengono passati dei parametri in fase di generazione dell'evento.\nAttori.\nIn generale il pattern impiega le seguenti classi:\nSoggetto.\nUna classe che fornisce interfacce per registrare o rimuovere gli observer e che implementa le seguenti funzioni:\nN.B. La funzione \"Notify()\" viene implementata con un loop su tutti i ConcreteObserver, dove ciascuno di essi chiama la funzione \"Update()\". \"Notify()\" viene eseguita dal Soggetto Concreto per notificare un cambio del suo stato. (vedi sotto)\nSoggetto Concreto.\nQuesta classe contiene l'attributo\nil quale descrive lo stato del soggetto.\nInoltre, essa contiene le funzioni:\nN.B. Entrambe le funzioni vengono chiamate da ogni ConcreteObserver dopo aver ricevuto un \"Update()\"\nQuesta classe:\nObserver.\nQuesta classe definisce un'interfaccia per tutti gli observers, per ricevere le notifiche dal soggetto.\n\u00c8 utilizzata come classe astratta per implementare i veri Observer, ossia i ConcreteObserver.\nFunzioni:\nConcreteObserver.\nQuesta classe mantiene un riferimento \nal Soggetto Concreto, per ricevere lo stato quando avviene una notifica.\nAlla classe appartiene inoltre l'attributo\nil quale contiene lo stato del ConcreteObserver.\nIl ConcreteObserver implementa la funzione astratta \"Update()\": quando questa viene chiamata dal Soggetto Concreto, il ConcreteObserver chiama la funzione \"GetState()\" sul soggetto concreto per aggiornare il suo nuovo stato. Ci\u00f2 viene cos\u00ec fatto:\nL'Observer pattern in C#.\nIn C# tipicamente, il pattern observer \u00e8 implementato tramite"}
{"id": "841261", "revid": "125636697", "url": "https://it.wikipedia.org/wiki?curid=841261", "title": "La congiura de' Pazzi", "text": "La congiura de' Pazzi \u00e8 una tragedia di Vittorio Alfieri, scritta tra il 1777 ed il 1783, che fa parte delle cosiddette \"tre tragedie della libert\u00e0\", dove l'argomento politico \u00e8 dominante (\"La congiura de' Pazzi, Virginia\" e \"Timoleone\").\nL'Alfieri trasse lo spunto dalle \"Istorie fiorentine\" di Niccol\u00f2 Machiavelli, in particolare dalla congiura che nel 1478 coinvolse i membri della nobile famiglia dei Pazzi per rovesciare il dominio dei Medici su Firenze.\nNell'apertura, datata 20 dicembre 1787 e siglata a Parigi, l'Alfieri dedica il suo lavoro all'amico mercante senese Francesco Gori Gandellini.\nCornice storica.\nRaimondo dei Pazzi (ispirato a Guglielmo de' Pazzi), sposato con Bianca de' Medici, vede la citt\u00e0 di Firenze sottomessa e schiava del dominio della famiglia dei Medici e tenta un'azione contro di essi. La congiura fallisce e Raimondo, ferito, dopo aver ucciso Giuliano de' Medici muore tra le braccia della moglie.\nLa celebre famiglia dei Medici ebbe nelle mani per molti anni le sorti di Firenze. Il celebre Lorenzo il Magnifico, nato nel 1449, succedette al padre Piero nel 1469. Suo fratello Giuliano, di cinque anni pi\u00f9 giovane, in seguito si associ\u00f2 a lui, e all'epoca in cui \u00e8 ambientata la tragedia essi governavano insieme, con soddisfazione della maggior parte dei fiorentini. Alcuni per\u00f2, non condividevano le scelte dei Medici. Tra questi vi era la famiglia dei Pazzi, a cui apparteneva Guglielmo, che aveva sposato la sorella di Lorenzo e Giuliano; il capofamiglia era Jacopo de' Pazzi, che coi nipoti Guglielmo e Francesco mise in atto la congiura a cui \u00e8 ispirata la tragedia. Da notare che Alfieri chiama Guglielmo, Raimondo, mentre attribuisce a Jacopo, zio del vero Guglielmo, il nome Guglielmo e e ne fa il padre di Raimondo; Francesco non compare nella tragedia. L'altro personaggio della tragedia \u00e8 Salviati, arcivescovo di Pisa, che, a dispetto delle sacre funzioni che gli spettavano, secondo la storia fu uno dei principali attori della congiura.\nTrama.\nAtto I.\nRaimondo si lamenta col padre Guglielmo della tirannia dei Medici, e rimpiange di essersi unito a loro col matrimonio con Bianca. Guglielmo gli raccomanda prudenza e pazienza, ma gli fa capire che pi\u00f9 tardi, se sar\u00e0 necessario, sapr\u00e0 essere suo alleato per porre rimedio alla situazione. Quando poco dopo Bianca incontra il marito, i modi di quest'ultimo le fanno presagire qualche imminente disastro, ed ella tenta di riconciliare Raimondo con i propri fratelli, ma dichiara che in caso di conflitto rester\u00e0 fedele al marito piuttosto che a loro.\nAtto II.\nLorenzo e Giuliano discorrono tra loro. Il primo intravede la necessit\u00e0 di qualche severa misura per estirpare il malcontento. Giuliano, di natura pi\u00f9 mite, propone interventi pi\u00f9 blandi. I due per\u00f2 sono d'accordo nel vedere in Raimondo il nemico pi\u00f9 pericoloso, e decidono di conferire con lui e Guglielmo. Nel colloquio che segue Lorenzo e Giuliano minacciano di togliere a Raimondo la carica di Gonfaloniere, e Guglielmo li prega di non farlo; Raimondo si rivolge a loro altezzosamente accusandoli di tirannia, poi parte. Lorenzo consiglia a Guglielmo di indurre il figlio a pi\u00f9 miti consigli, altrimenti per lui sar\u00e0 la rovina. Bianca cerca senza riuscirvi di riappacificare i fratelli e il marito.\nAtto III.\nCompare Salviati, annunciando a Raimondo che le truppe assoldate dal re Ferdinando, e benedette dal papa Sisto IV, si stanno avvicinando; sono in attesa di ordini e saranno di aiuto per rovesciare i Medici. Raimondo gli dice che il proprio anziano padre non \u00e8 ancora stato informato della congiura, a causa del suo carattere indeciso. Giunge lo stesso Guglielmo che, vinto dai ragionamenti di Raimondo e Salviati, decide infine di unirsi all'impresa. Guglielmo raccomanda a Bianca, intimorita dal suo mutato atteggiamento, di pensare a conservare il silenzio.\nAtto IV.\nI Medici sono stati avvertiti della presenza di Salviati a Firenze, e Giuliano fa convocare Guglielmo, nella speranza di poter avere da lui delucidazioni su quello che sta accadendo. Guglielmo promette che cercher\u00e0 di convincere il figlio a ritirarsi volontariamente in esilio. Giunge Lorenzo, e chiede al fratello di accompagnarlo incontro agli invasori.\nRaimondo e Salviati descrivono a Guglielmo i dettagli del complotto, e come si sia organizzata l'uccisione, sia di Lorenzo che di Giuliano, nella chiesa dove essi si recheranno per chiedere la benedizione per il loro esercito. Raimondo annuncia la sua intenzione di sferrare il primo colpo contro Giuliano, che indosser\u00e0, a causa della sua indole timorosa, una cotta di maglia. Salviati esulta al pensiero di uccidere Lorenzo con un pugnale benedetto espressamente per questo scopo dal papa.\nAtto V.\nSi svolge tra Bianca e Raimondo un commovente incontro. Bianca ha trascorso una notte insonne, ed \u00e8 certa che qualche catastrofe si sta approssimando. Egli non le svela nulla, poi parte per compiere la sua parte nella congiura, lasciandola con Guglielmo, che invece la mette a parte del complotto, e dei pericoli che sovrastano lui stesso, Bianca e il marito, Lorenzo e Giuliano.\nIn questo momento si ode un suono di campana: \u00e8 il segnale convenuto che impone a Guglielmo di unirsi ai cospiratori. Guglielmo parte, e rientra Raimondo, gravemente ferito. Egli racconta a Bianca che ha ucciso Giuliano, ma nella sua cieca furia ha inferto a se stesso un forte colpo.\nQuindi appare Lorenzo accompagnato da alcuni soldati, che conducono Guglielmo incatenato. Lorenzo comunica che Salviati e tutti gli altri congiurati sono stati uccisi e il complotto \u00e8 stato sventato. A Guglielmo \u00e8 concesso di vivere solo finch\u00e9 avr\u00e0 visto la morte del proprio figlio. Raimondo si trafigge con un pugnale che portava nascosto, poi lo getta al padre, invitandolo a imitare il suo gesto. Ma Lorenzo glielo strappa di mano, e ordina che Guglielmo venga condotto a infame supplizio. Bianca si aggrappa al collo di Raimondo, pur colpevole di averle tolto il fratello."}
{"id": "841262", "revid": "14691", "url": "https://it.wikipedia.org/wiki?curid=841262", "title": "La congiura de' Pazzi (Alfieri)", "text": ""}
{"id": "841264", "revid": "125636683", "url": "https://it.wikipedia.org/wiki?curid=841264", "title": "Virginia (Alfieri)", "text": "Virginia \u00e8 una tragedia di Vittorio Alfieri scritta tra il 1777 e il 1783.\nFa parte delle cosiddette \"tre tragedie della libert\u00e0\", gruppo formato da \"La congiura de' Pazzi\" (1777-1789), \"Virginia\" (1777-1783) e \"Timoleone\" (1779-1784).\nTrama.\nLa vicenda di Virginia, ripresa da Alfieri in questa tragedia, viene dalla storia romana. Virginia, la bella figlia del soldato Virginio e di Numitoria, \u00e8 promessa sposa al tribuno Icilio. Appio Claudio, uno dei Decemviri che governano Roma, per\u00f2, se ne invaghisce follemente. Per riuscire ad ottenerla, Appio istruisce il suo cliente Marco a fingere che Virginia sia sua schiava e non figlia di Numitoria, la quale, come Marco dichiara, sarebbe riuscita a far credere a Virginio che \u00e8 loro figlia. La macchinazione di Appio scatena l'indignazione di Virginio, di Icilio e di tutto il popolo. Ma la prepotenza del decemviro non si placa e Virginia preferisce la morte facendosi uccidere dal padre.\nAtto I.\nNumitoria e Virginia discorrono di Icilio lodandone le qualit\u00e0, quando giunge Marco che, con la scusa architettata da Appio, cerca di sottrarre Virginia alla madre, sostenendo che la questione dovr\u00e0 essere chiarita da un tribunale. Compare Icilio, che fa un infuocato appello al popolo contro la tirannia dei Decemviri. Comunque, si decide che si giunger\u00e0 ad un verdetto davanti ad Appio. Virginia rivela di sapere da tempo che Appio arde d'amore per lei.\nAtto II.\nHa luogo una scena emozionante in presenza dei Romani, durante la quale, dopo che Marco ha fatto le proprie dichiarazioni, Icilio rivela alla popolazione la vile trama ordita contro Virginia, riuscendo quasi a scatenare una rivolta. Appio, allarmato, accetta di rinviare la decisione fino al ritorno di Virginio dal campo dove \u00e8 di stanza; al contempo, per\u00f2, dirama ordini segreti, allo scopo di trattenere lontano il padre di Virginia.\nAtto III.\nVirginio, sollecitato da un messaggio di Icilio, giunge per\u00f2 a Roma ben presto. La moglie e Icilio stesso lo mettono al corrente dell'infame complotto. Virginio e Icilio vogliono salvare Roma dalla degradante tirannia a cui \u00e8 soggetta, e la stessa Virginia si dice pronta a versare il proprio sangue per la causa della libert\u00e0.\nAtto IV.\nSi svolge un incontro tra Appio e Virginio, durante il quale Appio cerca di indurre Virginio, promettendogli importanti incarichi, ad abbandonare Icilio, che viene descritto dallo stesso Appio come un tetro cospiratore contro Roma. Appio aggiunge che, se egli insiste nel proposito di dare Virginia ad Icilio, entrambi moriranno.\nAppio poi incontra Virginia, e le dice che, se abbandoner\u00e0 Icilio in proprio favore, la pretesa di Marco su di lei sar\u00e0 dimenticata; altrimenti, sia Virginio che Icilio perderanno la vita. Per salvarli, Virginia dice che rinuncer\u00e0 ai suoi progetti di nozze Icilio, ma subito dopo ritrova il suo innato coraggio e non nasconde ad Appio di odiarlo.\nAtto V.\nVirginio ed Icilio fanno i loro piani finali per portare a coronamento il loro progetto. Di l\u00ec a poco appaiono Virginia e la madre, seguite dal popolo romano, annunciando che Icilio \u00e8 stato ucciso a tradimento dagli sgherri di Appio. Virginio fa un appello appassionato alla popolazione, che per\u00f2 appare impaurita. Appio ordina che Virginia venga consegnata a Marco.\nVirginio chiede di poterla abbracciare un'ultima volta, ma quando le \u00e8 accanto la pugnala mortalmente. Quindi Virginio incita tutti a lottare contro Appio, e al cadere del sipario si odono le grida del popolo che chiede la morte del tiranno."}
{"id": "841268", "revid": "92723", "url": "https://it.wikipedia.org/wiki?curid=841268", "title": "Circuito di Abbazia", "text": "Il circuito di Abbazia era un circuito motoristico stradale disegnato all'interno dell'omonima citt\u00e0 sita nel golfo del Quarnero e specializzato in gare di motocicletta. Erede del circuito del Carnaro per macchine da corsa, creato quando Abbazia era italiana (nel 1939), era considerato un po' il Gran Premio di Monaco dell'Adriatico visti i pittoreschi scorci che offriva. Dal 1946 il circuito \u00e8 stato chiamato \"Opatija Circuitvi\" e vi sono state disputate principalmente gare di motocicletta jugoslave fino al 1977.\nStoria.\nIl circuito fu inaugurato il 9 luglio 1939 con il primo circuito del Carnaro per macchine da corsa, gara valevole per il Campionato italiano categoria 1500 vinta da Gigi Villoresi su Maserati. Lungo poco meno di 6 km si sviluppava su strade normalmente aperte al traffico veicolare e per buona parte era su una litoranea (proprio su quest'ultima erano situati la linea del traguardo e i box). Presentava 14 curve equamente divise tra sinistra e destra e veniva percorso in senso orario.\nQuando Abbazia divenne jugoslava ospit\u00f2 la prima competizione motociclistica ufficiale al termine della seconda guerra mondiale, il 1\u00ba settembre 1946. Dall'anno successivo ospit\u00f2 gare nazionali jugoslave di motocicletta per assumere un carattere internazionale dal 1950 con la disputa del \"Nagrada Jadrana\" (Premio dell'Adriatico) diventato \"Velika Nagrada Jadrana\" (Gran Premio dell'Adriatico) dieci anni dopo.\nNel 1969 il gran premio divenne parte del motomondiale e modific\u00f2 il suo nome in Gran Premio di Jugoslavia dall'edizione del 1972, con una nuova organizzazione dopo un anno di mancata effettuazione della gara.\nUtilizzato principalmente per le competizioni motociclistiche, ospit\u00f2 anche alcune gare automobilistiche per vetture sport tra il 1950 e il 1959, di Formula Junior nel 1960, 1961 e 1963, e anche di Formula 3 tra 1964 e il 1968.\nIl circuito \u00e8 stato sempre considerato piuttosto pericoloso, tanto che gi\u00e0 nel 1973 il gran premio venne boicottato da diverse case motociclistiche; nell'edizione successiva si registr\u00f2 la morte del pilota Billie Nelson.\nQuando nel 1977 si registrarono altri due decessi durante la competizione, quelli di Ulrich Graf e di Giovanni Ziggiotto, la situazione divenne insostenibile.\nIl circuito venne cos\u00ec in fretta abbandonato e sostituito dal circuito di Grobnico sorto nel territorio del comune di Zaule di Liburnia, nei pressi di Fiume.\nCuriosit\u00e0.\nGiacomo Agostini, nel corso di uno \"speciale\" dedicato a lui trasmesso dalla RAI nel 2014 ha raccontato che, durante una delle sue partecipazioni alle gare su questo circuito, chiese ai tecnici della MV Agusta di approntargli durante la notte una prima marcia cortissima per uscire pi\u00f9 velocemente dal lento tornantino prima del tratto in salita. Con questo artificio riusc\u00ec cos\u00ec ad avere un vantaggio enorme sugli avversari."}
{"id": "841277", "revid": "108559", "url": "https://it.wikipedia.org/wiki?curid=841277", "title": "Iofossa", "text": ""}
{"id": "841281", "revid": "125263953", "url": "https://it.wikipedia.org/wiki?curid=841281", "title": "Fu\u00dfball-Club St. Pauli von 1910", "text": "Il Fu\u00dfball-Club St. Pauli von 1910 e.V., meglio noto come FC St. Pauli, \u00e8 una societ\u00e0 polisportiva tedesca con sede nel quartiere omonimo di Amburgo e famosa soprattutto per la sua sezione calcistica, che attualmente milita nella Zweite Liga. La polisportiva comprende anche squadre di rugby, football americano, baseball, bowling, scacchi, ciclismo, pallamano, softball, roller derby e tennis tavolo.\nNonostante la squadra di calcio non abbia mai ottenuto successi notevoli sul campo, al club \u00e8 largamente riconosciuta una cultura unica, per cui la compagine gode di un seguito popolare molto ampio come una delle squadre di \"culto\" della nazione.\nStoria.\nGli inizi.\nLa storia dell'FC Sankt Pauli inizia nel 1899, come un gruppo informale di appassionati dell\"Hamburg-St. Pauli Turn-Verein 1862\". Il primo match giocato risale al 1907 contro l\"Aegir\", squadra composta all'interno di una societ\u00e0 di nuotatori. La squadra fu comunque fondata ufficialmente solo il 15 maggio 1910, giocando con il nome \"St. Pauli TV\" nella Kreisliga Gro\u00df-Hamburg (Alsterkreis). La squadra inizialmente ottenne solo mediocri risultati; nel 1931 arriv\u00f2 agli ottavi di finale del campionato tedesco settentrionale venendo per\u00f2 sconfitta dall'HSV. Del 1934 la prima apparizione nella Gauliga Nordmark, uno dei sedici gironi della prima divisione creati nella riorganizzazione del calcio tedesco avvenuta con l'avvento del Terzo Reich. Il Sankt Pauli fu immediatamente retrocesso, ma torn\u00f2 nella serie superiore nel 1936; retrocessi nuovamente nel 1940 e ripromossi nel 1942 vi restarono fino al termine della seconda guerra mondiale.\nIl dopoguerra.\nNel dopoguerra il St. Pauli ricominci\u00f2 a giocare nel 1947 in Oberliga Nord. Un secondo posto finale nella stagione 1947-48 consent\u00ec alla squadra di qualificarsi per la prima volta ai turni finali del campionato, che comprendevano le migliori squadre provenienti da tutta la Germania Ovest. Avanz\u00f2 fino alle semifinali dove fu eliminata dai futuri campioni del (2-3). Il club continu\u00f2 a giocare ad ottimi livelli per tutti gli anni cinquanta, ma non \u00e8 mai riuscito ad avere la meglio sugli acerrimi rivali dell' giungendo secondo cinque volte su sette edizioni dell'Oberliga Nord ed eliminato sempre ai primi turni delle eliminatorie nazionali dal 1949 al 1951. Dalla seconda met\u00e0 degli anni cinquanta fino agli inizi degli anni sessanta il St. Pauli \u00e8 stato surclassato anche da Werder Brema e da Vfl Osnabruck e sempre in quel periodo non riusc\u00ec ad andare oltre il quarto posto nei gironi regionali.\nLa lotta per la promozione in Bundesliga.\nNel 1963 fu costituita la Bundesliga, la massima serie del campionato tedesco. Amburgo, Werder Brema ed furono le squadre inserite in Bundesliga per quanto riguarda l'Oberliga nord, in quanto queste ultime avevano conseguito migliori risultati rispetto alle altre del girone negli anni precedenti. Il St. Pauli fu inserito invece in Regionalliga Nord, l'allora secondo livello del calcio tedesco.\nIl club vinse la seconda divisione nel 1964, ma arriv\u00f2 ultimo nei play-off. Vinse di nuovo la Regionalliga nel 1966, ma fall\u00ec la promozione a vantaggio del Rot-Weiss Essen per differenza reti. Negli anni a seguire la squadra conquist\u00f2 la divisione nel 1971 e nel 1974 e il secondo posto nel 1972 e nel 1973 ma in ogni occasione fall\u00ec miseramente ai play-off.\nIl successo della Bundesliga e la crescita del calcio professionistico in Germania indussero la federcalcio tedesca a creare la Zweite Bundesliga, che divent\u00f2 il secondo livello del calcio nazionale a sua volta diviso in due gironi; il St. Pauli di conseguenza fu inserito nel girone nord (Zweite Bundesliga Nord) e nel 1977, forte del primo posto finale del girone riusc\u00ec nella storica impresa di conquistare la massima serie. La gioia della promozione dur\u00f2 poco: dopo solo un anno la squadra, infatti, retrocesse.\nIl ritorno nella serie cadetta dur\u00f2 poco: nel 1979, sull'orlo della bancarotta, il club fu privato della licenza professionista e fu relegato in Oberliga Nord. Le buone prestazioni offerte tra il 1981 e il 1983 non furono sufficienti a far fronte all'emergenza finanziaria. Ma, nel 1984, la squadra riusc\u00ec nell'exploit di farsi promuovere in seconda divisione, malgrado l'esser giunta seconda a due lunghezze dalla squadra riserve del Werder Brema (fu promosso il St. Pauli in quanto le squadre riserve non potevano, e non possono tuttora, essere promosse in seconda divisione).\nSt. Pauli e il fenomeno \"Kult\".\nNella met\u00e0 degli anni ottanta il St. Pauli comp\u00ec una svolta che le fece cambiare completamente immagine: pass\u00f2 infatti da squadra tradizionale a vero e proprio fenomeno cult. Il motivo \u00e8 da ricercarsi nell'ubicazione dello stadio: la societ\u00e0 trasfer\u00ec la sede dello stadio nella zona del porto del quartiere vicino a Reeperbahn, il quartiere a luci rosse centro della vita notturna. I tifosi adottarono come stemma non ufficiale il Jolly Roger, il teschio con le ossa incrociate; la societ\u00e0 fu anche la prima in Germania a bandire l'ingresso nel proprio stadio a tifosi di estrema destra. Grazie a queste decisioni, il club pass\u00f2 da una media spettatori di 1.600 persone (1981) ad una di 20.000 persone (fine anni novanta).\nPer quanto riguarda i risultati, il St. Pauli ritorn\u00f2 in Bundesliga nel 1988 per restarci tre anni, e nel 1995 per due stagioni; la squadra pass\u00f2 i campionati restanti sempre in Zweite Bundesliga. I sostenitori del FC St. Pauli si riuniscono in numerosi fan clubs sparsi non solo in Germania, ma in tutti i continenti. Molto attiva \u00e8 la tifoseria organizzata, nella quale spicca il gruppo \"18auf12\".\nAnni 2000 e 2010.\nDopo una fugace apparizione del club nella massima serie, risalente al 2001-2002, la societ\u00e0 arriv\u00f2 ad un passo dalla bancarotta, tanto da intraprendere un'attivit\u00e0 di raccolta fondi, la cosiddetta \"Retteraktion\". Si cominciarono a stampare T-shirt con lo stemma del club e circondato dalla parola \"Retter\" (soccorritore/salvatore): pi\u00f9 di 140.000 di queste furono vendute in 6 settimane. Fu organizzata anche un'amichevole con il Bayern Monaco sempre per cercare di rimpinguare le casse del club. Tuttavia i risultati sul campo portarono ad un'ulteriore retrocessione nella Regionalliga Nord.\nNel 2005 il St. Pauli cominci\u00f2 anche a organizzare opere di beneficenza verso terzi; la squadra e i tifosi crearono l'iniziativa \"viva con agua de sankt pauli\", una raccolta fondi per l'acquisto di distributori d'acqua per le scuole di Cuba.\nDurante la stagione 2005-2006 la squadra si rese protagonista di una cavalcata senza precedenti in Coppa di Germania, vincendo contro Wacker Burghausen, Bochum, e soprattutto battendo squadre di massima serie come Hertha Berlino e, nei quarti di finale, Werder Brema. La vittoria per 3-1 al Millerntor-Stadion (tutto esaurito) qualific\u00f2 il team in semifinale e il passaggio di turno fece guadagnare alla squadra 1 milione di euro in diritti televisivi e sponsor allontanando i problemi finanziari. Il St. Pauli usc\u00ec dalla competizione in semifinale il 12 aprile, battuto dal Bayern Monaco con un gol di Owen Hargreaves e due di Claudio Pizarro.\nNella stagione 2006-2007 la squadra amburghese conquist\u00f2 la promozione in Zweite Bundesliga con una giornata di anticipo, il 25 maggio 2007, grazie al pareggio casalingo con la Dinamo Dresda (2-2).\nIl ritorno in Bundesliga e la repentina retrocessione in Zweite Liga.\nCon il piazzamento al secondo posto nella stagione 2009-2010 della seconda divisione, la squadra ha ottenuto la promozione alla Bundesliga a partire dalla stagione 2010-2011.\nLa stagione in Bundesliga inizia bene, con il St. Pauli che chiude il girone d'andata a met\u00e0 classifica. Il 16 febbraio 2011 il St. Pauli vince per la seconda volta nella sua storia il derby cittadino in campo avverso contro l' con goal di Gerald Asamoah. Dopo quella vittoria per\u00f2, la squadra inanella una serie di 7 sconfitte consecutive e conquista complessivamente 1 solo punto (frutto del 2-2 maturato nello scontro diretto per la salvezza in casa del VfL Wolfsburg) in undici gare.\nQuesti risultati fanno piombare il St. Pauli dal centro-classifica all'ultimo posto della graduatoria e culminano, il 7 maggio 2011, con la retrocessione matematica in Zweite Bundesliga, sancita dalla pesante sconfitta casalinga per 1-8 subita alla penultima giornata per mano del Bayern Monaco (per i bavaresi, si \u00e8 trattato della pi\u00f9 larga vittoria mai ottenuta nella loro storia in una gara in trasferta in Bundesliga). Il St. Pauli chiude quindi il proprio campionato con l'undicesima sconfitta (1-2 sul campo del Magonza) nelle ultime dodici gare di campionato, la ventunesima in totale, terminando la stagione all'ultimo posto con 29 punti.\nNella stagione 2011-2012 il St. Pauli dopo un buon avvio fallisce l'obbiettivo promozione, arrivando quarto in classifica, a pari punti col Fortuna Dusseldorf ma con una peggiore differenza reti, mancando dunque la possibilit\u00e0 dello spareggio.\nNella stagione 2012-2013 le cose si mettono male per il St. Pauli che nelle prime otto gare ottiene una solo vittoria e 4 sconfitte. Il tecnico Schubert viene esonerato e al suo posto subentra Michael Frontzeck. La squadra tuttavia riesce a reagire e, grazie ad una serie di buone prestazioni, ad allontanarsi quantomeno dai bassifondi della classifica.\nNella stagione 2014-2015 il St. Pauli nelle prime quattro gare ottiene solo 4 punti: conseguentemente, il tecnico Vrabec viene esonerato e al suo posto subentra Thomas Meggle, gi\u00e0 allenatore della U23.\nIl 10 marzo 2019 il club sub\u00ec un pesante 4-0 casalingo dai rivali concittadini dell', sconfitta nel derby che non si registrava dal 2002, quando si incontrarono in massima serie.\nIl 18 gennaio 2022, agli ottavi di DFB Pokal, battono 2-1 il Borussia Dortmund secondo in classifica in Bundesliga, accedendo ai quarti.\nColori e simboli.\nColori.\nI colori della maglia del St. Pauli sono il marrone, che \u00e8 il principale, e il bianco, mentre i pantaloncini sono bianchi e i calzettoni sono marroni con risvolto bianco.\nSimboli ufficiali.\nStemma.\nIl simbolo del St. Pauli \u00e8 composto da un cerchio con all'interno la scritta, in nero, \"FC ST. PAULI 1910\". All'interno, in un altro cerchio rosso, c'\u00e8 un castello in bianco.\nStrutture.\nStadio.\nDal 1963 il club disputa le proprie gare interne nel Millerntor-Stadion, che sorge nel quartiere di St. Pauli, ad Amburgo, e che pu\u00f2 ospitare 29.546 spettatori. \u00c8 facilmente raggiungibile con la linea U3 della metropolitana di Amburgo (stazione di St. Pauli e di Feldstrasse). Lo stadio si trova accanto al Heiligengeistfeld, ed \u00e8 dominato dalla Flakturm IV a nord e un edificio della Deutsche Telekom a sud.\nI lavori di costruzione dello stadio sono iniziati nel 1961, ma il suo completamento \u00e8 stato ritardato fino al 1963 in quanto non vi \u00e8 stato inizialmente alcun sistema di drenaggio in atto, rendendo il campo inutilizzabile dopo la pioggia. Originariamente contava 32.000 sostenitori, ma la capacit\u00e0 \u00e8 stata ridotta in seguito per motivi di sicurezza.\nNel 1970, lo stadio \u00e8 stato rinominato \"Wilhelm Koch-Stadion\", in onore di un ex presidente del club, ma questo nome \u00e8 diventato molto controverso quando \u00e8 stato scoperto che Wilhelm Koch era stato un membro del Partito Nazista durante la guerra. Dopo le proteste dei fan, il nome \u00e8 stato cambiato di nuovo al Millerntor-Stadion nel 1999.\nUna ristrutturazione totale iniziata nel 2006. Si \u00e8 conclusa con il completamento della nuova tribuna nord nel mese di luglio 2015. Lo stadio da allora ha una capacit\u00e0 di 29.546 spettatori, di cui 16.940 sono in piedi e 12.606 sono seduti.\nDiffusione nella cultura di massa.\nIl club ha ospitato la FIFI Wild Cup 2006, un torneo composto da squadre nazionali non riconosciute come la Groenlandia, il Tibet e Zanzibar, partecipando come \"Repubblica di St. Pauli\".\nNel 2008 la Nike ha commemorato il club con due scarpe Dunk esclusive, entrambe pubblicate in quantit\u00e0 limitata: la Dunk High (di colore nero, con il simbolo del teschio e le tibie incrociate) \u00e8 stata rilasciata in tutti i paesi d'Europa, con solo 500 paia prodotte. \nLa Dunk Low (bianca e liscia, con il logo della squadra in pelle sul pannello laterale) \u00e8 stata rilasciata solo nei negozi in Germania, Svizzera e Austria, con appena 150 paia prodotte.\nRapporti con musica e cultura punk rock.\nI giocatori del St. Pauli hanno pi\u00f9 volte presenziato al festival heavy metal Wacken Open Air.\nIl St. Pauli apre le sue partite con \"Hells Bells\" degli AC/DC e celebra ogni gol con \"Song 2\" dei Blur.\nIl St. Pauli \u00e8 un'icona mondiale della cultura punk. Il simbolo (teschio con le ossa incrociate marrone e bianco) \u00e8 stato spesso indossato da artisti internazionali:\nDiversi gruppi musicali hanno omaggiato il St.Pauli:\nAllenatori e presidenti.\nTutti gli allenatori a partire dal 1963, anno di nascita della Bundesliga:\nStatistiche e record.\nPartecipazione ai campionati e ai tornei internazionali.\nCampionati nazionali.\nIl club ha militato a lungo nell'Oberliga Nord prima della nascita della Bundesliga. In questo torneo ha raggiunto come miglior risultato il decimo posto nell'edizione 1988-1989.\nDalla stagione 1963-1964 alla 2020-2021 compresa il club ha ottenuto le seguenti partecipazioni ai campionati nazionali:\nTifoseria.\nI tifosi del St.Pauli dichiarano apertamente simpatie di sinistra: in alcune occasioni ci\u00f2 ha provocato conflitti con neonazisti e teppisti in trasferta. La societ\u00e0, riconoscendo tali valori, ha quindi adottato un atteggiamento apertamente contro razzismo, fascismo, sessismo, omofobia, incarnando questa posizione nel proprio statuto. \nIl legame con l'omonimo quartiere amburghese \u00e8 confermato dalla partecipazione dei sostenitori alle tradizionali manifestazioni, come ad esempio il Hafenstra\u00dfe e Bambule. Il centro di attivit\u00e0 del tifo \u00e8 la Fanladen St. Pauli.\nL'affetto dei tifosi \u00e8 dimostrato dalla massiccia partecipazione alle partite casalinghe: dalla stagione 2011-2012 si registra molto frequentemente il tutto esaurito. Il St. Pauli ha pi\u00f9 abbonati rispetto a molte squadre di Bundesliga. \nDalle statistiche risulta inoltre che la squadra ha circa 11 milioni di sostenitori in tutta la Germania.\nNegli ultimi anni il numero di fan club ufficiali \u00e8 cresciuto in maniera molto marcata, superando il numero di 500 nel 2011. \nIl club ha inoltre il maggior seguito di tifose fra tutte le compagini tedesche. Per questo motivo nel 2002 la pubblicit\u00e0 della rivista maschile \"Maxim\" \u00e8 stata rimossa dallo stadio, in quanto ritenuta sessista da parte delle sostenitrici.\nIn occasione del centesimo anniversario del club, i tifosi hanno registrato la canzone \"Buon compleanno St.Pauli, One Hundred Beers per voi\" scritta da Henning Knorr e Christoph Br\u00fcx.\nI sostenitori attualmente hanno un forte rapporto con i tifosi di Ternana, Livorno, Hapoel Tel Aviv, Celtic FC, Virtusvecomp Verona, con una parte di quelli della Sampdoria e in passato anche con quelli dei Bohemians 1905. \nIl gruppo ultras Sankt Pauli \u00e8 gemellato con gli \"Schickeria M\u00fcnchen\", tifosi del Bayern Monaco. Questo legame \u00e8 testimoniato dal frequente scambio di bandiere esposte nei rispettivi stadi.\nOrganico.\nRosa 2021-2022.\n\"Aggiornata al 27 dicembre 2021.\""}
{"id": "841282", "revid": "1337443", "url": "https://it.wikipedia.org/wiki?curid=841282", "title": "Giuseppe Albini (filologo)", "text": "Biografia.\nDiscepolo del Carducci, insegn\u00f2 giovanissimo grammatica latina e greca e succedette a Giovanni Battista Gandino nella cattedra di filologia latina, che mantenne fino alla morte. Nell'ateneo bolognese ricopr\u00ec le cariche di preside della Facolt\u00e0 di lettere e filosofia (1912-1918) e Rettore dell'Universit\u00e0 (1927-1930).\nScrisse poesie in italiano e in latino, cur\u00f2 edizioni di Persio, Dante, Giovanni del Virgilio; tradusse l'opera omnia di Virgilio fra cui emergono le Georgiche in endecasillabi; scrisse alcuni saggi, ma raramente approfond\u00ec i temi della grande letteratura. Fu membro della Deputazione di storia patria per la Romagna, socio corrispondente dell'Accademia delle scienze, lettere e arti di Padova e dell'Accademia Virgiliana di Mantova.\nPartecip\u00f2 al \"Certamen poeticum Hoeufftianum\" di Amsterdam vincendo la medaglia d'oro nel 1919 con il carme \"Vercingetorix\" e la gran lode cinque volte con \"Sponsa nautae\" (1882), \"Ad Vergilium\" (1885), \"Ad Bononiam\" (1888), \"Ravenna\" (1911) e \"Aeriae voces\" (1912).\nIscritto al partito fascista dal 1925, ebbe una brillante carriera politica. Fu consigliere comunale e dal 1924 senatore del Regno. Per la sua carica ebbe funerali memorabili e persino Concetto Marchesi non esit\u00f2 a tesserne l'elogio sulla rivista del Comune, come di uno dei massimi maestri dell'Universit\u00e0 di Bologna. \u00c8 sepolto alla Certosa di Bologna."}
{"id": "841285", "revid": "204012", "url": "https://it.wikipedia.org/wiki?curid=841285", "title": "Melobosi", "text": ""}
{"id": "841291", "revid": "580", "url": "https://it.wikipedia.org/wiki?curid=841291", "title": "Palasport San Lazzaro", "text": "Il palasport San Lazzaro, conosciuto anche con il nome sponsorizzato di Kioene Arena (ex PalaBernhardsson, PalaNet e PalaFabris) \u00e8 il pi\u00f9 importante palazzetto dello sport della citt\u00e0 di Padova e uno dei pi\u00f9 importanti del Veneto. Oltre ad ospitare le partite casalinghe delle squadre padovane di pallavolo, pallacanestro e pallamano, ospita altre manifestazioni sportive come campionati di boxe, gare di scherma, kick boxing, tennis e altre discipline.\nLa struttura ospita molto frequentemente anche importanti concerti musicali e convegni.\nStoria.\nLa struttura fu costruita dal Comune di Padova e inaugurata il 24 febbraio 1980 con la partita tra Simod Petrarca e Fiat Torino valida per il Campionato di Serie B 1979-1980. Sostitu\u00ec il piccolo palazzetto dello sport Arcella. L'inaugurazione, era prevista per l'estate del 1977, ma vari problemi ne hanno rallentato la costruzione. All'inizio, aveva una capienza di 6000 posti a sedere. Il PalaFabris inizialmente fu chiamato semplicemente San Lazzaro, nome del rione in cui sorge situato nella periferia orientale della citt\u00e0, ed in seguito prese il nome Palanet.\nLa Pallavolo Padova, ex Petrarca, ha disputato nell'impianto tutti i campionati a partire dal 1987; dal 1987 al 2009 ha militato in Serie A e negli anni successivi ha alternato stagioni nella massima serie ad altre in Serie A2. Il Petrarca Basket ha disputato all'odierno PalaFabris quattro stagioni in serie A2 negli anni novanta, per poi scendere nelle serie minori ed abbandonare in seguito l'impianto. Vi sarebbe tornato per la stagione 2004-2005 con il marchio Acqua &amp; Sapone per disputare il campionato di B1, ma gli scarsi risultati ottenuti lo spinsero poi a lasciare nuovamente il PalaFabris, ed attualmente gioca in un impianto minore cittadino.\nNel maggio 2009 sono iniziati i lavori di ristrutturazione che hanno modernizzato l'impianto e ne hanno ridotto la capienza agli attuali 3.845 posti a sedere, contro i 5.000 degli anni precedenti. Il 22 gennaio 2010 \u00e8 avvenuta la cerimonia di inaugurazione del rinnovato palasport, a cui \u00e8 seguito il concerto di Francesco Guccini.. Il 10 febbraio 2010 \u00e8 stato annunciato il cambio del nome del palasport in PalaFabris, l'attuale denominazione intitolata ad un'azienda locale che da alcuni anni \u00e8 entrata nella struttura societaria della Pallavolo Padova.\nPer il Campionato mondiale di pallavolo maschile 2010, l'impianto \u00e8 stato scelto come sede per la preparazione della nazionale del Giappone.\nNella stagione 2010-11, al PalaFabris ha giocato anche il Gattamelata Padova, che militava nella Serie B Dilettanti (quarto livello del campionato italiano di pallacanestro maschile).. Nella stagione successiva, la neonata Basket Padova 1931 ha preso il posto del Gattamelata Albignasego e ha giocato in questo impianto, finendo il campionato con la retrocessione. Nel 2012 il Padova 1931 non si \u00e8 iscritto al campionato, ed il basket \u00e8 scomparso nuovamente dal PalaFabris.\nIl 15 dicembre 2014, dopo pi\u00f9 di due anni, torna ad ospitare una partita di pallacanestro. In tale occasione, la struttura \u00e8 stata la sede del derby tra Virtus Padova e Petrarca. Il derby che non si disputava in un campionato nazionale da vent'anni \u00e8 stato vinto dal Petrarca.\nIl 30 agosto 2015 \u00e8 stato annunciato il nuovo nome sponsorizzato del palasport: Kioene Arena. Il 5 settembre il comune di Padova e la Pallavolo Padova, annunciano l'accordo, che permetter\u00e0 alla Virtus Basket Padova di disputare le partite casalinghe in questo impianto.\nCaratteristiche.\nIl rinnovo portato a termine nel 2010 ha riqualificato l'impianto, che dispone ora di una tecnologia all'avanguardia. \u00c8 dotato di servizi, magazzini, una palestrina e spogliatoi. Il terreno di gioco \u00e8 completo delle linee che demarcano i campi di pallavolo, pallacanestro, calcio a 5 e pallamano. \u00c8 inoltre predisposto per ospitare attivit\u00e0 di ginnastica artistica. La capienza massima \u00e8 di 3.845 posti a sedere.\nSorge nel rione San Lazzaro del Quartiere 3 Est di Padova, a poche centinaia di metri dall'uscita di Padova Est dell'autostrada A4 e dall'uscita Padova San Lazzaro della tangenziale est, ed \u00e8 quindi facilmente raggiungibile con gli automezzi. \u00c8 collegato al centro cittadino dagli autobus dell'azienda comunale APS."}
{"id": "841299", "revid": "1363832", "url": "https://it.wikipedia.org/wiki?curid=841299", "title": "Andrea Carlo Cappi", "text": "Si occupa soprattutto di letteratura noir, thriller e avventurosa, ma ha scritto anche storie umoristiche, horror, fantasy e fantascientifiche (con alcune incursioni anche nel fumetto).\nBiografia.\nHa scritto una cinquantina di titoli tra romanzi, raccolte di racconti e saggi, collaborato a sceneggiature di fumetti e fiction radiofonica, curato antologie e collane per numerose case editrici Molti suoi romanzi e racconti sono ambientati in un universo thriller-spionistico denominato \"Kverse\", in buona parte pubblicato dai periodici \"Segretissimo\" e \"Giallo Mondadori\", nel quale si intrecciano quattro personaggi ricorrenti: l'italiano Carlo Medina, killer professionista, protagonista di tre romanzi e numerosi romanzi brevi e racconti, i primi dei quali raccolti in volume, e apparso anche in molte storie della serie \"Agente Nightshade\"; la spagnola Mercy \"Nightshade\" Contreras, contractor per servizi segreti di vari paesi, protagonista di dodici romanzi e vari tra racconti e romanzi brevi (pubblicati spesso sotto lo pseudonimo Fran\u00e7ois Torrent); lo spagnolo Toni \"Black\" Porcell, detective privato senza licenza, protagonista di due romanzi e una raccolta di racconti; Rosa \"Sickrose\" Kerr, killer boliviana apparsa pi\u00f9 volte nella serie \"Agente Nightshade\" e in un racconto autonomo. Ha creato personaggi di contaminazione tra generi quali il Cacciatore di Libri (detective milanese bibliofilo, protagonista di un ciclo di racconti e romanzi in cui si alternano giallo e fantastico, spesso con elementi umoristici), e padre Antonio Stanislawsky (agente speciale al servizio di un Vaticano del futuro, le cui avventure mescolano fantascienza, giallo d'azione e horror), apparso in un ciclo di romanzi brevi e racconti pubblicati in una decina di antologie.\nHa scritto romanzi e racconti originali con protagonisti personaggi del fumetto italiano, a cominciare da quattro romanzi con Martin Myst\u00e8re, creato da Alfredo Castelli, per il quale ha collaborato in passato a sceneggiature a quattro mani con Andrea Pasini, per albi disegnati da Lucia Arduini; con questa serie, per \"La Donna Leopardo\" ha vinto il Premio Italia 2018 per il miglior romanzo fantasy italiano, mentre a \"Le guerre nel buio\" \u00e8 stato assegnato il Premio Atlantide 2019 per la miglior storia di Martin Myst\u00e8re. Ha firmato inoltre quattro romanzi con Diabolik ed Eva Kant, personaggi creati da Angela e Luciana Giussani. Ha scritto pastiche ispirati al personaggio di Fant\u00f4mas di Allain e Souvestre, e un breve ciclo di racconti surrealisti con protagonista il commissario Magritte. Con Paolo Brera ha dato vita alla spia dell'Ottocento Jos\u00e8 Pau, protagonista del romanzo \"Il Visconte/La spia del Risorgimento\". Nel 2014 ha inaugurato una serie di genere horror-erotico dal titolo \"Danse Macabre\", al momento costituita da due romanzi e tre racconti. Ha scritto un romanzo, alcuni romanzi brevi e una raccolta di racconti in ebook a quattro mani con la scrittrice Ermione. \u00c8 autore inoltre di numerosi romanzi brevi e racconti senza personaggi fissi, molti dei quali mutuano i titoli dai \"Carmina Burana\" di Carl Orff. Un aspetto particolare della sua produzione \u00e8 rappresentato poi dai \"racconti dal vivo\": storie brevi, spesso in chiave comica, improvvisate in pochi minuti durante lezioni o performance, sulla base di un incipit e varie frasi stabilite dal pubblico. Per RadioRAI ha sceneggiato insieme ad Arturo Villone ed Elena Del Mastro il serial \"Mata Hari - La doppia vita di Greta Zelle\" con Veronica Pivetti (2003).\nCome saggista si \u00e8 occupato di tecniche di scrittura e aspetti della narrativa di genere, di delitti e spie celebri, e di cinema. Ha collaborato in varie vesti con \"Il Giallo Mondadori\" (dal 1993 al 1997), \"Delitti &amp; Misteri\" (Edizioni Raffi, 1996-1997), \"G - La rivista del giallo\" (Il Minotauro 1996-1999); per De Agostini ha collaborato al progetto \"Il grande cinema di Federico Fellini\" e scritto i testi per \"Il mito Clint Eastwood\" e \"Dimensione Ignoto-The X Files Collection\". Ha inoltre pubblicato articoli sulle riviste \"Maxim\", \"Almanacco del Mistero\", \"Addictions\", \"Scrivere\", \"LiveIn\", \"Civilt\u00e0\" e \"Come eravamo\". Nel 2016 ha realizzato in edicola lo speciale monografico \"Delitti italiani\". Con lo scrittore Andrea G. Pinketts ha dato vita a \"M-Rivista del mistero\" (2000-2008) di cui \u00e8 stato direttore editoriale. Per Sonzogno ha curato i volumi de \"I bestseller del crimine\" (2003-2004). Dal 2011 gestisce il blog \"Borderfiction\" ideato dallo scrittore Giancarlo Narciso e dal 2015 condivide con il poeta Fabio Vigan\u00f2 il blog \"Il Rifugio dei Peccatori.\"\nCome traduttore si \u00e8 occupato di numerosi autori, soprattutto nel campo del giallo. Dalla lingua inglese, opere di scrittori come Arthur Conan Doyle, Dashiell Hammett, Raymond Chandler, Erle Stanley Gardner, Ian Fleming, Jeffery Deaver, Douglas Preston &amp; Lincoln Child e titoli dei franchise di Clive Cussler e James Patterson; dallo spagnolo, romanzi di Matilde Asensi, Miguel Barroso, Paco Ignacio Taibo II, Pedro Casals, Andreu Mart\u00edn. \u00c8 noto soprattutto come traduttore e curatore di edizioni italiane delle avventure di James Bond 007, personaggio a cui ha dedicato numerosi saggi, spesso scritti con Edward Coffrini Dell'Orto.\nAutore, presentatore e ospite di programmi radio e televisivi, \u00e8 attivo come organizzatore e conduttore di eventi letterari e presentazioni di libri. In particolare, dal 1994 al 2018 ha affiancato lo scrittore Andrea G. Pinketts nelle serate del \"Seminario per giallo e bar\" a Milano e in manifestazioni in tutta Italia. In collaborazione con Fnac Cultura e Comunicazione ha realizzato nell'ottobre 2003 la manifestazione \"Lezioni di giallo\", svoltasi per tutto il mese a Milano, Torino, Genova, Verona e Napoli. Tra il 2000 e il 2005 ha allestito e curato l'archivio delle illustrazioni del pittore Carlo Jacono, del quale ha organizzato varie mostre.\nPremi.\n- \"Premio Italia 2018\" (miglior romanzo fantasy italiano per \"La Donna Leopardo\")\n\"- Premio Atlantide 2019\" (miglior storia di Martin Myst\u00e8re per \"Le guerre nel buio\")\nOpere.\nAndrea Carlo Cappi ha scritto oltre cinquanta tra romanzi, antologie di racconti e saggi critici, sceneggiature di fumetti e fiction radiofonica, oltre ad avere curato antologie di racconti per numerose case editrici, tra cui:"}
{"id": "841305", "revid": "204012", "url": "https://it.wikipedia.org/wiki?curid=841305", "title": "Pluto (Oceanine)", "text": ""}
{"id": "841306", "revid": "729019", "url": "https://it.wikipedia.org/wiki?curid=841306", "title": "Yamagata Aritomo", "text": "\u00c8 considerato una delle figure prominenti della costruzione della forza militare e politica del Giappone durante i periodi Meiji e Taish\u014d.\nCarriera.\nYamagata nacque ad Hagi dalla famiglia di un samurai di modeste origini e si trasfer\u00ec in seguito a Shokasonjuku, per studiare in una scuola privata tenuta dal celebre maestro ed educatore Yoshida Sh\u014din. Nella scuola Yamagata si adoper\u00f2 per promuovere il diffondersi e la crescita del movimento teso a rovesciare lo shogunato Tokugawa.\nDivenne capo militare del Kiheitai, una forza paramilitare creata nel dominio Ch\u014dsh\u016b favorevole ad una occidentalizzazione del Giappone e durante la Guerra Boshin venne promosso al grado di ufficiale.\nDopo il Rinnovamento Meiji venne scelto insieme a Saig\u014d Tsugumichi per compiere un viaggio in Europa nel 1869 con l'ordine governativo di studiare ed apprendere i sistemi militari occidentali.\nYamagata venne cos\u00ec fortemente influenzato dal sistema militare prussiano nonch\u00e9 dagli ideali politici della Prussia che favorivano l'espansionismo militare e l'autoritarismo politico.\nNel 1873 venne nominato ministro della difesa e in questa veste fu responsabile della riorganizzazione dell'Esercito imperiale giapponese che plasm\u00f2 secondo il modello prussiano dando inizio al sistema della coscrizione nel 1873.\nCarriera militare.\nCome ministro della difesa, Yamagata si adoper\u00f2 per la creazione del Supremo Consiglio di Guerra giapponese che divenne in seguito la principale fonte del suo potere politico e di quello di molti altri militari fino alla fine della Seconda guerra mondiale.\nIl campo di prova dell'efficienza del nuovo esercito fu la lotta contro la Ribellione di Satsuma guidata da Saig\u014d Takamori nel 1877.\nRaggiunse il grado di feldmaresciallo nel 1898 e mostr\u00f2 le sue grandi qualit\u00e0 militari durante la Prima guerra sino-giapponese in qualit\u00e0 di ministro della guerra e in qualit\u00e0 di Comandante Supremo della Prima Armata durante la Guerra Russo-Giapponese.\nLa carriera politica.\nYamagata fu uno dei sette capi politici, chiamati in seguito \"genr\u014d\", che dominarono per diverso tempo il governo giapponese. La parola \"genr\u014d\" pu\u00f2 essere tradotta come uomo di stato anziano. Questi veterani guidarono la politica in quel delicato periodo a partire dal 1880 circa che vide l'evoluzione del Giappone da un paese fondamentalmente agricolo ad un moderno stato industriale. Tutti i \"genr\u014d\" prestarono servizio diverse volte al ministero e alcuni di loro divennero anche primi ministri.\nYamagata e It\u014d Hirobumi furono dal principio i maggiori capi di questo movimento di rinnovamento e dopo l'assassinio di It\u014d nel 1909, Yamagata divenne il pi\u00f9 importante tra i \"genr\u014d\", godendo del sostegno di buona parte degli ufficiali dell'esercito che lo seguivano devotamente nella sua politica militarista. Ben presto dunque Yamagata divenne il principale capo dei conservatori giapponesi, sradicando tutte le istituzioni democratiche in germoglio e dedicando il resto della sua vita a costruire e difendere il potere dell'esercito, al quale era legato ovviamente anche il suo potere politico.\nDurante la sua lunga e versatile carriera, Yamagata ottenne numerosi e importanti ruoli di governo. Nel 1882 divenne presidente del Tavolo di Legislazione (\"Sanjiin\") e ministro dell'Interno (1883\u201387), lavorando vigorosamente per sopprimere i partiti politici e reprimere le agitazioni dei movimenti laburisti e agrari. Organizz\u00f2 inoltre un sistema di amministrazione locale basato sul concetto di prefettura-contea-citt\u00e0 che \u00e8 ancora oggi utilizzato in Giappone. Nel 1883 fu nominato lord cancelliere, la pi\u00f9 alta carica burocratica nel sistema di governo prima della Costituzione Meiji del 1889.\nYamagata divenne dal 24 dicembre 1889 al 6 maggio 1891 il terzo primo ministro del Giappone da quando nel 1985 era stato creato il Gabinetto del Giappone, e fu il primo capo di governo giapponese a collaborare con la Dieta imperiale, primo organo legislativo nella storia moderna del Giappone prevista dalla Costituzione Meiji, che si riun\u00ec per la prima volta nel novembre 1890. Durante il suo primo mandato presiedette al varo del Rescritto imperiale sull'educazione, promulgato dall'imperatore nell'ottobre del 1990. Per stabilire il budget dell'anno fiscale 1891, nei primi mesi di quell'anno dovette negoziare con la Camera dei rappresentanti a maggioranza liberale.\nYamagata fu primo ministro per la seconda volta dall'8 novembre 1898 al 19 ottobre 1900. Nel 1900, durante il suo secondo mandato, stabil\u00ec che solo un ufficiale in carica delle forze armate potesse essere eletto ministro della guerra e ministro della Marina, garantendo ai militari il controllo sulla formazione di ogni futuro gabinetto di governo. Fece inoltre promulgare la legge con cui si vietava ai membri dei partiti politici di occupare ruoli chiave nella burocrazia statale.\nYamagata fu presidente del Consiglio Privato dell'Imperatore dal 1893 al 1894 e dal 1905 al 1922. Fu attivo anche in diplomazia estera, nel giugno 1896 firm\u00f2 a San Pietroburgo con il ministro degli Esteri russo l'accordo Yamagata-Lobanov con il quale l'Impero giapponese e l'Impero russo si spartirono il controllo sulla Corea, che restava indipendente come stato cuscinetto tra i due imperi. Nel 1907 venne elevato al rango aristocratico di \"koshaku\" (principe) sotto il sistema \"kazoku\".\nDal 1900 al 1909, Yamagata si oppose strenuamente all'operato di It\u014d Hirobumi, leader del partito civile, ed esercit\u00f2 la propria influenza attraverso il suo \"prot\u00e9g\u00e9\" Katsura Tar\u014d. Dopo la morte di It\u014d Hirobumi nel 1909, Yamagata divenne il pi\u00f9 influente politico del Giappone e rimase tale sino alla morte, anche se si ritir\u00f2 dalla partecipazione alla politica attiva dopo la guerra russo-giapponese. Rimase per\u00f2 presidente del Consiglio Privato, carica con la quale mantenne il proprio potere e dett\u00f2 pi\u00f9 volte la scelta del nuovo primo ministro nei suoi ultimi anni di vita.\nNel 1912 si scontr\u00f2 col primo ministro marchese Saionji Kinmochi, il quale riteneva che dovesse essere diminuito il budget da assegnare al mantenimento dell'esercito; lo scontro port\u00f2 a una crisi costituzionale conosciuta come crisi Taisho. Il ministro della guerra, generale Uehara Y\u016bsaku, diede le dimissioni quando il gabinetto di governo non pot\u00e9 garantirgli il budget promesso e Saionji dovette cercarne il sostituto. Secondo la legge giapponese per\u00f2, gli incarichi di ministro della guerra e ministro della Marina dovevano essere assegnati a militari d'alto rango come generali o ammiragli in servizio attivo (non in pensione). Per questo motivo tutti i generali che potevano essere assegnati a questa carica si rifiutarono di prestare fedelt\u00e0 a Saionji e il gabinetto venne costretto a sciogliersi.\nGli ultimi anni.\nDurante gli ultimi anni di vita, Yamagata mantenne comunque la propria influenza di governo, ma spost\u00f2 maggiormente i propri interessi nella propria vita privata, dedicandosi al disegno di giardini che da sempre era stato uno dei suoi principali talenti. Attualmente molte di queste sue opere sono considerati degli autentici gioielli rappresentativi della cultura del giardino giapponese come quello di villa Murin-an a Kyoto. Aritomo Yamagata si spense nel 1922, all'et\u00e0 di 83 anni."}
{"id": "841309", "revid": "204012", "url": "https://it.wikipedia.org/wiki?curid=841309", "title": "Polidore", "text": ""}
{"id": "841312", "revid": "204012", "url": "https://it.wikipedia.org/wiki?curid=841312", "title": "Primno", "text": ""}
{"id": "841313", "revid": "103404164", "url": "https://it.wikipedia.org/wiki?curid=841313", "title": "Rodeia", "text": ""}
{"id": "841320", "revid": "88740", "url": "https://it.wikipedia.org/wiki?curid=841320", "title": "Telesto", "text": ""}
{"id": "841322", "revid": "729019", "url": "https://it.wikipedia.org/wiki?curid=841322", "title": "Crisi di Abadan", "text": "La crisi di Abadan intercorse tra Regno Unito e Iran tra il 1951 e il 1954 dopo la nazionalizzazione da parte del governo iraniano dei beni della Anglo-Iranian Oil Company e delle raffinerie della citt\u00e0 di Abadan.\nLa nazionalizzazione dell'industria petrolifera iraniana fu disposta dal Primo Ministro nazionalista Mohammad Mossadeq che intendeva recuperare la sovranit\u00e0 sulla pi\u00f9 importante risorsa naturale del Paese. La AIOC sfruttava il petrolio iraniano sulla base di una concessione rilasciata nel 1908 e rinnovata nel 1933, ma considerata iniqua dagli iraniani, che lamentavano anche le misere condizioni di lavoro del personale persiano dell'AIOC . \nIl Regno Unito rispose molto duramente sostenendo che la nazionalizzazione era illegale secondo il diritto internazionale e ricorse al Consiglio di Sicurezza delle Nazioni Unite ed alla Corte Internazionale di Giustizia dell'Aja, che finirono tuttavia per riconoscere il diritto di Teheran ad agire. Al contempo, l'Inghilterra intraprese un'intensa attivit\u00e0 diplomatica che port\u00f2 presto ad un boicottaggio mondiale del petrolio iraniano. I britannici ostacolarono il commercio estero e gli affari dell'Iran, esercitando contemporaneamente una pressione diplomatica sui loro alleati affinch\u00e9 facessero lo stesso. Gli USA, su richiesta britannica, rifiutarono di prestare denaro all'Iran fino alla risoluzione della disputa sul petrolio, mentre intraprendevano una loro azione per rafforzare l'embargo.\nMossadeq rispose con l'espulsione dei tecnici inglesi da Abadan prima (ottobre 1951) e con la rottura dei rapporti diplomatici con Londra poi (ottobre 1952). Gli inglesi pensarono anche ad un possibile intervento militare, ma furono bloccati dagli Stati Uniti che temevano un possibile intervento sovietico in base all'Accordo di Amicizia russo-persiano del 1921 ed il rischio dell'apertura di un nuovo fronte mentre erano impegnati nella guerra di Corea. Washington spinse a lungo affinch\u00e9 Iran ed Inghilterra trovassero un accordo di compromesso per la ripresa delle esportazioni petrolifere. Nonostante i successi diplomatici all'ONU ed all'Aja, a causa il blocco delle esportazioni di petrolio, l'Iran sperimentava infatti una grave crisi economica e politica e gli USA temevano che questo aprisse la porta alla penetrazione sovietica.\nDopo aver destabilizzato l'economia iraniana, i britannici decisero di operare un colpo di Stato per rimuovere il nazionalista Mohammad Mossadeq dal governo e rimpiazzarlo con un governo amico sostenuto dallo Sci\u00e0. La rottura delle relazioni diplomatiche rese tuttavia impossibile il prosieguo dell'operazione ed i servizi segreti di Sua Maest\u00e0 britannica chiesero allora la collaborazione della Central Intelligence Agency. Dopo aver inutilmente tentato la via della ricerca di una soluzione di compromesso, con il cambio di Amministrazione tra i Presidenti Truman ed Eisenhower gli Stati Uniti decisero di appoggiare il piano inglese e di gestire direttamente l'operazione. L'azione, nota come Operazione Ajax, ebbe luogo nell'estate del 1953."}
{"id": "841323", "revid": "767487", "url": "https://it.wikipedia.org/wiki?curid=841323", "title": "Louis Tocqu\u00e9", "text": "Dipinse ritratti di molte personalit\u00e0 del tempo."}
{"id": "841324", "revid": "1873140", "url": "https://it.wikipedia.org/wiki?curid=841324", "title": "Coober Pedy", "text": "Coober Pedy \u00e8 una cittadina di circa 1.600 abitanti nello stato dell'Australia Meridionale e situata in un'area desertica a circa 850 chilometri nord di Adelaide. Questo luogo viene definito \"capitale mondiale dell'opale\": il minerale \u00e8 stato trovato a Coober Pedy nel febbraio del 1915 e da allora continua a fornire, con 70 campi di estrazione, la maggior produzione di opale al mondo.\nCoober Pedy oggi conta molto sull'industria estrattiva dell'opale ma anche sul turismo. Il nome deriva da \"kupa-piti\", che nella lingua degli indigeni secondo alcune fonti significherebbe \"pozzo d'acqua dei ragazzi\", secondo altre \"uomo bianco nella fossa\".\nLa particolarit\u00e0 di questa citt\u00e0 \u00e8 che i suoi abitanti vivono per la maggior parte sottoterra per sfuggire al calore del giorno e al freddo della notte.\nGeografia fisica.\nIl centro di Coober Pedy \u00e8 noto per lo stile unico della sua vita sotterranea mentre in superficie il posto sembra piuttosto deserto, con poche case, qualche locanda e ristorante, la stazione di polizia, una scuola e l'ospedale. Infatti la maggior parte dei residenti vive nel sottosuolo e lavora nelle miniere. Le case sotterranee degli abitanti rimangono ad una temperatura costante tutto l'anno, mentre vivere sulla superficie sarebbe assai pi\u00f9 difficile poich\u00e9 il clima \u00e8 afoso di giorno e rigido di notte. Alcune attrazioni di questa citt\u00e0 sono i musei sotterranei, i negozi dove si vende l'opale, la galleria d'arte, le chiese sotterranee e, naturalmente, le miniere d'opale.\nClima.\nIl periodo migliore a Coober Pedy \u00e8 quello fra aprile ed ottobre quando il tempo \u00e8 pi\u00f9 temperato. Tipiche del clima del deserto sono le giornate afose e le notti fredde. Da novembre a marzo, periodo estivo, le temperature estive possono variare da 35\u00a0\u00b0C a 45\u00a0\u00b0C: in questo periodo le tempeste di polvere sono occasionali. La pioggia totale \u00e8 di circa 175 millimetri all'anno e pu\u00f2 cadere in qualsiasi stagione.\nStoria.\nPer migliaia di anni le popolazioni nomadi hanno camminato attraverso questa zona ma a causa dell'ambiente del deserto questa gente si spost\u00f2 costantemente alla ricerca di rifornimenti idrici e di cibo. Il problema dell'acqua \u00e8 stato risolto solo recentemente: infatti a Coober Pedy arriva il rifornimento idrico da una fonte sotterranea posta 24 chilometri a nord della citt\u00e0. Nel gennaio 1915 Jim Hutchison e suo figlio adolescente William stavano cercando, senza successo, l'oro a Coober Pedy. I due avevano installato un accampamento e, mentre cercavano l'acqua, William trov\u00f2 un opale sul terreno.\nCoober Pedy originalmente era conosciuto come il \"campo opalino dello Stuart\" perch\u00e9 deve il suo nome a John McDouall Stuart, che nel 1858 fu il primo esploratore europeo della zona. Nel 1920 \u00e8 stato cambiato il nome in Coober Pedy. Durante la grande depressione del 1930 i prezzi dell'opale scesero repentinamente e l'estrazione si ridusse, quasi arrestandosi.\nIl completamento della ferrovia trans-continentale nel 1917 favor\u00ec lo sviluppo della cittadina e l'insediamento di un gran numero di reduci della prima guerra mondiale. I nuovi arrivati, abituati alla vita di trincea, ebbero l'idea di scavare le abitazioni nel sottosuolo dove le temperature pi\u00f9 miti alleviavano i disagi del luogo tra cui il clima secco e la mancanza di acqua. La riserva idrica si limitava ai sessanta litri della cisterna comune, riempita una volta alla settimana. Durante gli anni sessanta, l'industria estrattiva si \u00e8 espansa velocemente grazie ai molti immigrati europei che vi vennero a cercare fortuna.\nNei media.\nNel film documentario \"Nomad - In cammino con Bruce Chatwin\" (\"Nomad: In the Footsteps of Bruce Chatwin\") (2019) di Werner Herzog, Coober Pedy \u00e8 visitata dal regista."}
{"id": "841325", "revid": "47767", "url": "https://it.wikipedia.org/wiki?curid=841325", "title": "Xanto (nome)", "text": "Origine e diffusione.\nSi tratta di un nome di tradizione classica, portato nella mitologia greca da una vasta schiera di figure, d'importanza perlopi\u00f9 minore, il cui nome \u00e8 tramandato nelle fonti italiane moderne come \"Xanto\" (\"Xante\" per quelle femminili, meno frequenti). Etimologicamente, risale al termine greco \u03be\u03b1\u03bd\u03b8\u03cc\u03c2 (\"xanthos\", da cui anche il nome Santippe), che indica il colore giallo in tutte le sue tonalit\u00e0, ed era applicato anche alle persone dai capelli biondi o fulvi e ai cavalli bai e sauri. Il significato \u00e8 generalmente interpretato come \"biondo\", \"dai capelli biondi\", lo stesso del nome Biondo. \nIn inglese, il nome \u00e8 attestato dal XIX secolo in varie elaborazioni femminili moderne, dalla diffusione comunque trascurabile.\nOnomastico.\nIl nome \u00e8 adespota, ossia privo di santo patrono; l'onomastico si pu\u00f2 festeggiare il 1\u00ba novembre, in occasione di Ognissanti."}
{"id": "841327", "revid": "57342", "url": "https://it.wikipedia.org/wiki?curid=841327", "title": "Herr Mannerling", "text": ""}
{"id": "841328", "revid": "1211702", "url": "https://it.wikipedia.org/wiki?curid=841328", "title": "Zeuxo", "text": "Zeuso o Zeuxo () era nella mitologia greca una delle Oceanine, figlia del titano Oceano e della titanide Teti.\nMenzionata da Esiodo in \"Teogonia\" 352."}
{"id": "841332", "revid": "174925", "url": "https://it.wikipedia.org/wiki?curid=841332", "title": "Zio", "text": "Gli zii, rispettivamente lo zio e la zia, corrispondono ai fratelli, alle sorelle, ai cognati o alle cognate dei genitori di una persona. Essi possono essere paterni o materni.\nIl termine pu\u00f2 essere utilizzato anche per riferirsi ai cugini dei genitori (che a rigore rientrano nella definizione di \"cugino\"), per rispetto del salto generazionale, anche se la diffusione di tale uso pu\u00f2 variare da regione a regione (ad esempio nel Nord Italia si tende a considerarli dei \"cugini\" piuttosto che degli \"zii\" mentre nel centro-sud si ha la tendenza opposta); termini usati nei dizionari per indicare il cugino del genitore sono \"zio cugino\", \"cugino di secondo grado\", \"procugino\" e \"biscugino\". Il termine \"zio\" viene usato anche per rivolgersi ai prozii.\nTalora il termine \u00e8 impiegato per riferirsi a persone non legate da vincoli di parentela, tipicamente adulti vicini alla famiglia meritevoli di particolare rispetto o considerazione, come ad esempio, per i bambini, gli amici dei genitori. Viene utilizzato anche nel gergo giovanile di molte regioni d'Italia, associandolo alla figura di un amico stretto.\nRelazioni.\nUna persona \u00e8 nipote di suo zio.\nSe lo zio o la zia \u00e8 fratello o sorella di un genitore (ma non se lo \u00e8 il suo coniuge):\nUno zio pu\u00f2 anche essere pi\u00f9 giovane del nipote, quando i genitori che sono gi\u00e0 nonni generano un altro figlio."}
{"id": "841333", "revid": "834", "url": "https://it.wikipedia.org/wiki?curid=841333", "title": "Zia", "text": ""}
{"id": "841334", "revid": "101260", "url": "https://it.wikipedia.org/wiki?curid=841334", "title": "Suocero", "text": ""}
{"id": "841335", "revid": "101260", "url": "https://it.wikipedia.org/wiki?curid=841335", "title": "Suocera", "text": ""}
{"id": "841336", "revid": "1186766", "url": "https://it.wikipedia.org/wiki?curid=841336", "title": "Cognato", "text": ""}
{"id": "841337", "revid": "1186766", "url": "https://it.wikipedia.org/wiki?curid=841337", "title": "Cognata", "text": ""}
{"id": "841338", "revid": "1543377", "url": "https://it.wikipedia.org/wiki?curid=841338", "title": "Fitoplasma", "text": "Il fitoplasma \u00e8 un parassita delle piante, appartenente alla classe dei Mollicutes, la cui sopravvivenza \u00e8 possibile solo all'interno della pianta ospite e dell'insetto vettore. I fitoplasmi sono batteri privi di parete cellulare e quindi pleomorfi.\nCaratteristiche.\nNon hanno un vero nucleo anche se contengono sia DNA che RNA. Sono coltivabili in vitro su substrati di crescita artificiale, ma non in purezza e non su substrati selettivi. Essi sono associati a malattie alle piante, sono localizzati nel floema e trasmessi da insetti dotati di apparato boccale pungente succhiante (afidi, cicadellidi). I fitoplasmi colonizzano il floema delle piante e la loro presenza \u00e8 associata a tipici sintomi di ingiallimento fogliare; scopazzi e riduzione di dimensioni della pianta (nanismo).\nUna delle pi\u00f9 gravi malattie associate alla presenza di fitoplasmi \u00e8 la flavescenza dorata della vite, trasmessa dall'emittero \"Scaphoideus titanus\"; un'altra associata a sintomi identici \u00e8 il legno nero, trasmesso dallo \"Hyalesthes obsoletus\" e un'ulteriore malattia \u00e8 l'ingiallimento letale della palma da cocco.\nClassificazione.\nLa classificazione dei fitoplasmi \u00e8 piuttosto complessa. Sono stati distinti grazie a tecniche molecolari, dai micoplasmi, patogeni per l'uomo e gli animali; ed il nome di fitoplasmi \u00e8 assegnato agli organismi esclusivamente fitopatogeni. Lo studio del gene ribosomico 16S ha portato alla loro classificazione in gruppi ribosomici e in differenti specie \"Candidatus Phytoplasma\". "}
{"id": "841339", "revid": "287204", "url": "https://it.wikipedia.org/wiki?curid=841339", "title": "Genero", "text": ""}
{"id": "841340", "revid": "20604505", "url": "https://it.wikipedia.org/wiki?curid=841340", "title": "Nuora", "text": ""}
{"id": "841343", "revid": "1318658", "url": "https://it.wikipedia.org/wiki?curid=841343", "title": "Riccardo Bonacina", "text": "Biografia.\nGiornalista dal 1985, da gennaio 1990 \u00e8 caporedattore delle news per preparare il primo telegiornale delle reti Fininvest, Studio Aperto. Da aprile 1991 \u00e8 in Rai dove crea la testata giornalistica televisiva \"Il coraggio di vivere\", che verr\u00e0 trasmessa da Rai 2, incentrata sul volontariato e sulle emergenze sociali.\nNell'ottobre 1994 fonda la societ\u00e0 editoriale che pubblica \u201cVita\u201d, settimanale dedicato interamente a chi fa volontariato, di cui assume la direzione. Nel 1998 al settimanale si affianca il sito di informazione sui temi della responsabilit\u00e0 individuale e collettiva. Nel 2001 la direzione passa a Giuseppe Frangi, mentre Bonacina assume la direzione editoriale del gruppo. Nel 2012 il settimanale si trasforma in mensile e nell\u2019aprile 2016 si rinnova nella forma del Bookazine.\nDal gennaio 1995 Bonacina \u00e8 ideatore, autore e conduttore di \u201cRadio Help\u201d, un programma radiofonico quotidiano, in onda su Rai Radio Uno, che d\u00e0 voce alle associazioni di volontariato e alla societ\u00e0 civile e che mette a disposizione dei cittadini uno spazio in cui porre quesiti, chiedere informazioni, lanciare appelli. Dall'ottobre 1997 conduce, insieme a Emanuela Falcetti, la trasmissione quotidiana \"Lavori in corso\" su Rai Radio Uno. Nell'ottobre 1999 \u00e8 ideatore e conduttore della trasmissione radiofonica settimanale \u201cSenza fine di lucro\u201d su Radio 24.\nNell'aprile 1998 \u00e8 stato animatore e conduttore della Prima Convention Italiana della solidariet\u00e0 a Padova, dove il Presidente del Consiglio Romano Prodi con i ministri Treu e Turco hanno siglato un patto con le organizzazioni del Terzo settore. Dal 1997 \u00e8 fondatore di Ethica insieme al cardinale Ersilio Tonini che svolge attivit\u00e0 di controllo e di garanzia per il \"Fondo di investimento etico\" del San Paolo Fondi di Torino. Con il settimanale \"Vita\" svolge la stessa attivit\u00e0 di controllo e di garanzia per l'impiego dei fondi raccolti dal Comitato italiano del sostegno a distanza con la Partita del cuore 1998. Nel 2012 in collaborazione con Feltrinelli editore d\u00e0 vita alla Collana Vita-Feltrinelli in cui pubblica il dialogo con il cardinal Angelo Scola, \"L\u2019amicizia come virt\u00f9 civica\".\nNel maggio 2004 porta al debutto Vitachannel con due produzioni, \"Vitamina\", programma settimanale per web television, e \"Senza fini di lucro\", rubrica settimanale che conduce su Sky TG24 che per\u00f2 hanno vita breve. Nel dicembre 2010 \u00e8 autore e conduttore con Claudia Koll di \"Undicesimo comandamento\", per il nuovo canale televisivo, Arturo.\nNel gennaio 2005 promuove il progetto di un mensile, \"Communitas\", che esordir\u00e0 a febbraio 2005. Dal 2012 la rivista continua solo nella versione online.\nNel luglio 2020 ritorna su Rai 2, sia come autore che come esperto in video con la trasmissione \"L\u2019Italia che fa\", condotta da Veronica Maya.\nOpere.\nLaureato in letteratura italiana all'Universit\u00e0 Statale di Milano, \u00e8 autore di studi su Antonin Artaud e Luigi Pirandello. A inizio 2013 pubblica l'ebook \"Non profit\", nella collana \u201cSai cos'\u00e8\u201d di Bruno Mondadori. Nel 2014 il dialogo con il cardinal Angelo Scola, \"L\u2019amicizia come virt\u00f9 civica\"."}
{"id": "841350", "revid": "204012", "url": "https://it.wikipedia.org/wiki?curid=841350", "title": "Menesto", "text": ""}
{"id": "841351", "revid": "101260", "url": "https://it.wikipedia.org/wiki?curid=841351", "title": "Prozio (sociologia)", "text": ""}
{"id": "841352", "revid": "101260", "url": "https://it.wikipedia.org/wiki?curid=841352", "title": "Prozia", "text": ""}
{"id": "841354", "revid": "1745361", "url": "https://it.wikipedia.org/wiki?curid=841354", "title": "Meti (Oceanina)", "text": "Meti () o Metide era nella mitologia greca una delle Oceanine, figlia del titano Oceano e della titanide Teti. Era la madre della dea Atena.\nIl mito.\nIl suo nome significa \"prudenza\", \"saggezza\", ma anche \"consiglio\", \"piano\", \"disegno\". Fu lei ad aiutare Zeus a salvare i suoi fratelli da Crono, suo padre. Era stato infatti predetto che uno dei figli l'avrebbe detronizzato uccidendolo, per cui egli, per essere sicuro, divorava viva la sua progenie. Meti consegn\u00f2 una droga al titano che vomit\u00f2 tutti i suoi figli.\nSi oppone all'Ananke, alla fatalit\u00e0.\nLa nascita di Atena.\nSecondo il mito \u00e8 stata anche la prima amante (e forse la prima moglie) di Zeus, il padre di tutti gli dei, ma la donna non si consegn\u00f2 facilmente al dio, trasformandosi in mille modi cercando di sfuggirgli, prima di arrendersi. Un altro oracolo aveva previsto che Zeus sarebbe stato detronizzato da un figlio avuto da Meti e quindi dopo aver giaciuto con lei, decise di divorarla (tecnicamente la profezia riguardava tutta la gen\u00eca degli olimpici, fin dai tempi di Urano e si riferiva al fatto che il primogenito maschio avrebbe detronizzato il padre, come Crono con Urano, e Zeus con Crono. Nonostante gli sforzi del dio, nacque Atena, dea femmina, ma dalle prerogative mascoline).\nZeus la indusse quindi a trasformarsi in una goccia d'acqua (nella mitologia greca l'intelligenza e l'astuzia erano rappresentate come poliformi e in continuo cambiamento: Meti, infatti, \u00e8 in grado di assumere ogni forma desideri) e la inglob\u00f2 bevendola. Secondo un'altra versione, fu trasformata in una cicala o in una mosca e inghiottita da Zeus, il quale affermava che talvolta sentiva la voce di Meti che gli dava suggerimenti. A questo punto venne al dio un fortissimo mal di testa e, grazie all'aiuto di Efesto o Prometeo, si riusc\u00ec a spaccare con un'ascia il cranio immortale di Zeus, e dalla ferita usc\u00ec Atena."}
{"id": "841355", "revid": "1573940", "url": "https://it.wikipedia.org/wiki?curid=841355", "title": "Dactylopius", "text": "Dactylopius , \u00e8 un genere di insetti dell'ordine dei Rincoti Omotteri, superfamiglia Coccoidea. \u00c8 l'unico genere della famiglia dei Dactylopiidae , comprendente una decina di specie fitomize associate alle Cactaceae, prevalentemente del genere \"Opuntia\".\nDescrizione.\nLe femmine di \"Dactylopius\" sono neoteniche, di forma ovale, con zampe e antenne ridotte e con differenziazione delle regioni corporee ridotta. Il tegumento del dorso \u00e8 cosparso di numerose setole tronche, mentre sul ventre compaiono fasci di dotti tubulari lungo i margini del corpo. Nella maggior parte delle specie il corpo \u00e8 ricoperto di una fitta rete di cera di consistenza appiccicosa. L'apertura anale \u00e8 ridotta ad una fessura e non sono presenti setole attorno ad essa. Il corpo \u00e8 di colore grigiastro, ma se schiacciato diventa di colore rosso. Ci\u00f2 \u00e8 dovuto alla presenza, nell'emolinfa di un pigmento rosso.\nI maschi sono alati ed hanno l'estremit\u00e0 caudale prolungata con due filamenti di cera.\nBiologia.\nIl ciclo biologico dei \"Dactylopius\" si svolge con un numero variabile di generazioni l'anno e senza apparenti interruzioni in occorrenza dell'inverno; lo sviluppo postembrionale si svolge in due stadi di neanide nelle femmine e in 4 nei maschi; in quest'ultimo caso, ai due stadi di neanide si aggiungono due di ninfa (prepupa e pupa). Sono insetti ovipari, ma con una tendenza all'ovoviviparit\u00e0: infatti le uova schiudono in genere da pochi minuti a poche ore dalla deposizione e, in alcuni casi, anche nel corpo stesso della madre.\nLa produzione di cera differenzia nettamente le neanidi di 1\u00aa et\u00e0 dagli stadi successivi: le giovani neanidi emettono infatti lunghi filamenti di cera dalle setole tronche; lo scopo \u00e8 quello di favorirne la dispersione attraverso il vento. Le neanidi di 2\u00aa e 3\u00aa et\u00e0 emettono invece piccoli quantitativi di cera che ne ricopre il corpo. Tendono a formare dense colonie insediandosi sui cladodi dell'ospite, preferibilmente in siti meno esposti.\nTassonomia.\nLa famiglia dei Dactylopiidae comprende il solo genere \"Dactylopius\" con le seguenti dieci specie, tutte di origine neartica o neotropicale:\nDistribuzione.\nL'areale di origine dei \"Dactylopius\" si estende dal sudovest degli USA al Centroamerica, con la maggiore concentrazione nella regione neotropicale. I \"Dactylopius\" sono tuttavia stati introdotti in diverse regioni del pianeta e attualmente il genere \u00e8 cosmopolita. La maggiore concentrazione, oltre all'areale di origine, si ha nella regione orientale.\nUtilizzi.\nQuesto genere comprende alcune specie che, caso piuttosto raro fra la generalit\u00e0 delle cocciniglie, sono state sfruttate dall'Uomo per scopi economici o ecologici.\n\"Dactylopius coccus\" \u00e8 la classica \"Cocciniglia del carminio\", sfruttata per l'estrazione del pigmento rosso carminio, largamente usato in tintoria, con la denominazione di \"grana fine\", e nella trasformazione agroalimentare per la colorazione di bevande e derivati della carne. Lo sfruttamento di questa specie soppiant\u00f2 quello di altre cocciniglie (\"Kermes vermilio\" e \"Porphyrophora polonica\"), che fino alla scoperta dell'America costituivano importanti fonti di coloranti. Dal principale sito di allevamento della cocciniglia (Messico), il \"D. coccus\" fu introdotto per ragioni economiche in altre regioni (Isole Canarie, regioni mediterranee) ma, pur acclimatandosi, gli allevamenti non riuscirono o ebbero una dimensione marginale. In seguito l'importanza economica del \"D. coccus\" and\u00f2 scemando a favore dei coloranti artificiali derivati dall'anilina.\nAttualmente il \"D. coccus\" viene ancora allevato in alcune aree del Messico, del Per\u00f9 e nelle Isole Canarie per soddisfare un mercato di nicchia (cosmesi e, in misura minore, industria alimentare). L'impiego del rosso cocciniglia si propone tuttora come alternativo ai coloranti artificiali per quei comparti di mercato che osteggiano l'impiego di additivi alimentari sintetici. Va segnalato che il cocciniglia naturale (E 120) non \u00e8 scevro da problemi di natura sanitaria, in quanto \u00e8 possibile causa di reazioni allergiche, anche di contatto, soprattutto nei confronti dei bambini.\nDel tutto diverse erano invece le finalit\u00e0 che hanno condotto all'introduzione di altre specie, quali \"Dactylopius opuntiae\", \"Dactylopius indicus\" e \"Dactylopius tomentosus\", in diverse regioni della Terra (Australia, Sudafrica, India). La tossicit\u00e0 della saliva emessa da questi insetti ha infatti un'azione progressivamente distruttiva nei confronti dell'ospite, perci\u00f2 i \"Dactylopius\" sono stati sfruttati come erbicidi biologici nella lotta contro le piante invadenti del genere \"Opuntia\"."}
{"id": "841356", "revid": "240277", "url": "https://it.wikipedia.org/wiki?curid=841356", "title": "Nipote", "text": ""}
{"id": "841358", "revid": "204012", "url": "https://it.wikipedia.org/wiki?curid=841358", "title": "Pasitoe", "text": ""}
{"id": "841359", "revid": "287204", "url": "https://it.wikipedia.org/wiki?curid=841359", "title": "Ch\u00e9nier", "text": ""}
{"id": "841361", "revid": "204012", "url": "https://it.wikipedia.org/wiki?curid=841361", "title": "Petrea", "text": ""}
{"id": "841367", "revid": "204012", "url": "https://it.wikipedia.org/wiki?curid=841367", "title": "Ippo", "text": ""}
{"id": "841378", "revid": "1149807", "url": "https://it.wikipedia.org/wiki?curid=841378", "title": "Crying Freeman", "text": " \u00e8 un manga scritto da Kazuo Koike ed illustrato da Ry\u014dichi Ikegami. \u00c8 stato serializzato sulla rivista \"Big Comic Spirits\" della Shogakukan ed in seguito pubblicato in sei volumi \"tank\u014dbon\". Un primo adattamento italiano \u00e8 stato effettuato da Granata Press tra il 1991 e il 1993. La Panini Comics ha ripubblicato l'opera in cinque volumi fedeli all'originale giapponese dal 18 maggio al 21 settembre 2006. Una nuove edizione, pubblicata da J-Pop, \u00e8 invece uscita nel 2018. L'opera \u00e8 conosciuta per la violenza e l'erotismo dei suoi disegni. Dal manga \u00e8 stato tratto un anime OAV in 6 puntate, prodotto dal 1988 al 1994.\nCrying Freeman \u00e8 il soprannome del protagonista dell'opera, un uomo giapponese al servizio della mafia cinese (chiamata \"I 108 Dragoni\") con il corpo ricoperto da un vasto ed intricato tatuaggio. Personaggio discreto ma complesso, Freeman piange puntualmente dopo ciascun omicidio.\nTrama.\n, un vasaio giapponese, viene in possesso di una pellicola che mostra un assassinio compiuto da un membro dei \"108 Dragoni\", una potente Mafia Cinese.\nQuando si rifiuta di restituire il filmato, lo rapiscono. Ipnotizzato, viene addestrato a compiere omicidi per loro conto, ed il suo corpo viene tatuato con dei draghi. Gli viene dato il nome in codice \"Crying Freeman\" (uomo libero che piange), poich\u00e9 piange dopo ogni uccisione, e desidera ardentemente riavere la libert\u00e0.\nDurante uno dei suoi omicidi, viene visto da Emu Hino (\u65e5\u91ce\u7d75\u9727), una bellissima e solitaria artista giapponese. Questa, sapendo che tanto dovr\u00e0 essere uccisa, dipinge il ritratto dell'assassino ed attende che venga a prenderla. Faccia a faccia, gli chiede per\u00f2 un ultimo favore: copulare con lei, cos\u00ec da non morire vergine. Freeman esaudisce il suo desiderio, ma scopre poi di non riuscire ad ucciderla e i due finiscono con l'innamorarsi.\nL'assassinio al quale Emu aveva assistito, per\u00f2, era quello di un boss della yakuza, la quale ora \u00e8 intenzionata a trovarla per poter scovare il killer. Un uomo della yakuza riesce ad entrare in casa di Emu, e cerca di costringerla a rivelargli il nome dell'assassino, ferendola gravemente. Freeman la porta poi in ospedale e le dice di incontrarsi pi\u00f9 tardi all'Hinomura Kiln, dov'\u00e8 intenzionato a lasciarla per non metterla in pericolo. Invece la ragazza lo riconduce ai 108 Dragoni, dove si fa tatuare con delle tigri, e i due decidono di sposarsi.\nIl capo dei 108 Dragoni sceglie di nominare Freeman come suo erede. Gli viene dato il nome cinese L\u00f3ng T\u00e0i-Y\u00e1ng (\u9f8d\u592a\u967d), mentre Emu diventa H\u01d4 Q\u012bng-L\u00e1n (\u864e\u6e05\u862d) (L'orchidea-tigre), poich\u00e9 entrambi superano la prova che viene loro assegnata. Ma non finisce qui, in quanto dovranno affrontare sia sfide interne da parte di B\u00e1i-Y\u00e1 Sh\u00e0n (\u767d\u7259\u6247) (Ivory Fan - Ventaglio d'avorio nella versione italiana), la nipote del capo dei 108 Dragoni, con la quale Freeman si contende il posto di erede, sia sfide provenienti dall'esterno, dalle altre losche organizzazioni.\nPersonaggi.\nMembri dei 108 Dragoni:\nLive action.\nEsistono due live action prodotti ad Hong Kong, entrambi girati nel 1990 e basati sulla storia di Crying Freeman: \"Dragon from Russia\" (\u7d05\u5834\u98db\u9f8d) diretto da Clarence Fok Yiu-leung, e \"Killer's Romance\" (\u6d6a\u6f2b\u6bba\u624b\u81ea\u7531\u4eba) diretto da Phillip Ko.\nNel 1995, il regista francese Christophe Gans gir\u00f2 un'altra versione live action intitolato appunto \"Crying Freeman\", film che vide Mark Dacascos nel ruolo del protagonista."}
{"id": "841385", "revid": "1745361", "url": "https://it.wikipedia.org/wiki?curid=841385", "title": "Idia", "text": "Idia () \u00e8 un personaggio della mitologia greca ed una ninfa, figlia del titano Oceano e della titanide Teti.\nMitologia.\nEra la pi\u00f9 giovane tra tutte le Oceanine. Spos\u00f2 Eete, re della Colchide e da lui ebbe Medea e Calciope (detta anche Iofossa)."}
{"id": "841386", "revid": "101260", "url": "https://it.wikipedia.org/wiki?curid=841386", "title": "Prozio (societ\u00e0)", "text": ""}
{"id": "841393", "revid": "729019", "url": "https://it.wikipedia.org/wiki?curid=841393", "title": "Anisometropia", "text": "L'anisometropia (dal greco \"non uguale misura di vista\") \u00e8 la condizione in cui i due occhi hanno una rifrazione diversa: un occhio \u00e8 emmetrope (normale) e l'altro ametrope (con un vizio di refrazione), oppure il tipo o il grado di ametropia sono diversi nei due occhi. Se un occhio \u00e8 ipermetrope e l'altro miope si utilizza talora il termine \"antimetropia\".\nIn genere \u00e8 importante quando la differenza supera le 2 diottrie.\nL'anisometropia propriamente detta \u00e8 un'anomalia assai diffusa: infatti non \u00e8 infrequente trovare una coppia di occhi che abbiano una rifrazione non perfettamente identica. \nL'anisometropia pu\u00f2 risultare funzionale: in caso di un occhio emmetrope (ossia che vede bene da lontano) e l'altro con una lieve miopia (inferiore alle 3 diottrie), il soggetto utilizzer\u00e0 un occhio per vedere da lontano e l'altro per vedere da vicino, senza effettuare lo sforzo di accomodazione (messa a fuoco). Questa condizione (detta di \"monovisione\") consentir\u00e0 di leggere senza occhiali anche in et\u00e0 di avanzata presbiopia, e porter\u00e0 solo un lieve deficit di stereopsi (valutazione della terza dimensione). Molti chirurghi, in caso di chirurgia refrattiva per la correzione della miopia, tendono a lasciare uno degli occhi miopi, per creare questa favorevole condizione di anisometropia funzionale.\nTuttavia l'anisometropia, se non corretta e soprattutto in caso di un occhio con ipermetropia molto accentuata rispetto all'altro, pu\u00f2 comportare il mancato sviluppo della vista (ambliopia refrattiva ex anopsia: a due anni pu\u00f2 migliorare, dopo gli otto anni \u00e8 molto pi\u00f9 difficile) nell'occhio con difetto maggiore (\u201cnon vede\u201d).\nNell'anisometropia non corretta uno dei due occhi riceve sempre un'immagine sfocata, che si fonde imperfettamente con l'immagine pi\u00f9 nitida dell'altro occhio e, qualche volta, viene addirittura soppressa. \nLa visione binoculare pu\u00f2 risultare, di conseguenza, rudimentale o assente, favorendo cos\u00ec l'instaurarsi di altri adattamenti, come ad esempio una insufficienza di convergenza o di uno strabismo concomitante.\nL'anisometropia pu\u00f2 essere corretta completamente con l'uso di lenti a contatto."}
{"id": "841400", "revid": "1573940", "url": "https://it.wikipedia.org/wiki?curid=841400", "title": "Ichthyostega", "text": "L'ittiostega (Ichthyostega, ) era un tetrapode primitivo vissuto nel Devoniano superiore (circa 365 milioni di anni fa).\nDescrizione.\nQuesto animale \u00e8 considerato il primo passo dei vertebrati verso una vita terrestre, ed \u00e8 considerato un esempio da manuale di forma transizionale, dati i caratteri intermedi tra pesci e anfibi. L'ittiostega possedeva zampe, probabilmente non le usava per camminare ma piuttosto per farsi strada tra la vegetazione palustre; era dotato di sette dita su ciascuna zampa. L'esatto numero di dita sulla \"mano\" non \u00e8 conosciuto, ma \u00e8 probabile che fosse lo stesso del \"piede\", per il quale i fossili sono completi. Il cranio era grande e robusto, ed era dotato di grandi denti aguzzi, a dimostrazione che questo animale doveva essere un predatore temibile. La lunga coda era fornita di una sorta di pinna sorretta da spine ossee per quasi tutta la sua lunghezza. La lunghezza massima raggiungeva 1,5 metri.\nStoria delle scoperte.\nNel 1932 S\u00e4ve-S\u00f6derbergh descrisse quattro specie di ittiostega provenienti dagli strati del Devoniano superiore della Groenlandia orientale. Un'altra specie, invece, venne classificata come \"Ichthyostegopsis wimani\". Tutte queste specie, per\u00f2, potrebbero benissimo essere sinonimi (nel qual caso la specie \"Ichthyostega stensioei\" avrebbe la priorit\u00e0) dal momento che le loro differenze morfologiche non sono molto marcate. Le specie differiscono nelle proporzioni e nella tipologia del cranio. I confronti furono fatti sulla base di 14 esemplari rinvenuti nel 1931. Altri ritrovamenti avvennero tra il 1933 e il 1955.\nTassonomia.\nIl genere \"Ichthyostega\" \u00e8 strettamente imparentato con \"Acanthostega gunnari\", sempre dalla Groenlandia orientale. Il cranio dell'ittiostega sembrerebbe essere pi\u00f9 simile a quello dei pesci rispetto a quello dell'altro genere, ma la morfologia di cinto scapolare e pelvico sembra pi\u00f9 robusta e meglio adattata alla vita sulla terra. L'ittiostega era anche fornito di un maggior numero di costole di supporto e di vertebre pi\u00f9 forti, con zigapofisi pi\u00f9 sviluppate rispetto ad \"Acanthostega\" e ai primi tetrapodi (\"Elginerpeton\" e \"Obruchevichthys\")."}
{"id": "841402", "revid": "38120", "url": "https://it.wikipedia.org/wiki?curid=841402", "title": "Trilogia delle Tre Madri", "text": ""}
{"id": "841404", "revid": "30774", "url": "https://it.wikipedia.org/wiki?curid=841404", "title": "Chelazione", "text": "La chelazione \u00e8 una reazione chimica in cui solitamente un atomo metallico, comportandosi da acido di Lewis, viene legato da un reagente detto chelante tramite pi\u00f9 di un legame coordinativo. La struttura del composto risultante costituisce un particolare complesso molto stabile che vede l'atomo centrale essere circondato a tenaglia dal chelante, come se fosse stretto tra le chele di un granchio (da cui il termine chelazione). Il chelante \u00e8 spesso definito \"legante polidentato\" (nello specifico, \"bidentato\", \"tridentato\", ecc.).\nIn ambito biologico, tramite chelazione l'emoglobina lega il ferro e la clorofilla lega il magnesio. In chimica la chelazione viene sfruttata per effettuare titolazioni complessometriche, per favorire la solubilizzazione o per alcune applicazioni tecnologiche atte a prevenire l'effetto di acque incrostanti. In medicina la chelazione viene sfruttata nella \"terapia chelante\" per il trattamento di alcune intossicazioni dovute all'accumulo di metalli nell'organismo: una volta chelato, il metallo perde le sue caratteristiche (e quindi nel caso perde la tossicit\u00e0) per poi venire eliminato legato assieme al chelante, in metallurgia molecole polimeriche chelanti idrosolubili vengono anche usate come convertitore di ruggine per gli acciai e creare strati di conversione per aumentarne la resistenza alla corrosione.\nIn agricoltura elementi altrimenti poco solubili nel suolo, come ad esempio il ferro, in caso di carenze possono essere somministrati alle piante per via fogliare sotto forma chelata. \nTermodinamica.\nLa stabilit\u00e0 termodinamica di un chelato \u00e8 legata all'aumento di entropia insita nello stesso processo di chelazione. Ad esempio, si considerino le due differenti complessazioni dello stesso ione metallico, Cu2+ in soluzione acquosa, con un legante simile (gruppo amminico) dove la prima \u00e8 una reazione di chelazione:\nLe due reazioni hanno variazione di entalpia standard comparabili (rispettivamente -54 kJ/mol e -46 kJ/mol), mentre la variazione di entropia standard \u00e8 nettamente differente e in ultima analisi rappresenta il fattore a cui \u00e8 legato il maggior carattere negativo dell'energia libera standard legata alla chelazione. Il valore di \u0394S\u00b0 \u00e8 +23 J K\u22121 mol\u22121 per la reazione chelante e -8,4 J K\u22121 mol\u22121 nell'altro caso; ci\u00f2 si pu\u00f2 evidenziare dall'aumento totale di molecole che si ottiene dalla chelazione, verificabile dalla differenza della somma dei coefficienti stechiometrici dei prodotti e dei reagenti. Nel caso in cui non si ha chelazione la variazione di entropia invece \u00e8 piccola, essendo praticamente invariato il numero di specie chimiche implicate.\nComuni chelanti in chimica.\nGli agenti chelanti pi\u00f9 comunemente sfruttati in chimica sono:"}
{"id": "841406", "revid": "111813129", "url": "https://it.wikipedia.org/wiki?curid=841406", "title": "Personaggi di Hannah Montana", "text": "Questa voce contiene un elenco dei personaggi presenti nella serie televisiva Hannah Montana.\nPersonaggi principali.\nMiley Ray Stewart/Hannah Montana.\nInterpretata da Miley Cyrus, la quindicenne Miley Stewart frequenta la Seaview Middle School. Vive una vita serena con i suoi due familiari pi\u00f9 cari: suo padre e suo fratello, a causa della morte di sua madre. Anche se a prima vista \u00e8 una semplice teenager, di notte (con l'aiuto di una parrucca) si trasforma in Hannah Montana, una famosa cantante pop di successo. I suoi migliori amici sono Lilly e Oliver.\nRobby Ray Stewart.\nInterpretato da Billy Ray Cyrus, Robby Stewart \u00e8 il padre-vedovo di Jackson e Miley (che anche nella realt\u00e0 \u00e8 il padre di Miley). Oltre ad essere suo padre \u00e8 anche il suo produttore/manager, infatti \u00e8 sempre vicino ad Hannah durante i suoi concerti e, per non rivelare la sua identit\u00e0 alle altre persone, indossa sempre dei baffi o della barba.\nLily Truscott.\nInterpretata da Emily Osment, Lilly \u00e8 la migliore amica di Miley ed \u00e8 sempre in mezzo quando si parla di Hannah Montana. Ama fare skateboard ed \u00e8 ossessionata dallo shopping e dai ragazzi carini. Anche lei, a seguito della scoperta del segreto di Miley, ha un'identit\u00e0 segreta: infatti diventa Lola Lufnagle oppure Lola LaFonda, ovvero la migliore amica di Hannah Montana, poich\u00e9 \"tutti sanno che Lilly \u00e8 la migliore amica di Miley\".Ed \u00e8 anche Lola Luftinghe.\nCon delle parrucche coloratissime ed che cambia ad ogni apparizione.\nJackson Rod Stewart.\nInterpretato da Jason Earles, il simpatico Jackson Stewart \u00e8 il fratello di Miley e il primogenito di Robby. Anche lui \u00e8 a conoscenza naturalmente del segreto di sua sorella e spesso usa questa situazione per avere appuntamenti con le ragazze. Il suo migliore amico \u00e8 Cooper.\nJackson lavora da \"Rico's\" dove naturalmente il proprietario \u00e8 Rico che lo minaccia lo ricatta e lo tratta sempre male.\nOliver Oken.\nInterpretato da Mitchel Musso, Oliver \u00e8 il migliore amico di Miley, anche lui conoscente del segreto di Miley. All'inizio provava forti sentimenti per Hannah Montana ma, dopo aver scoperto la verit\u00e0, naturalmente ha cambiato idea.\nInoltre il bellissimo Oliver s' innamora di Lily ricambiato.\nE avranno una bellissima storia d'amore.\nRico Suave Jr..\nInterpretato da Mois\u00e9s Arias, il figlio del proprietario di \"Rico's\", \u00e8 nemico e amico di Jackson. Poich\u00e9 Rico \u00e8 figlio del capo di Jackson, il ragazzo deve fare qualunque cosa egli voglia per renderlo felice. A volte \u00e8 una scocciatura anche per Miley, come si vede negli episodi \"Oops! Mi sono impicciata di nuovo\" e \"Sei licenziato!\". Il modo in cui Jackson saluta Rico, fa pensare a Seinfield, ogni volta che Jerry saluta il vicino Newman. Lo dice persino nello stesso tono!\n\u00c8 antipatico, egoista e a volte odioso e cattivo, non offre mai nemmeno l'acqua gratis.\nHa una cotta per Sarah, ma in realt\u00e0 gli piacciono tutte le ragazze carine, anche Miley. In fondo \u00e8 buono. Adora stuzzicare Jackson e gli piace collezionare francobolli.\nDiventer\u00e0 il migliore amico di Jackson.\nPersonaggi secondari maggiori.\nJake Ryan.\nInterpretato da Cody Linley, \u00e8 una star televisiva di Zombie High che apparir\u00e0 anche nella seconda stagione. Comincer\u00e0 ad andare nella scuola di Miley. Miley prende per lui una delle cotte pi\u00f9 grandi e non riesce a non pensare a lui. Rivela a Miley che a volte non ne pu\u00f2 proprio pi\u00f9 della popolarit\u00e0 e che vorrebbe abbandonare il cinema per essere una persona normale. Quando le confess\u00f2 questo, la ragazza inizia a sentire qualcosa per lui. Lilly \u00e8 ossessionata da lui, e cos\u00ec tutte le altre ragazze della scuola. Nell'episodio \"Chi usa chi?\", Jake prova a rendere gelosa Miley facendo finta di uscire con cui invece doveva recitare, Holly. Alla fine Jake ammette che le piace Miley, i due si baciano e si fidanzano. Ma questo durer\u00e0 poco, poich\u00e9 Jake deve andare a sostituire Frankie Muniz in un film che deve essere recitato in Romania. Nella seconda stagione Jake torna e si rifidanza con Miley, che gli riveler\u00e0 essere Hannah Montana, ma si lasciano poco dopo poich\u00e9 si scopre avere un carattere antipatico. Il suo vero nome \u00e8 Lesli. Successivamente sceglie Mikayla per fare la parte della sua fidanzata in un film facendo ingelosire Miley. Nell'episodio \"Indecisione d'amore\" si rimetteranno insieme in occasione del ballo di fine anno, anche se Miley si accorge di provare qualcosa anche per Jesse, il chitarrista della sua band. Alla fine per\u00f2 sceglier\u00e0 di restare con Jake. Nell'episodio \"Addio, Jake\" Miley scopre che l'ha tradita ad una festa e lo lascia definitivamente. Si crede carino solo perch\u00e9 \u00e8 famoso si vanta per niente.\nRoxy Roker.\nInterpretata da Frances Callier, la guardia del corpo di Miley, originalmente assunta per sicurezza del Hannah Montana. Da quando Roxy \u00e8 tornata dall'addestramento nella marina, \u00e8 stata iperprotettiva con popstar. \u00c8 stata la baby sitter di Miley e Jackson nell'episodio \"Honky Tonk Batticuore Rob\". Il suo slogan \u00e8 \"Roxy tiene gli occhi sempre aperti\u2026\" e \"Roxy \u00e8 come un puma!\" Ripete che \"Roxy vede e sente tutto\". \u00c8 una guardia del corpo eccezionale anche se a volte un po' invadente. Anche lei \u00e8 a conoscenza della doppia vita di Miley.\nAmber Addison e Ashley Dewitt.\nInterpretate da Shanica Knowles e Anna Maria Perez de Tagle, (chiamate anche miss perfettinie)sono le ricche, viziate e lagnose nemiche di Miley, Lilly e Oliver. Sono redattrici dell'annuario e sono spesso in giro con una macchina fotografica per scattare una foto imbarazzante di Lilly e Miley per aggiungerle all'annuario. Ogni volta che dicono qualcosa nello stesso momento si toccano gli indici e dicono: \"Ooooh! tssssssh!\". Questo \u00e8 quasi sempre seguito dai commenti di Lilly. L'hobby preferito da Ashley e da Amber \u00e8 quello di infastidire Miley, Oliver e Lilly. Sia Amber che Ashley amano Hannah Montana. Nell'episodio \"The Idol Side of Me\" Miley aveva sentito una di loro che cantava e pens\u00f2 fosse Amber, poich\u00e9 voleva partecipare alla serata \"Cantare con le star\" con Hannah Montana, ma in realt\u00e0 era Ashley che cantava, e non Amber che invece \u00e8 intonatissima. Amber ha ottenuto il posto per la serata in tempo record, tutto a causa di Miley. Amber inoltre rivela ad Hannah che si vergogna a cantare in pubblico perch\u00e9 tempo fa aveva fatto una brutta figura, e non voleva ripeterla. Amber \u00e8 astuta e pungente, mentre Ashley \u00e8 impaziente e piagnucolona.\nTraci Van Horn.\nInterpretata da Hiromi Dames, un'amica di Hannah Montana (non di Miley) che va sempre nei pi\u00f9 grandi party. Pensa che Lola sia troppo grezza e odia Luann. A causa di una sinusite, ha una voce nasale. Inizialmente ha una cotta per Jackson, poi si fidanza con vari ragazzi nel corso della serie; in un episodio sta per sposare Jacke Ryan, ma poi si rivela tutto uno scherzo ai danni di Hannah Monatana.\nCooper.\nInterpretato da Andr\u00e8 Kinney, \u00e8 il migliore amico di Jackson durante la prima stagione. Si diverte a corteggiare le ragazze quanto Jackson. \u00c8 molto protettivo nei confronti di Olivia, la sorella minore, che piace a Jackson.\nSiena.\nInterpretata da Tammin Sursok, \u00e8 la fidanzata ufficiale di Jackson nella quarta stagione. \u00c8 una modella di bikini. Anche lei \u00e8 al corrente che Miley e Hannah sono la stessa persona. Crede che Miley non abbia buon gusto nel vestire.\nJesse.\nUn chitarrista che Miley incontra nella terza stagione, e di cui appunto si innamora. I due iniziando quindi una relazione. Davanti ai riflettori, dopo un concerto, fa per caso capire che ha una storia con Hannah Montana. Purtroppo, viene anche scoperto ad abbracciare Miley (di cui conosce la doppia vita), e per questo tutto il mondo inizia a credere che sia un traditore. A causa di questo, decide di rompere con Miley. Alla fine, Miley rivela la sua identit\u00e0 per poi mettersi di nuovo con Jesse."}
{"id": "841408", "revid": "1534511", "url": "https://it.wikipedia.org/wiki?curid=841408", "title": "Heinz Beck", "text": "Biografia.\nNato a Friedrichshafen nel 1963, ottiene la qualifica di cuoco alla scuola alberghiera di Passau. Nel 1985 lavora a Monaco per una ditta di catering con una stella Michelin. Nel 1986 \u00e8 \"chef de partie\" al Colombi Hotel di Friburgo. Nel 1989 \u00e8 a Monaco per il Tantris, ristorante con tre stelle Michelin. Nel 1991 \u00e8 sous-chef al Tristan di Mallorca in Spagna e poi nuovamente in Germania alla Residenz ad Aschau. Nel 1992 ottiene la qualifica di \"maestro di cucina\" alla scuola di Alt\u00f6tting Alzgern.\nDopo alcune esperienze a Berlino, nel 1994 arriva a Roma presso il ristorante \"La Pergola\" del Waldorf Astoria Resort \"Cavalieri\" di Roma. Nel 1996, decide di qualificarsi come sommelier frequentando un corso dell'Associazione italiana sommelier di Roma, diplomandosi come sommelier professionista due anni pi\u00f9 tardi.\nSotto la sua guida \"La Pergola\" ottiene dal 2001 le due stelle Michelin, nel 2004 \u00e8 il migliore ristorante dell'anno per la Guida BMW e dal 2005 ottiene anche la terza stella e cinque forchette Michelin, 4 cappelli nella guida de L'Espresso, 95/100 in quella del Gambero Rosso, tre stelle del Veronelli.\nNel 2005, insieme alla moglie Teresa Maltese \u2013 che ricopre il ruolo di CEO \u2013 fonda la \"Beck and Maltese consulting\" con la quale gestiscono diversi ristoranti in Italia e all'estero. In Italia: \"Ruliano with Heinz Beck\" a Bologna; \"La Pergola\" a Roma; \"Attimi by Heinz Beck\" presso l'aeroporto di Roma-Fiumicino; \"Caf\u00e9 Les Pailottes\" a Pescara; \"St. George restaurant by Heinz Beck\" a Taormina. All'estero: \"Social Heinz Beck\" a Dubai; \"Beck at Brown\u2019s\" a Londra; \"Gusto by Heinz Beck\" in Portogallo; \"Heinz Beck restaurant\" a Tokyo. Nel 2020 inizia a dirigere il \u201cCampus Principe Di Napoli\u201d."}
{"id": "841412", "revid": "287204", "url": "https://it.wikipedia.org/wiki?curid=841412", "title": "Contea di Geneva", "text": "La contea di Geneva, in inglese Geneva County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 25.764 abitanti. Il capoluogo di contea \u00e8 Geneva.\nIl nome della contea deriva dalla omonima citt\u00e0, che nel 1868 (anno di fondazione della contea) risultava la citt\u00e0 pi\u00f9 popolosa della neonata contea. La citt\u00e0 venne fondata da Henry Yonge, che le diede il nome della citt\u00e0 di nascita della moglie, Geneva nello Stato di New York.\nGeografia fisica.\nLa contea si trova nella parte meridionale dell'Alabama e confina a sud con la Florida. Lo United States Census Bureau certifica che l'estensione della contea \u00e8 di 1.499 km\u00b2, di cui 6 km\u00b2 di acque interne.\nLaghi e fiumi.\nLa contea comprende i seguenti laghi e fiumi:\nStoria.\nLa Contea di Geneva venne costituita il 26 dicembre 1868. La contea venne dichiarata area disastrata nel settembre 1979 a causa dei danni creati dall'uragano Frederic."}
{"id": "841413", "revid": "1543377", "url": "https://it.wikipedia.org/wiki?curid=841413", "title": "Aria condizionata (programma radiofonico)", "text": "Aria condizionata \u00e8 una trasmissione radiofonica del pomeriggio estivo di Radio 2 condotta da Federico Bianco e Matteo Caccia.\nStoria.\nVa in onda per la prima volta nel giugno 2003 in diretta dagli studi della Rai di Trento, alle 17, coprendo la stessa fascia oraria della trasmissione \"Caterpillar\".\nNel corso delle quattro edizioni del programma (dal 2003 al 2006) collaborano alla trasmissione: Marcella Volpe, Ernesto Goio, Marina Senesi (gi\u00e0 \"Caterpillar\"), Cinzia Span\u00f2 e Paola Dall'Olio.\nDal 2005, la trasmissione cambia sede e orario trasferendosi dagli studi del Trentino a quelli di Milano e andando in onda alle 18.\nContenuti.\n\"Aria condizionata\" \u00e8 un programma che alterna intrattenimento ed informazione. Tra le numerose rubriche \u00e8 nota \"The last minute\", momento dedicato alle telefonate degli ascoltatori che pubblicizzano gli eventi e le manifestazioni della serata o del weekend nel proprio paese.\nGli interventi comici di ogni puntata vedono come protagonista Vito Miccolis (gi\u00e0 autore del programma) che propone numerosi personaggi; tra questi: Chicco Palizzi, Vito dj, Leonardo Cagnardo, Tom Brosky, Pino Macr\u00ec.\nSigle.\nLe sigle di apertura e di chiusura della trasmissione sono eseguite dall'Orchestra di Ritmi Moderni \"Arturo Piazza\" e cantate dallo stesso conduttore Federico Bianco."}
{"id": "841421", "revid": "304077", "url": "https://it.wikipedia.org/wiki?curid=841421", "title": "VDSL", "text": "Nel settore delle telecomunicazioni, l'acronimo inglese VDSL (\"Very-high-bit-rate digital subscriber line\") indica una tecnologia di comunicazione xDSL via cavo che permette di ottenere performance di velocit\u00e0 superiori al predecessore ADSL.\nInoltre, a differenza dell'ADSL e dell'SDSL, la nuova tecnologia \"VDSL\" permette di avere velocit\u00e0 di banda sia simmetriche sia asimmetriche, sostituendo, di fatto, entrambi gli standard.\nLo standard \"VDSL\" \u00e8 stato lanciato dall'ITU-T nel novembre 2001.\nSviluppi.\nIl concetto di VDSL \u00e8 stato pubblicato per la prima volta nel 1991 tramite uno studio congiunto della ditta americana Bellcore (ora Iconectiv) e la privata universit\u00e0 di Stanford, situata in California. Lo studio si focalizzava sulla ricerca di tecnologie che potessero sostituire l'HDSL e l'allora nuova ADSL, che viaggiavano entrambe su 1,5 Mbit/s (in download). In particolare, i ricercatori avevano posto la loro attenzione sulla eventuale fattibilit\u00e0 di uno standard che permettesse di trasmettere le informazioni simmetricamente e asimmetricamente a una velocit\u00e0 superiore di 10 Mbit/s, percorrendo le linee telefoniche corte.\nLe scoperte avvenute negli anni successivi hanno dato conferma di quella iniziale previsione, ed esattamente 10 anni dopo, nel 29 novembre 2001 a Ginevra, l'unione internazionale delle telecomunicazioni definisce il nuovo standard ITU G.993.1 che permette velocit\u00e0 di 55 Mbit/s (in download) e 3 Mbit/s (in upload). \nNel 2006 Lo standard \"VDSL2\" (ITU G.993.2) migliora l'ITU T G.993.1 e, infine, nel novembre 2015 l'avvento del \"VDSL2-Vplus\" ovvero, dell'ITU G.993.2 Amendment 1 (11/15), porta al massimo le potenzialit\u00e0 connettive di questa tecnologia, poich\u00e9 riesce a supportare la trasmissione asimmetrica e simmetrica a una velocit\u00e0 netta bidirezionale di dati fino a 400 Mbit/s sulle coppie corte usando una larghezza di banda fino a 35 MHz.\nStandard VDSL.\nUna connessione VDSL utilizza fino a sette bande di frequenza, quindi \u00e8 possibile allocare in modo diverso la velocit\u00e0 dei dati tra l'upstream e il downstream, a seconda dell'offerta di servizi e delle regolazioni dello spettro operate dall'ISP. La prima generazione di standard VDSL necessitava sia della quadrature amplitude modulation (QAM), sia dell'Orthogonal Frequency-Division Multiplexing (OFDM) e la modulazione multitonicit\u00e0 discreta (DMT). \nNel 2006, l'ITU-T ha specificato che la VDSL2 necessita solo della modulazione DMT.\nFrequenze della tecnologia VDSL2:&lt;br&gt;\nCaratteristiche.\nCon l'ITU G.993.1, le elevate velocit\u00e0 si raggiungono a scapito della distanza da coprire: se non si superano i 300 metri \u00e8 possibile avere un collegamento a 26 Mbit/s simmetrici oppure 52 Mbit/s in download e 12 Mbit/s in upload.\nIl limite maggiore \u00e8 la necessit\u00e0 per le compagnie telefoniche di riposizionare i DSLAM vicini agli utenti, quindi spesso fuori dalle centrali telefoniche, in appositi locali. Tale tecnologia sarebbe perfettamente sfruttabile nel caso di realizzazione di infrastruttura di rete di accesso in fibra ottica cosiddetta FTTC.\nDiffusione.\n\u00c8 una tecnologia utilizzata in Italia, Slovenia, Croazia, Svizzera, Germania, Spagna, Francia, Giappone e in Corea del Sud.\nIn Svizzera, da giugno 2007 le compagnie telefoniche propongono modem e collegamenti VDSL a 20000/1000 (20 Mbit/s) in alternativa alla ADSL classica.\nIn Slovenia, dal 14 maggio 2004 la compagnia T-2 d.o.o. con sede a Maribor \u00e8 stata la prima compagnia in Slovenia e una delle prime al mondo a offrire questo tipo di tecnologia a banda larga. Attualmente il servizio di T-2 d.o.o. copre in Slovenia il 75% della popolazione e offre varie offerte per internet con velocit\u00e0 fino a 1 gigabit/s.\nIn Croazia, dal 2013 la H1-Telekom d.d. \u00e8 stata la prima compagnia in Croazia a offrire la VDSL2.\nIn Spagna, da giugno 2012 Vodafone sta realizzando nuovi collegamenti con questa tecnologia. Al gennaio 2013, la popolazione raggiunta dal servizio VDSL \u00e8 pari al 20%.\nIn Italia, da dicembre 2008 nelle citt\u00e0 di Roma e Milano Telecom Italia ha avuto modo di sperimentare la versione superiore, cio\u00e8 la VDSL2. L'offerta commerciale \u00e8 partita ufficialmente a dicembre 2012 con profili da 30 Mbit/s in download e 3 Mbit/s in upload.\nLa societ\u00e0 Fastweb utilizza questa tecnologia per gli utenti non raggiunti in casa dalla fibra (FTTH), portando appunto quest'ultima fino alla strada per poi proseguire con il doppino in rame (FTTC)."}
{"id": "841432", "revid": "12582", "url": "https://it.wikipedia.org/wiki?curid=841432", "title": "Distilleria", "text": ""}
{"id": "841433", "revid": "123172139", "url": "https://it.wikipedia.org/wiki?curid=841433", "title": "Joseph Schuster", "text": "Figlio di un musicista della corte di Dresda, ricevette i primi rudimenti musicali dal padre e dal compositore Johann Georg Sch\u00fcrer. Successivamente, dal 1765 al 1768 fu in Italia assieme a Franz Seydelmann e Johann Gottlieb Naumann, dove studi\u00f2 contrappunto con Girolamo Pera a Venezia. \nNel 1772 fu nominato compositore di chiesa nella propria citt\u00e0 natale. Tra il 1774 e il 1777 fu nuovamente in Italia per perfezionarsi con Padre Martini a Bologna. Durante questo soggiorno mise in scena alcune opere a Napoli, a Forl\u00ec e a Venezia. Sin dalla sua prima opera seria, il dramma metastasiano \"Didone abbandonata\", rappresentata nel 1776 nella citt\u00e0 partenopea, godette di molta popolarit\u00e0 nei teatri italiani. A Forl\u00ec fu chiamato ad inaugurare (il 17 giugno 1776), con il suo \"Demofoonte\", il rinnovato teatro cittadino, che era stato chiuso per cinque anni, in quanto bisognoso di ristrutturazione.\nViaggi\u00f2 in Italia per la terza e ultima volta tra il 1778 e il 1781, dove conobbe il poeta Caterino Mazzol\u00e0, futuro poeta di corte di Dresda. Dal 1781 in poi rimase fino alla morte in Germania riscuotendo molto successo con le sue opere buffe su testi di Mazzol\u00e0, e i suoi Singspiele. Da quest'anno ricopr\u00ec a turno con Naumann, Sch\u00fcrer e Seydelmann i ruoli di direttore del teatro e della chiesa di corte. Nel 1787, assieme a Seydelmann, fu nominato maestro di cappella della corte di Dresda."}
{"id": "841435", "revid": "123728413", "url": "https://it.wikipedia.org/wiki?curid=841435", "title": "Graeme Obree", "text": "Attivo tra gli Elite dal 1993 al 1997, fu due volte campione del mondo nell'inseguimento individuale. Nel 1993 e nel 1994 consegu\u00ec il record dell'ora.\nCarriera.\nOriginario del Warwickshire ma cresciuto in Scozia, Graeme Obree divenne improvvisamente noto quando, il 17 luglio 1993, riusc\u00ec a stabilire il record dell'ora, percorrendo 51,596\u00a0km e battendo il precedente primato di Francesco Moser, che durava da nove anni. Per mettere a segno il record utilizz\u00f2 una particolare bicicletta da lui progettata e realizzata, soprannominata \"Old Faithful\", che gli consentiva una posizione in sella particolarmente aerodinamica, con le braccia piegate sotto il petto.\nDopo essere stato spodestato da Chris Boardman a meno di sette giorni dal record, il 27 aprile 1994 stabil\u00ec nuovamente il primato, fermandosi a 52,713\u00a0km. Nel 1995, per\u00f2, l'Unione Ciclistica Internazionale decise di vietare la posizione in sella utilizzata da Obree, e successivamente di annullare tutti i record stabiliti con biciclette speciali, definendo tutti quelli ottenuti dopo il 1972 solo \"Miglior prestazione umana sull'ora.\nSu pista Obree si aggiudic\u00f2 anche due titoli mondiali nell'inseguimento individuale, nel 1993 a Hamar, battendo in finale Philippe Ermenault, e nel 1995 a Bogot\u00e0, superando Andrea Collinelli. Per vincere il secondo titolo iridato gareggi\u00f2 con una posizione in sella differente da quella dei record dell'ora, questa volta con le braccia allungate in avanti, ma anche tale postura venne presto vietata dall'UCI. Nel 1996 partecip\u00f2 ai Giochi olimpici di Atlanta ancora nell'inseguimento individuale, concludendo per\u00f2 solo undicesimo.\nObree corse anche su strada, aggiudicandosi due titoli nazionali a cronometro, nel 1996 e nel 1997. Nella specialit\u00e0 della cronometro partecip\u00f2 anche a due edizioni dei campionati del mondo su strada, concludendo per\u00f2, in entrambe le rassegne, lontano dal podio. Concluse l'attivit\u00e0 agonistica nel 1997, senza mai essere passato al professionismo.\nDopo il ritiro divorzi\u00f2, tentando poi per due volte il suicidio. Nel 2011 fece \"coming out\" dichiarando di essere gay. Dalla sua storia \u00e8 stato tratto un film, intitolato \"The Flying Scotsman\", per la regia di Douglas MacKinnon."}
{"id": "841437", "revid": "124984928", "url": "https://it.wikipedia.org/wiki?curid=841437", "title": "Merope (Alfieri)", "text": "Merope \u00e8 una tragedia del 1782 di Vittorio Alfieri.\nPeculiarit\u00e0 dell'opera sono il lieto fine e la figura materna che sta per condannare a morte il proprio figlio, ignara della sua identit\u00e0. La vicenda di Merope, regina messenica nella mitologia greca, era gi\u00e0 stata ripresa da Scipione Maffei in una tragedia con lo stesso titolo, molto celebrata ai suoi tempi.\nTrama.\nPolifonte, tiranno di Messene, si \u00e8 insediato sul trono mettendo a morte Cresfonte, discendente di Eracle, che lo occupava con diritto, e due dei suoi figli. Il terzo, anch'egli chiamato Cresfonte, sopravvive al massacro grazie a un fedele attendente, Polidoro, e viene condotto a Elide sotto il nome di Egisto, e qui rimane finch\u00e9 diviene adulto. Sua madre, Merope, figlia di Cipselo, re d'Arcadia, viene tenuta in onorevole prigionia nella reggia di Messene da Polifonte, che la rivendica in moglie.\nUn anno prima dello svolgimento della tragedia, quando sono ormai trascorsi quindici anni dal massacro, Egisto scompare da Elide facendo perdere le sue tracce; riuscir\u00e0 ad rientrare in Messene e, dopo avere rischiato la vita, a riconquistare il trono che gli spetta, vendicando la propria famiglia, liberando la madre e uccidendo il tiranno Polifonte.\nAtto I.\nLa scena iniziale mostra Merope che si lamenta del proprio triste destino. Solo l'amore del figlio l'ha mantenuta in vita, e soffre per la mancanza di ogni informazione su di lui. Polifonte, al quale ella ha assicurato che Egisto non vive pi\u00f9, fatto di cui egli dubita, giunge e afferma che il marito e i figli di Merope sono stati uccisi dai soldati contro il suo volere, anche se ammette che mirava al trono. Polifonte continua sostenendo di avere fatto per Merope tutto ci\u00f2 che era in suo potere, poi cerca di convincerla a dimenticare il proprio dolore e a condividere il trono. Merope rifiuta sdegnata queste proposte, e il suo contegno rafforza in Polifonte il sospetto che Egisto sia vivo.\nAtto II.\nDi l\u00ec a poco le guardie conducono davanti al tiranno un giovane accusato di omicidio. Il giovane, che altri non \u00e8 se non lo stesso Egisto, racconta di essersi solamente difeso da un'aggressione mentre si stava avvicinando a Messene nel corso di un viaggio a piedi attraverso la Grecia. Polifonte opta per decidere pi\u00f9 tardi la sorte del giovane, dopo avere avuto pi\u00f9 informazioni e avere saputo chi \u00e8 la persona uccisa.\nGiunge Merope, che sente un involontario interesse verso lo straniero, pur non sapendo che si tratta di suo figlio. In risposta alle sue domande, il giovane risponde di sospettare che la vittima provenisse da Elide, e Merope teme che l'ucciso sia proprio Egisto. Polifonte li lascia soli, permettendo a Merope di essere lei a decidere il destino di Egisto.\nEgisto racconta del proprio passato, e Merope comincia a pensare che potrebbe essere il proprio figlio, ma \u00e8 ancora pi\u00f9 forte il sospetto che egli non sia Egisto ma l'uccisore di Egisto. Merope \u00e8 combattuta tra questi sentimenti.\nAtto III.\nPolidoro compare, alla ricerca del giovane Egisto, conducendo con s\u00e9 la cinta che questi era solito indossare, che ha raccolto vicino alla citt\u00e0. Giunge Merope, lo riconosce e ansiosamente gli chiede notizie del figlio scomparso. Polidoro non pu\u00f2 fare altro che mostrare la cinta. Merope ora \u00e8 certa che Egisto sia stato ucciso, e ne piange tristemente la morte.\nI lamenti di Merope fanno accorrere Polifonte. Merope ammette che il figlio era vivo fino a poco prima e Polidoro racconta come lo ha salvato al tempo del massacro del padre e dei fratelli. Poi la cinta viene mostrata a Polifonte, come prova della supposta morte di Egisto, e Merope giura di vendicarsi contro il presunto assassino, che \u00e8 felice di avere in proprio potere.\nAtto IV.\nPolidoro, quando vede il prigioniero, si rende conto che egli \u00e8 in realt\u00e0 Egisto, gli dice del pericolo in cui si trova e lo informa di essere il figlio di Merope, e non il proprio figlio come gli aveva sempre fatto credere. Entrano Polifonte e Merope, ed egli le dice che ora potr\u00e0 uccidere con le proprie mani l'assassino del proprio figlio. Merope rimprovera Egisto per il presunto crimine, pur continuando a sentire per lui una forte attrazione. Ma Egisto annuncia di essere il proprietario della cinta, persa accidentalmente. Merope non gli crede, e in un momento di cieca furia si appresta ad ucciderlo, ma interviene Polidoro e conferma che il giovane \u00e8 effettivamente il figlio di Merope.\nEgisto dice alla popolazione che si \u00e8 riunita che egli \u00e8 Cresfonte e perci\u00f2 il loro legittimo monarca, ma nessuno sembra voler agire per lui. Polifonte sostiene che si tratta di un impostore e dichiara che lo uccider\u00e0 egli stesso, a meno che Merope non accetti di sposare lo stesso Polifonte. Polidoro, quando il tiranno si \u00e8 allontanato, consiglia a Merope di fingere di cedere alle sue richieste e avverte Egisto di fare attenzione a non irritare Polifonte: spera cos\u00ec di guadagnare tempo e ottenere l'aiuto dei Messeni.\nAtto V.\nI crescenti mormorii della popolazione preoccupano Polifonte. Egli non ama Merope e la vuole sposare solo per il suo vantaggio negli affari di stato; pensa che pi\u00f9 avanti la sapr\u00e0 eliminare.\nAppaiono i sacerdoti con la vittima per celebrare i riti nuziali, e tutti i personaggi si incontrano sulla scena. Polifonte si rivolge alla folla vantando la propria generosit\u00e0, e dice che, se Merope lo sposer\u00e0, egli \u00e8 disposto a scegliere Egisto come proprio erede. Merope esita e gli resiste, ma Polifonte ne afferra la mano come segnale per il completamento del rito. Egisto, disarmato in quanto prigioniero, afferra l'ascia sacrificale dalle mani del sacerdote e colpisce ripetutamente Polifonte. Le guardie del tiranno vengono sopraffatte dal popolo che, dopo gli appelli di Merope, Polidoro ed Egisto, riconosce quest'ultimo come legittimo re."}
{"id": "841442", "revid": "115262166", "url": "https://it.wikipedia.org/wiki?curid=841442", "title": "Lettere i e \u0131 in lingua turca", "text": "L'alfabeto turco, una variante dell'alfabeto latino, include due versioni della lettera I: la \"i\" con il puntino (in maiuscolo \"\u0130\") e la \"\u0131\" senza puntino (in maiuscolo \"I\"). La stessa particolarit\u00e0 si ritrova nell'alfabeto usato per l'azero, il tataro e il tataro di Crimea.\nLa \"i\" con il puntino \u00e8 la vocale anteriore chiusa non arrotondata [i], presente anche in italiano. In scrittura le lettere \u0131 e i si distinguono dal puntino anche se maiuscole, quindi la \"i\" maiuscola uguale a quella italiana deve avere un piccolo puntino in alto (come nella grafia turca di \u0130stanbul).\nLa \"\u0131\" senza puntino \u00e8 la vocale posteriore chiusa non arrotondata [\u026f], una u con doppia sinuosit\u00e0 o non arrotondata, in pratica una i posteriore.\nLa lettera \"\u0131\" corrisponde al codice \"U+0131\" in Unicode, mentre la \"\u0130\" corrisponde al codice \"U+0130\".\nConseguenze in tipografia.\nIn molti font, le legature corrispondenti all'unione delle lettere \"fi\" e \"ffi\" fondono la forma circolare al termine della \"f\" con il puntino della \"i\". Queste legature vanno evitate quando il testo \u00e8 scritto in turco o in un'altra delle lingue precedentemente elencate.\nSupporto software.\nA meno che siano stati specificamente configurati per le lingue turca e azera, i programmi per computer convertiranno correttamente \"\u0131\" in \"I\" e \"\u0130\" in \"i\", ma trasformeranno erroneamente la \"I\" in \"i\" e viceversa (invece che trasformare \"I\" in \"\u0131\" e \"i\" in \"\u0130\"). Questo ha diverse conseguenze:\nWindows supporta correttamente la \"\u0131 senza puntino\" a partire da Vista. Altri programmi problematici sono Oracle, Java (fino alla versione 5.0 inclusa), Unixware 7. In questi casi \u00e8 opportuno contattare la societ\u00e0 produttrice del software e, temporaneamente, configurare il sistema perch\u00e9 adotti le convenzioni di un'altra lingua."}
{"id": "841447", "revid": "101260", "url": "https://it.wikipedia.org/wiki?curid=841447", "title": "Lettere i e \u0131 in turco", "text": ""}
{"id": "841451", "revid": "1784938", "url": "https://it.wikipedia.org/wiki?curid=841451", "title": "Della tirannide", "text": "Della Tirannide \u00e8 un'opera politica di Vittorio Alfieri, scritta nel 1777.\n\u00c8 suddivisa in due \"libri\", che parlano di due temi su cui il pensiero politico di Alfieri si sofferma: la tirannide e la libert\u00e0. Si tratta di una rilettura del pensiero di filosofi e autori antichi come Plutarco, Sofocle, Seneca e moderni come Machiavelli, Locke, Montesquieu e Voltaire, ma in una forma astratta e personale, filtrati dalla personalit\u00e0 preromantica e individualista dell'autore.\nPrimo Libro.\nL'Alfieri apre il trattato con una citazione di Virgilio dall\"'Eneide\" (\"Cuncti se scire fatentur quid fortuna ferat populi, sed dicere mussant\", cio\u00e8 \"tutti dichiarano che sanno che cosa rechi la sorte del popolo, ma esitano a parlare\") e una di Sallustio dalla \"Guerra giugurtina\" (\"Impune quaelibet facere id est regem esse\", \"Che il commettere con impunit\u00e0 ogni eccesso, quest\u2019\u00e8 l\u2019esser Re veramente\" \u2013 nella traduzione data dall'Alfieri stesso), poi premette un sonetto, intitolato \"Previdenza dell'autore\", in cui risponde preventimente alle possibili critiche, secondo le quali parlerebbe ossessivamente di tirannia e tiranni:\n\"&lt;poem&gt;Dir pi\u00f9 d'una si udr\u00e0 lingua maligna,\nChe in carte troppe, e di dolcezza vuote,\nAltro mai che tiranni io non dipigna:\nChe tinta in fiel la penna mia sanguigna\nNojosamente un tasto sol percuote:\nE che null'uom dal rio servaggio scuote,\nMa rider molti fa mia Musa arcigna.\nNon io per ci\u00f2 da un s\u00ec sublime scopo\nRimuover\u00f2 giammai l'animo, e l'arte,\nDebil quantunque e poco a s\u00ec grand'uopo.\nN\u00e9 mie voci fien sempre al vento sparte,\nS'uomini veri a noi rinascon dopo,\nChe libert\u00e0 chiamin di vita parte.&lt;/poem&gt;\"\nIl vero e proprio Libro I si apre con una dedica, \"Alla libert\u00e0\": \nPoi l'autore passa ad analizzare il tema della tirannide: prima descrive ogni forma di tirannia che l'Alfieri vede nella societ\u00e0 in cui vive e in quella passata: nelle milizie, nella religione, nella nobilt\u00e0, nel lusso, ecc.\nSecondo l'Alfieri \u00e8 la paura la molla per la tirannia\nCapitolo Primo.\nCosa sia il tiranno.\nPer l'Alfieri dunque tiranno \u00e8 qualunque governo che pu\u00f2 manovrare a proprio piacimento le leggi o anche raggirarle: quindi in generale ogni forma di organizzazione statale. Il Principe stesso \u00e8 tiranno per l'Alfieri: una sua eventuale uccisione avrebbe per\u00f2 come unica conseguenza un incremento della durezza nel successivo sovrano.&lt;br&gt; Sarebbe quindi necessario che gli uomini che si sentono liberi insorgessero con le armi per ottenere la libert\u00e0, ma ci\u00f2 sarebbe auspicabile solo se il tiranno fosse tanto spietato da portare all'esasperazione l'intera popolazione, facendo nascere il desiderio di insorgere. &lt;br&gt;Insomma, il tiranno dev'essere lo stimolo per i valorosi a ribellarsi: pi\u00f9 il tiranno abusa del proprio potere, tanto pi\u00f9 \u00e8 probabile che i suoi sudditi insorgano e pongano fine a \"quest'insensata forma di governo\".\nPer cui l'atteggiamento politico di questo autore pu\u00f2 essere da noi attualmente definito filosoficamente anarchico (ricordiamo per\u00f2 che l'anarchismo ancora non era ufficialmente nato come movimento politico-filosofico), un individualismo aristocratico (o meglio elitista) solitario, ostile a ogni demagogia, populismo ed egualitarismo. Alfieri esamina anche l'umanit\u00e0 in generale dividendola in tre categorie: il \"tiranno\",colui che opprime, il \"vulgo\", la massa, il gregge che si lascia opprimere concepita come entit\u00e0 animalesca, e i \"liberi uomini\", coloro che si ribellano al tiranno difendendo la loro libert\u00e0. Fra tutte le forme di governo, pur tutte negative, la peggiore \u00e8 per Alfieri la democrazia repubblicana perch\u00e9 impone il potere della maggioranza (del popolo animalesco) sulla minoranza. I liberi uomini si differenziano dalla massa comune e volgare.\nCapitolo VII: Della milizia.\nAlfieri condanna gli eserciti e le milizie sia di mercenari sia di leva obbligatoria in quanto principali strumenti di protezione del tiranno e di oppressione.\nSecondo libro.\nIl secondo libro tratta di come si possa sopravvivere alla tirannide, come si pu\u00f2 rimediare, se un popolo la possa meritare o meno. Per Alfieri vi sono pochi rimedi: la fuga, il silenzio, il suicidio e solo in certi casi - quando la rivolta individuale pu\u00f2 riuscire a cambiare il regime - il tirannicidio.\nConclusioni.\nIn conclusione, l'autore condanna ogni forma di organizzazione statale costituita ma non propone nessuna alternativa, nemmeno una repubblica oligarchica come nella Roma antica per i tempi attuali: questo pu\u00f2 quindi essere considerato il limite del pensiero politico di Alfieri. Egli afferma di non poter scrivere un trattato della Repubblica, ma porta rispetto al Machiavelli e alla \"Repubblica\" di Platone come un possibile esempio.\nIl trattato fu pubblicato in Francia contro la volont\u00e0 dell'autore (temeva che potesse \"giustificare\" la Rivoluzione francese, e lui stesso all'inizio aveva celebrato il 14 luglio 1789 nell'ode \"Parigi sbastigliato\") che aveva lasciato i manoscritti a Parigi dopo essere fuggito in seguito alle stragi del 10 agosto 1792.\nPi\u00f9 tardi egli tenter\u00e0 di porre rimedio alla mancanza di una proposta politica nel suo pensiero, dopo la Rivoluzione francese a cui si opporr\u00e0 nel testo \"Il Misogallo\", individuando nella monarchia costituzionale sul modello inglese (uno stato liberale con separazione dei poteri, un nucleo stabilito di diritti individuali inviolabili e contrappesi politici ad ogni potere come nella democrazia liberale della Repubblica statunitense) un possibile governo \"accettabile\". Espresse in forma letteraria questa concezione nella commedia \"L'antidoto\" (1802) e nelle lettere private a Tommaso Valperga di Caluso in seguito alle riedizioni non autorizzate del trattato \"Della tirannide\", in cui esprime ripensamento per il cosiddetto \"anarchismo\" giovanile, ma non condanna:"}
{"id": "841453", "revid": "36348", "url": "https://it.wikipedia.org/wiki?curid=841453", "title": "Matticchio", "text": ""}
{"id": "841457", "revid": "287818", "url": "https://it.wikipedia.org/wiki?curid=841457", "title": "Sofonisba (Alfieri)", "text": "Sofonisba \u00e8 una tragedia storica scritta da Vittorio Alfieri, che si ispira a una vicenda storica.\nUn'altra \"Sofonisba\", scritta dal Trissino, fu la prima tragedia rappresentata in Italia, nella seconda met\u00e0 del 1500.\nTrama.\nI personaggi della tragedia sono il celebre Scipione l'Africano, il conquistatore di Cartagine; Siface, re della Numidia Occidentale, o Massesilia, che \u00e8 appena stato sconfitto e fatto prigioniero da Scipione, anche se in precedenza erano stati amici; Massinissa, re della Numidia Orientale, o Massilia, alleato di Scipione e nemico di Siface; e infine Sofonisba, figlia di Asdrubale, re dei Cartaginesi, che ha ereditato dal padre e dallo zio Annibale l'odio per Roma.\nSofonisba, inizialmente promessa dal padre a Massinissa, venne data in sposa dai Cartaginesi, durante l'assenza di Asdrubale, a Siface, per assicurarsi l'aiuto di quest'ultimo contro i Romani. Il risultato fu che Massinissa divenne alleato di Scipione. Sofonisba, caduta prigioniera di Scipione in seguito alla sconfitta di Siface, rifiut\u00f2 la rinnovata corte di Massinissa e, per non sentirsi bottino di guerra, accett\u00f2 orgogliosamente la morte, bevendo il veleno datole da quest'ultimo.\nLa scena \u00e8 nell'anno 203 a.C., durante la Seconda guerra punica.\nAtto I.\nLa tragedia si apre con l'apparizione di Siface, prigioniero e in catene. Egli viene raggiunto dal suo vincitore e un tempo amico Scipione, che lo libera dalle catene e lo rimprovera, gentilmente, per essere divenuto nemico di Roma. Siface confessa che la causa di questo \u00e8 stata l'influenza della moglie, Sofonisba.\nScipione, rimasto solo, teme che anche Massinissa, ora che Siface \u00e8 sconfitto, possa cadere negli inganni di Sofonisba ed essere distolto dall'alleanza con Roma.\nAtto II.\nMassinissa e Sofonisba si incontrano. Lei crede che Siface sia caduto ucciso, e ha gi\u00e0 promesso la propria mano all'antico pretendente. Sofonisba, per\u00f2, teme che Scipione voglia condurla in Roma per aumentare il proprio trionfo, e fa giurare a Massinissa che non permetter\u00e0 mai che venga portata via viva dall'Africa.\nSofonisba si ritira ed entra Scipione, che informa Massinissa che Siface \u00e8 ancora vivo. Massinissa, sopraffatto dal dolore, dichiara l'intensit\u00e0 del proprio amore per Sofonisba, e dice che nulla lo potr\u00e0 separare da lei, qualunque cosa ci\u00f2 possa significare per l'alleanza con Roma e Scipione. Quando Massinissa parte, Scipione decide che non lo lascer\u00e0 a se stesso, e gli far\u00e0 mutare proposito suo malgrado.\nAtto III.\nSofonisba, sola, si chiede il significato del disperato comportamento tenuto da Massinissa dopo il suo colloquio con Scipione. Con suo stupore, entra Siface, da lei creduto morto. Egli le dice di amarla e di volerle assicurare la salvezza, anche se sa di essere stato sposato da lei solo per l'odio verso Roma e non per amore.\nSofonisba gli rivela di essersi promessa a Massinissa solo per il progetto di fargli abbandonare l'alleanza con i Romani. Compare Scipione, ed ella gli ripete le stesse parole. L'appassionata confessione e la sua determinazione a non lasciare mai pi\u00f9 Siface, ora che le \u00e8 stato restituito, impressionano Scipione, che a stento frena il pianto.\nAtto IV.\nMassinissa, in attesa di parlare a Sofonisba, raccomanda a un suo fedele seguace di tenere pronta una coppa di veleno. Sofonisba gli dice che Siface intende incontrarlo, e di avere deciso di riunirsi al marito, ma Massinissa le risponde che non si separer\u00e0 mai da lei.\nGiunge Siface, e Massinissa generosamente gli propone di organizzare, con l'aiuto delle truppe della Numidia, la sua fuga e quella di Sofonisba, e di scortarli egli stesso alle porte di Cartagine, assicurando che ci\u00f2 che lo spinge a fare questo sono i suoi timori per la sorte di Sofonisba. Siface rifiuta, e offre di cedere la moglie a Massinissa, per potersi poi togliere la vita. Infine Sofonisba e Siface si allontanano, lasciando Massinissa disperato.\nAtto V.\nScipione dice a Massinissa che il suo piano per la fuga di Siface gli \u00e8 stato rivelato dalla stessa Sofonisba, infuriata perch\u00e9 le era stato negato di entrare nella tenda del marito, che poi si \u00e8 tolto la vita con una spada.\nGiunge Sofonisba, e Scipione si allontana per preparare i funerali di Siface. Sofonisba dice a Massinissa che ora nulla potr\u00e0 indurla a vivere, e che morir\u00e0 rifiutando il cibo se egli non le procurer\u00e0 altri mezzi per portare a termine il suo disegno. Vista inutile ogni supplica, Massinissa si fa portare la coppa di veleno e le permette di berlo, a condizione che ne lasci abbastanza per s\u00e9. Sofonisba per\u00f2 lo beve fino all'ultima goccia e Massinissa viene trovato nell'atto di pugnalarsi dal rientrante Scipione, che lo disarma rivolgendogli le ultime parole della tragedia:"}
{"id": "841461", "revid": "599013", "url": "https://it.wikipedia.org/wiki?curid=841461", "title": "Corrado Orrico", "text": "Carriera.\nGiocatore.\nOrrico ha giocato dal 1959 al 1969 nella nelle serie dilettantistiche.\nAllenatore.\nLe esperienze tra i dilettanti e i semiprofessionisti.\nOrrico inizi\u00f2 la sua carriera di allenatore appena ventiseienne, sulla panchina della , squadra di cui era allora anche giocatore e capitano, con la quale ottenne nel 1967 una promozione in Serie D. Sempre con i rossoneri sfior\u00f2 la promozione in C al termine del campionato 1968-69, perdendo lo spareggio con la Lucchese: tale partita, giocata a Livorno, fu anche la sua ultima gara come giocatore, con la maglia numero 8, ma non la concluse perch\u00e9 si infortun\u00f2 e dovette lasciare anzitempo il terreno di gioco senza essere sostituito (allora i regolamenti non lo consentivano).\nAl termine di quella stagione pass\u00f2 alla , squadra che, nel corso della sua carriera, allen\u00f2 per tredici stagioni in sette diverse occasioni; proprio durante la sua prima esperienza del 1969 ide\u00f2 un metodo d'allenamento basato sull'uso della Gabbia e che poi introdusse in quasi tutti i club per i quali lavor\u00f2. Dopo un anno a Carrara, pass\u00f2 alla Massese e poi al Camaiore.\nFu in seguito al suo ritorno alla guida della Carrarese, che port\u00f2 prima in Serie C2 al termine del campionato 1977-1978 e poi agli spareggi per la promozione in Serie C1 l'anno successivo, che la sua popolarit\u00e0 crebbe. Nel 1979 pass\u00f2 dunque all'Udinese, in Serie A, venendo per\u00f2 esonerato dopo ventidue gare. Nell'estate 1980 inizi\u00f2 la stagione con il Lanerossi Vicenza, ma abbandon\u00f2 quasi subito la squadra per divergenze con la dirigenza. Fece cos\u00ec ritorno a Carrara, dove conquist\u00f2 la C1 nel 1982. Sempre in C allen\u00f2 anche Brescia e , inframmezzate da ritorni alla Carrarese. Nel 1988 allen\u00f2 la , portata in Serie B nel 1990-1991.\nLa stagione all'Inter.\nNell'estate del 1991 Orrico fu scelto dal presidente dell' Ernesto Pellegrini per sostituire Giovanni Trapattoni nella stagione 1991-1992. Orrico era visto come la risposta interista a Arrigo Sacchi, \u00abma con uno stipendio da operaio specializzato, per sentirmi in sintonia col partito che ho sempre votato\u00bb, com'ebbe a precisare lo stesso tecnico massese.\nConvinto sostenitore del modulo a zona \u2013 sebbene non disdegnasse soluzioni alternative \u2013, tent\u00f2 di applicarlo anche all'Inter. Il cammino in Coppa UEFA si ferm\u00f2 nel primo turno, dopo l'eliminazione a opera del Boavista (l'Inter era la squadra detentrice del trofeo). Dopo la sconfitta per 1-0 subita dall'Atalanta nell'ultima gara d'andata del campionato 1991-1992, Orrico rassegn\u00f2 le dimissioni e fu sostituito da Luis Su\u00e1rez. I risultati inferiori alle attese furono riconducibili, secondo alcune interpretazioni, a una scarsa adattabilit\u00e0 della squadra alla difesa a zona (chiave di lettura, questa, che Orrico non condivise).\nIn quell'anno l'Inter non riusc\u00ec a centrare la qualificazione alle coppe europee, piazzandosi all'ottavo posto in campionato.\nLe esperienze successive.\nNel 1992 torn\u00f2 alla Lucchese, dove rest\u00f2 per un anno. Nel 1994 fece ritorno a Carrara come direttore tecnico. Successivamente collezion\u00f2 brevi esperienze sulle panchine di , e . Il 16 febbraio 1999 venne chiamato dall' in Serie A, non riuscendo ad evitare la retrocessione. In seguito allen\u00f2 Lucchese, e Massese.\nNel 2006 torn\u00f2 in panchina alla Carrarese, dove rest\u00f2 fino al 2007. Nella stagione 2008-2009 allen\u00f2 il , piazzandosi quinto in classifica e qualificando la squadra ai play-off, persi in finale contro il . Nell'agosto 2009 si dimise a causa di alcune divergenze con la societ\u00e0.\nDopo essere rimasto fermo 4 anni, torn\u00f2 ad allenare nella stagione 2012-2013, accettando l'offerta del (militante nel girone B della Lega Pro Seconda Divisione) e subentrando all'esonerato Renato Buso. Il Gavorrano chiuse il campionato al 15\u00ba posto, venendo per\u00f2 sconfitto dal nella finale play-out e di conseguenza retrocedendo."}
{"id": "841464", "revid": "599013", "url": "https://it.wikipedia.org/wiki?curid=841464", "title": "LAPD", "text": ""}
{"id": "841467", "revid": "1573940", "url": "https://it.wikipedia.org/wiki?curid=841467", "title": "Acanthostega gunnari", "text": "L'acantostega (Acanthostega gunnari ) \u00e8 un tetrapode primitivo, uno dei primi vertebrati a possedere delle zampe riconoscibili. Visse nel Devoniano superiore, circa 365 milioni di anni fa, ed era anatomicamente intermedio tra i pesci dalle pinne lobate e i primi tetrapodi pienamente capaci di camminare sulla terra.\nDescrizione.\nL'acantostega possedeva otto dita per ogni arto, probabilmente unite da una membrana interdigitale; era un animale privo di polsi ed era in generale poco adatto a camminare sulla terraferma. Questo tetrapode primitivo possedeva un'articolazione della spalla molto simile a quella dei pesci, cos\u00ec come le zampe anteriori. La zampa anteriore non poteva ripiegare il gomito in avanti, cosicch\u00e9 in sostanza l'arto non poteva essere portato in una posizione adatta a reggere il peso dell'animale. Questi arti, in realt\u00e0, sembrerebbero essere stati pi\u00f9 utili come \"pagaie\" o per stringere piante acquatiche. L'acantostega possedeva polmoni, ma le sue costole sembrerebbero essere state troppo deboli per proteggere la cavit\u00e0 addominale fuori dall'acqua. L'acantostega possedeva inoltre branchie interne come quelle dei pesci, non esterne come quelle di alcuni anfibi odierni totalmente acquatici. \nRitrovamenti.\nDate queste caratteristiche, i paleontologi pensano che l'acantostega vivesse in acquitrini poco profondi densi di piante acquatiche; le zampe, quindi, non si sarebbero evolute per camminare sulla terraferma, ma per qualche altro motivo. I primi fossili di acantostega furono rinvenuti in Groenlandia nel 1933 da Gunnar S\u00e4ve-S\u00f6derbergh ed Erik Jarvik, ma si trattava solo di frammenti di cranio. Fu solo nel 1987 che Jennifer A. Clack rinvenne, sempre in Groenlandia, resti molto ben conservati, tali da poter permettere uno studio dettagliato. \"Acanthostega\" viene visto come parte di una diffusa speciazione nel Devoniano superiore, che part\u00ec dai pesci con le pinne lobate, essenzialmente acquatici, per arrivare ad animali come \"Tiktaalik\" e \"Ichthyostega\", pi\u00f9 portati per una vita terrestre."}
{"id": "841468", "revid": "124984995", "url": "https://it.wikipedia.org/wiki?curid=841468", "title": "Oreste (Alfieri)", "text": "Oreste \u00e8 una tragedia mitologica in endecasillabi sciolti scritta da Vittorio Alfieri nel 1783 del cosiddetto \u201cciclo di Argo\u201d.\nLa vicenda \u00e8 la continuazione di \"Agamennone\". Il tema riprende infatti il mito di Oreste che, tornato ad Argo, vuole vendicarsi della madre e del suo amante per l'omicidio del padre Agamennone.\nLa tragedia fu pensata ed abbozzata gi\u00e0 dal 1776, durante un soggiorno pisano di Alfieri: la stesura in versi avvenne per\u00f2 l'anno successivo, mentre la verseggiatura definitiva nel 1783. La prima lettura fu data a Roma nel 1782, un anno prima della versione giunta fino a noi.\nNonostante il tema non fosse per nulla nuovo al pubblico, le compagnie teatrali fecero proprio il testo alfieriano, rappresentandolo con frequenza.\nAlfieri non mette in scena il matricidio, ancora considerato divieto visivo.\nTrama.\nIl mitologico \"Or\u00e9stes\", con la complicit\u00e0 della sorella Elettra e dell'amico Pilade, con furia cieca uccide Egisto, l'amante della madre, assassino del padre Agamennone. Ma nel furore della vendetta, Oreste uccide anche la madre.\nI personaggi della tragedia sono gli stessi dell'\"Agamennone\", ma il re ucciso \u00e8 rimpiazzato dal figlio Oreste e dal suo fedele e inseparabile amico Pilade. Sono trascorsi dieci anni dall'assassinio di Agamennone; Egisto si \u00e8 insediato sul trono di Argo; Clitennestra \u00e8 stata incessantemente perseguitata dal ricordo del crimine commesso; Elettra vive nella speranza di vedere la vendetta scendere su Egisto; Oreste ha ormai un'et\u00e0 che gli consente la ricerca della vendetta.\nAtto I.\nLa prima parte della tragedia \u00e8 occupata da Clitennestra, che descrive le proprie sofferenze e il diminuito amore per Egisto, che ora si mescola al terrore. Si assiste poi ai rimproveri e ai lamenti di Elettra, e alle sue preghiere per il ritorno di Oreste. Infine si vedono i litigi e gli scambi di accuse tra Egisto e la colpevole regina.\nAtto II.\nOreste e Pilade giungono alla reggia, intenzionati a mettere in atto la vendetta da lungo tempo attesa. Pilade riesce a stento a trattenere l'impetuosit\u00e0 dell'amico. Infine decidono di presentarsi ad Egisto in veste di messaggeri del re di Focida, Strofio, padre di Pilade, alla cui corte Oreste \u00e8 cresciuto, mandati per annunciare l'accidentale morte di Oreste. Elettra li incontra mentre si recano alla tomba di Agamennone, e indica loro dove si trova. La vista di Elettra induce in Oreste un'emozione incontrollabile, e dopo una scena toccante i due si riconoscono.\nAtto III.\nGiunge Clitennestra, Oreste narra alla madre la storia della propria presunta morte e Pilade chiede di poter parlare al re per recargli la notizia. Clitennestra rimane sola e cade nella disperazione. Nell'intensa scena che segue, Clitennestra comunica ad Egisto la notizia che le \u00e8 stata riferita.\nAtto IV.\nPilade, ammesso alla presenza del re, fa un dettagliato racconto di come Oreste avrebbe trovato la morte a Creta in una corsa di carri. Egisto sembra credere al racconto, ma l'inquietudine di Oreste lo insospettisce; Pilade, per giustificarlo, dice che Oreste \u00e8 Pilade, sopraffatto dall'emozione al ricordo della morte dell'amico. Questo per\u00f2 non basta ad Egisto, che ora non crede pi\u00f9 ai due sedicenti messaggeri, e ordina che vengano arrestati e imprigionati.\nIl contegno di Elettra per\u00f2 fa all'improvviso sospettare ad Egisto la verit\u00e0. Quando i sospetti si tramutano in certezza, Egisto esulta al pensiero di avere finalmente nelle proprie mani l'odiato figlio di Agamennone, e giura che uccider\u00e0 prima Elettra, poi Pilade e infine Oreste.\nAtto V.\nLa popolazione di Argo per\u00f2 si ribella, libera Pilade e Oreste e riconosce quest'ultimo come legittimo re, chiedendo la morte di Egisto. Il tiranno fugge, e Clitennestra, nonostante le suppliche di Elettra, non riesce a sottrarsi al proprio destino e si unisce a lui. Egisto viene catturato e ucciso da Oreste, che allo stesso tempo, involontariamente, accecato dalla furia, colpisce a morte anche la propria madre.\nIl sipario cala sulla nera disperazione di Oreste, fuori di senno per il dolore."}
{"id": "841470", "revid": "6970410", "url": "https://it.wikipedia.org/wiki?curid=841470", "title": "Repubblica Democratica Popolare del Vietnam", "text": ""}
{"id": "841471", "revid": "1071913", "url": "https://it.wikipedia.org/wiki?curid=841471", "title": "Ringo Starr", "text": "Dal 1962 al 1970 \u00e8 stato il batterista e talvolta cantante principale o corista dei Beatles, per i quali ha anche composto due canzoni (\"Don't Pass Me By\" e \"Octopus's Garden\"). Dopo lo scioglimento del gruppo ha intrapreso una carriera individuale sia come musicista sia come attore cinematografico. \u00c8 anche un appassionato di pittura: dipinge e sovvenziona molti premi nazionali inglesi di pittura.\nNel 2011 \u00e8 stato classificato quattordicesimo nella lista dei migliori batteristi di tutti i tempi redatta dalla rivista \"Rolling Stone\". Nel 2015 \u00e8 entrato nella Rock and Roll Hall of Fame.\nBiografia.\nInfanzia e adolescenza.\nRichard Starkey nacque nell'ambiente degradato di Dingle, zona operaia di Liverpool. Aveva tre anni quando i suoi genitori si separarono, e cos\u00ec la madre Elsie si spost\u00f2 insieme al figlioletto dall'abitazione di Madryn Street \u2013 dove Richard era nato \u2013 a una casa pi\u00f9 piccola e modesta con due sole stanze da letto situata nella non lontana Admiral Grove.\nDa piccolo, Ritchie fu perseguitato dalle malattie che danneggiarono la sua formazione scolastica. A sei anni fu operato di appendicite acuta, rimanendo per due mesi in stato di coma, dal quale riemerse dopo altri interventi che lo costrinsero a stare in ospedale per diversi mesi. A tredici anni, in seguito a complicazioni polmonari, il ragazzo fu ricoverato all'Heswall Children's Hospital nel Wirral in cui rest\u00f2 fino al 1955. Harry Graves, l'uomo che nel 1953 aveva sposato Elsie, contribu\u00ec a stimolare l'interesse del futuro Beatle per la musica comprandogli una batteria, strumento che il ragazzo impar\u00f2 a padroneggiare proprio durante la permanenza nel sanatorio in cui era ricoverato.\nGli inizi e la carriera coi Beatles (1957-1970).\nEsord\u00ec nel 1957 con l'Eddie Clayton Skiffle Group, un gruppo formato da cinque ragazzi che lavoravano nella stessa ditta. Successivamente, nel marzo 1959, si un\u00ec al Darktown Skiffle Group e infine fu reclutato dagli Al Caldwell's Texans, che sarebbero in seguito diventati Rory Storm and the Hurricanes. Fu proprio Rory Storm che lo convinse ad adottare il nome d'arte di Ringo Starr. Gli Hurricanes divennero all'inizio degli anni sessanta il gruppo pi\u00f9 popolare di Liverpool, e musicalmente Ringo ebbe modo di incrociare i Beatles in diverse occasioni. Una delle prime ebbe luogo nel 1960 ad Amburgo, dove i due gruppi si alternarono sul palco del Kaiserkeller.\nLa svolta artistica per Ringo Starr avvenne nell'agosto del 1962. I Beatles erano reduci dal provino del 6 giugno a Abbey Road, nel quale il produttore George Martin aveva obiettato sulle qualit\u00e0 del batterista Pete Best. Cos\u00ec per il manager Brian Epstein si rese necessario trovare un sostituto, che venne individuato in Ringo Starr. Il batterista, in quel periodo impegnato con Rory Storm al campo di Pwllheli, venne contattato da John Lennon e Paul McCartney e fu convinto a entrare nei Beatles. Come fu presto chiaro, lo stile e la personalit\u00e0 di Ringo si adattarono in breve tempo al nuovo gruppo e lo resero pi\u00f9 coeso. Tuttavia, l'esordio in studio fu deludente: ascoltando la registrazione del 4 settembre 1962, George Martin consider\u00f2 la prova di Ringo Starr poco soddisfacente e perci\u00f2 per la sessione in studio della settimana successiva provvide a sostituirlo con il turnista Andy White, che suon\u00f2 la batteria in \"Love Me Do\" e in \"P.S. I Love You\".\nRingo si adatt\u00f2 a suonare il tamburello come rinforzo al rullante in \"Love Me Do\", mentre in \"P.S. I Love You\" era alle maracas. Nonostante l'iniziale passo falso, Starr si amalgam\u00f2 sempre pi\u00f9 con gli altri tre componenti del gruppo e assieme a loro attravers\u00f2 tutti gli anni sessanta, coprotagonista dello straordinario percorso musicale e artistico della formazione. Si leg\u00f2 sentimentalmente a Maureen Cox, una sua perseverante ammiratrice della prima ora, che spos\u00f2 l'11 febbraio 1965 e da cui ebbe tre figli.\nSoprannominato per il suo carattere introverso il \u00abBeatle Triste\u00bb, nella carriera con i Beatles compose soltanto due canzoni, ma a lui fu riservato in quasi tutti gli album del quartetto di Liverpool lo spazio per un'esibizione come cantante nonostante le sue modeste qualit\u00e0 vocali. Doveva essere un brano melodicamente piuttosto elementare in quanto, secondo l'opinione di Paul, \u00abLui non aveva una gamma vocale molto ampia, ma era bravo \"con brio\" e \"spirito\", se il motivo era semplice e orecchiabile\u00bb. Si distinse inaspettatamente anche per le doti di attore che gli consentirono, soprattutto nei decenni successivi, di affiancare pi\u00f9 volte la propria attivit\u00e0 di batterista a quella di attore \u2013 seppure in parti secondarie\u00a0\u2013 in svariati film.\nL'esordio da solista (1970).\nSul fronte discografico, Ringo ha esordito come solista poco prima della separazione dei Beatles con l'album \"Sentimental Journey\" (1970), una collezione di rifacimenti di vecchi brani portati al successo tra gli anni trenta e gli anni cinquanta da vari artisti (fra cui Doris Day, Fred Astaire e Louis Armstrong). ; Ringo si giustific\u00f2 pubblicamente dichiarando:\nA breve distanza segu\u00ec \"Beaucoups of Blues\" (1970), un album in tipico stile country and western, che confermava la sua predilezione per uno stile sostenuto e promosso gi\u00e0 in alcune sue interpretazioni con i Beatles. Fu registrato a Nashville con i migliori turnisti locali disponibili e ricevette pi\u00f9 consensi del precedente ed ebbe un buon riscontro di vendite.\nSuccessi individuali (1973-1974).\nAlla fine del 1973 Starr arriva in testa alla classifica americana con l'album \"Ringo\", forte di due primi posti a 45 giri con \"Photograph\" (nella Billboard Hot 100) e nel gennaio 1974 con \"You're Sixteen\" e di un buon piazzamento nei Top 10 con \"Oh My My\". L'album rappresenta il suo successo pi\u00f9 importante sotto il profilo sia artistico sia commerciale. \u00c8 stato registrato con la partecipazione, tra gli altri, di John Lennon, Paul McCartney e George Harrison che hanno composto rispettivamente le canzoni \"I'm the Greatest\" (nella quale suonarono tutti i Beatles tranne Paul), \"Six O' Clock\" e \"Sunshine Life for Me\". Il prodotto finale piace ai fans e viene lodato dai critici che ne apprezzano la freschezza creativa, le sonorit\u00e0 pop e le canzoncine \"kitsch\".\nIl momento favorevole continua con l'album \"Goodnight Vienna\" (1974), che frutta a Starr due altri successi importanti: l'interpretazione di \"Only You\" (il \"sempreverde\" dei Platters) e \"No No Song\". \"Goodnight Vienna\" vender\u00e0 moltissimo anche se non conferma la qualit\u00e0 musicale del precedente. Dal grigiore artistico dell'album emerge la canzone omonima composta da John Lennon, \"Snookeroo\" scritta dalla coppia Elton John e Bernie Taupin, \"No No Song\" di Hoyt Axton.\nSul fronte cinematografico, invece, Starr ha proseguito la sua attivit\u00e0 recitando ne \"Il figlio di Dracula\" (1974) con Harry Nilsson ed apparendo in un cameo in \"Lisztomania\" (1975), ancora al fianco di David Essex. Nel 1975 inaugura una propria etichetta discografica Ring-O-Records, per poi passare per\u00f2 alla statunitense Atlantic Records. Nel 1976 \u00e8 tra gli ospiti del concerto \"The Last Waltz\", l'addio del gruppo storico di Bob Dylan, The Band; dall'evento venne poi ricavato due anni dopo il film \"L'ultimo valzer\", frutto della registrazione integrale del concerto.\nAnni ottanta.\nGli anni ottanta per Ringo Starr non sono un momento di grande creativit\u00e0 artistica, ma piuttosto un periodo in cui il batterista gode dell'infinita rendita derivante dai profitti dei Beatles, nonostante le cronache riportino di suoi problemi finanziari. Nel 1980 ha recitato come protagonista nel film \"Il cavernicolo\" al fianco di Barbara Bach. I due si sono sposati nell'aprile del 1981. Sul fronte discografico, dopo alcuni album mediocri della seconda met\u00e0 degli anni settanta, Starr pubblica \"Stop and Smell the Roses\" (1981), realizzato con diversi produttori ed inciso in vari studi di registrazione.\n\u00c8 il suo album migliore da anni e gli procura l'ultimo ingresso in classifica con la canzone \"Wrack My Brain\", scritta e prodotta da George Harrison. Dal punto di vista musicale, il decennio degli Ottanta lo ha visto partecipare in pi\u00f9 occasioni a dischi altrui e pubblicare un solo album passato pressoch\u00e9 inosservato, \"Old Wave\" (1983), fra l'altro neppure distribuito sui mercati inglese e americano. Si annovera anche qualche comparsa in progetti cinematografici e televisivi. Gravi problemi di alcolismo hanno segnato tutto il periodo motivando, in un certo qual senso, la scarsa attivit\u00e0 artistica. Fra i pochi brani registrati nel periodo, figura \"You Know It Makes Sense\", un brano contro l'eroina pubblicato sull'album \"Anti-Heroin Project - It's A Live In World\".\nAnni novanta.\nIl successivo decennio si \u00e8 invece mostrato pi\u00f9 stimolante, se non altro per la ritrovata voglia di esibirsi dal vivo, come hanno dimostrato \"All-Starr Band\" (1990) e \"\" (1993), due album \"live\" in cui sono stati ospiti della All-Starr Band membri degli Eagles, dei The Band, Nils Lofgren, Dr. John e tanti altri. Il ritorno in studio si \u00e8 avuto con \"Time Takes Time\" (1992), un buon lavoro prodotto da Don Was con \"special guest\" varie (le pi\u00f9 sorprendenti sono state quelle dei Jellyfish e dei Posies).\nLe luci della ribalta si sono poi riaccese su di lui in occasione del lancio del progetto Anthology dei Beatles tra il 1995 ed il 1996 che, nonostante le critiche controverse, ha consolidato ulteriormente il mito del pi\u00f9 famoso gruppo musicale del Novecento. Anche \"Vertical Man\" (1998) si \u00e8 segnalato per il buon repertorio di brani, una ritrovata freschezza interpretativa ed un nutrito gruppo di \"all-star\" a supporto, tra cui Scott Weiland, Tom Petty, Alanis Morissette, Paul McCartney e George Harrison. Nell'album Ringo Starr ha fatto i conti col passato incidendo una nuova versione di \"Love Me Do\", unico brano dei Beatles (insieme ad alcuni famosi brani del celebre \"White album\" in cui Ringo se ne and\u00f2 a causa dei litigi e venne sostituito da Paul McCartney, per poi tornare dopo due settimane) in cui - nell'incisione originale - non compariva ufficialmente alla batteria. \"I Wanna Be Santa Claus\", pubblicato nel 1999, \u00e8 invece una raccolta di standard natalizi, in cui Starr ha riproposto la vecchia incisione dei Beatles \"Christmas Time Is Here Again\" ed altri classici. Due le canzoni nuove da lui composte, la \"title-track\" e \"Dear Santa\".\nAnni 2000 e 2010.\nTra la fine del 2000 e l'inizio del 2001, l'antologia \"1\" dei Beatles, che raccoglie tutti i singoli \"numero uno\" ha raggiunto i primi posti delle classifiche di tutto il mondo, regalando anche a Ringo Starr un rinnovato momento di popolarit\u00e0. Il batterista ha continuato, nel frattempo, ad esibirsi regolarmente dal vivo con la sua All-Starr Band, il cui organico si \u00e8 rinnovato annualmente. I momenti migliori dei concerti sono stati poi raccolti nel cofanetto \"The Anthology... So Far\" (2001), uscito per celebrare il decimo anniversario della formazione.\nNel novembre del 2002 partecipa da protagonista al \"Concert for George\" ad un anno esatto dalla scomparsa di Harrison.\nNella primavera del 2003 Starr ha quindi pubblicato l'album \"Ringo Rama\", a cui tra gli ospiti hanno partecipato Eric Clapton, David Gilmour e Willie Nelson, il singolo di successo e \"Never Without You\", dedicata a George Harrison. Successivamente \u00e8 uscito \"Choose Love\" (2005). Del 2010 \u00e8 \"Y Not\", nuovo album di inediti, pubblicato il 12 gennaio dall'etichetta discografica Universal. Il disco contiene una traccia in cui Starr collabora con Paul McCartney, la canzone \"Walk with You\".\nNel giugno del 2007, tramite il suo sito ufficiale, Ringo ha annunciato il suo ritorno alla EMI, sua casa discografica dal 1962 al 1975. Primo segno tangibile di questa rinnovata intesa \u00e8 stata la pubblicazione (il 28 agosto 2007) della raccolta ' che, un po' a sorpresa, ha riportato il suo nome nei Top 30 britannici, cosa che non accadeva dal 1974 quando usc\u00ec l'album \"Goodnight Vienna\". Da tempo i fan chiedevano a gran voce una compilation che coprisse la sua intera carriera solista: ' soddisfa a tutti gli effetti questo bisogno, in quanto include una selezione di brani che va da \"Beaucoups of Blues\" del 1970 a \"Fading in Fading out\" del 2005. Contemporaneamente all'uscita della raccolta sono stati pubblicati su iTunes i quattro album di Ringo per la EMI: \"Sentimental Journey\", \"Beaucoups of Blues\", \"Ringo\" e \"Goodnight Vienna\". Nel gennaio 2008 ha pubblicato, sempre con la EMI, l'album \"Liverpool 8\". Il 31 marzo 2015 pubblica l'album \"Postcard from Paradise.\"\nIl 14 agosto 2016 la nipote Tatia (figlia di Zak) d\u00e0 alla luce il suo primo figlio chiamato Stone Zakomo Low, nato dalla relazione tra lei e Adam Low, rendendo Zak nonno per la prima volta e quindi Ringo bisnonno.\nIl 25 ottobre 2019 esce il suo 20\u00ba album da solista \"What's My Name\", anticipato dall'omonimo singolo uscito il 14 Settembre 2019. La traccia numero 3, \"Grow Old with Me\" \u00e8 una cover della canzone di John Lennon, contenuta nell'album postumo \"Milk and Honey\" e vede insieme a collaborare ancora una volta Ringo con Paul McCartney.\nAnni 2020.\nIl 19 marzo 2021 viene pubblicato \"Zoom In\", un EP di cinque tracce. Il 24 settembre dello stesso anno, Starr pubblica \"Change the World\", un EP con quattro tracce, tra cui una cover di Rock Around the Clock, con Nathan East al basso e Joe Walsh alla chitarra.\nIl ruolo nei Beatles.\nStile batteristico.\nIl suo stile batteristico, assai particolare e per molti versi innovativo era estremamente preciso, al punto che durante le sedute di registrazione dei Beatles i suoi errori si potevano contare sulle dita di una mano.\nIl giornalista Robyn Flans, in un articolo per la Percussive Arts Society, ha affermato che il numero di batteristi che gli hanno confidato di essere stati ispirati da Ringo Starr \u00e8 incalcolabile. Fra i suoi estimatori spiccano Phil Collins, Jim Keltner, Max Weinberg (batterista della E-Street Band), il sessionman Kenny Aronoff, i jazzisti Steve Jordan e Greg Bissonette, Chad Smith (Red Hot Chilli Peppers), e Dave Grohl (Nirvana, Foo Fighters).\nA livello tecnico si notano immediatamente la personale tecnica nell'uso della mano dominante che era molto veloce e dotata di grande resistenza e la seduta assai elevata. I suoi fill erano insoliti e fantasiosi (la loro originalit\u00e0 era aumentata dal fatto che suonasse da mancino una batteria per destri). In generale suonava in maniera estremamente melodica, diventando spesso peculiare per la canzone, al punto che ascoltando certi brani \u00e8 possibile individuarli anche solo ascoltandone la batteria. Esempi di queste idee si ritrovano ad esempio nell'introduzione di \"Come Together\" o in \"A Day in the Life\" e \"Here Comes the Sun\" dei Beatles.\nCome i suoi colleghi nei Beatles, anche Ringo ha contribuito ad aspetti prettamente legati al suono e alla produzione del suo strumento, per esempio essendo tra i primissimi a cambiare l'accordatura dei tom da quella standard jazz a quella che oggi domina nella musica leggera, e a promuovere le sordine per la batteria (per esempio usando fazzoletti per i tom e coperte per la cassa).\nCompositore e cantante.\nNel periodo di militanza nei Beatles Ringo non fu molto prolifico come compositore: per il quartetto scrisse soltanto \"Don't Pass Me By\" (\"The Beatles\") e \"Octopus's Garden\" (\"Abbey Road\"). Nel film \"Let It Be\" si vede George Harrison che aiuta Ringo a comporre il ritornello. Starr risulta inoltre accreditato come coautore assieme a Lennon e McCartney in \"What Goes On\" (\"Rubber Soul\"), e assieme a Lennon, McCartney e Harrison in \"Flying\" (\"Magical Mystery Tour\") e \"Dig It\" (\"Let It Be\").\nRingo Starr \u00e8 accreditato come autore o coautore nei seguenti brani dei Beatles:\nStarr con i Beatles si occup\u00f2 prevalentemente all'accompagnamento strumentale, e solo occasionalmente gli furono affidate parti vocali: \"I Wanna Be Your Man\", \"Act Naturally\", \"Boys\", \"Yellow Submarine\", \"With a Little Help from My Friends\", \"Good Night\", le canzoni pi\u00f9 famose da lui interpretate.\nAltre attivit\u00e0.\nCinema.\nIn contrapposizione alla personalit\u00e0 di musicista, Starr vanta invece una discreta carriera cinematografica, iniziata durante la carriera con i Beatles (\"Help!\" e \"A Hard Day's Night\", entrambi di Richard Lester, in Italia noti rispettivamente come \"Aiuto!\" e \"Tutti per uno\") e protrattasi durante tutti gli anni settanta. A parte quelli girati durante la parentesi beatlesiana, il primo film a cui prese parte fu \"Candy e il suo pazzo mondo\" (1968), nel quale ebbe una parte al fianco di Charles Aznavour, Marlon Brando ed Eva Aulin. Successivamente recit\u00f2 in \"The Magic Christian\" (1969), con Peter Sellers e Raquel Welch, e in molte altre pellicole.\nStrumentazione.\nPer quanto riguarda la sua strumentazione (nella carriera con i Beatles) Ringo us\u00f2 varie batterie. La prima in assoluto fu la Premier Duroplastic (in mogano, utilizzata per incidere tutto l'album \"Please Please me\" del 1963): cassa 20\"x14\", tom 12\"x8\", timpano 14\"x14\" e rullante 14\"x4\". Dal febbraio del 1964, firm\u00f2 un contratto con la Ludwig, batteria che utilizza ancora oggi. Il suo primo e storico set, \u00e8 il Ludwig Classic Maple 3 piece nella famosissima finitura Black Oyster Pearl, composto da: cassa 20\"x14\", tom 12\"x8\", timpano 14\"x14\" e rullante a parte, il rarissimo Ludwig Jazz Festival (nella medesima finitura) 14\"x5\". Dal 1965-66 fino al 1967 Ringo utilizza una Ludwig Super Classic Maple (sempre in Black Oyster Pearl) con le seguenti misure: cassa 22\"x14\", tom 13\"x9\", timpano 16\"x16\" e lo stesso Ludwig Jazz Festival 14\"x5\". Dal 1968 fino al 1969, per la prima volta Ringo inserisce un secondo tom, cambiando finitura della sua Ludwig Maple modello \"Hollywood\" in Natural Maple finish. Questa batteria si pu\u00f2 notare bene nelle riprese dell'album \"Let It Be\" e nello storico live dei Beatles \"On the Rooftop\": cassa 22\"x14\", tom 12\"x8\", tom 13\"x9\", timpano 16\"x16\" e come rullante il solito Jazz Festival.\nI piatti da lui utilizzati, tuttora sono Zildjian, modello Avedis. Il suo set era formato da: hit hat 14\", crash 18\", ride 20\" (suonato quasi sempre come un normale crash). Come si pu\u00f2 notare in numerose tracce dei Beatles, il piatto da 20\" spesso era con i rivetti (sizzle), ne sono testimoni alcune foto o filmati, ma soprattutto le particolari sfumature di suono che questo piatto produce e che contraddistingue il sound inimitabile di Ringo Starr."}
{"id": "841472", "revid": "30300", "url": "https://it.wikipedia.org/wiki?curid=841472", "title": "Noob", "text": ""}
{"id": "841476", "revid": "124985065", "url": "https://it.wikipedia.org/wiki?curid=841476", "title": "Bruto primo", "text": "Bruto primo \u00e8 una tragedia storica di Vittorio Alfieri portata a compimento fra il 1786 e il 1787.\nL'Alfieri dedic\u00f2 questa tragedia \"al chiarissimo e libero uomo il generale Washington\", il \"liberator dell'America\".\nTrama.\nQuesta tragedia si basa sulla storia di Lucio Giunio Bruto, che vide assassinare, per ordine del re Tarquinio il Superbo, il padre e il fratello, e riusc\u00ec a salvare la propria vita fingendosi idiota. Egli crebbe nella famiglia di Tarquinio, di cui era nipote, considerato uno stolto, ed ebbe perci\u00f2 il nomignolo di Bruto. Il suo reale carattere e le sue capacit\u00e0 non vennero scoperte fino alla terribile offesa fatta a Lucrezia, moglie di Collatino, violentata da Sesto Tarquinio, seguita dall'eroico suicidio della donna, che ebbe come risultato l'espulsione dei Tarquini e l'introduzione della Repubblica, con Bruto e Collatino nella qualit\u00e0 di consoli.\nLucio Giunio Bruto, per\u00f2, dopo avere sollevato il popolo dalla tirannia di Tarquinio il Superbo, dovette assistette all'esecuzione dei suoi due figli, rei di avere tramato contro di lui a beneficio dei Tarquini.\nLa tragedia comincia il giorno della morte di Lucrezia, che avvenne circa nel 509 a.C. Gli altri personaggi, oltre a Bruto e Collatino, sono: i due figli di Bruto, Tito e Tiberio; Mamilio, inviato degli espulsi Tarquini; Valerio, rappresentante e portavoce del Senato. Nello svolgimento della tragedia compare anche, con un ruolo attivo, il popolo romano.\nAtto I.\nI primi ad apparire sono Bruto e Collatino, quest'ultimo disperato per la morte di Lucrezia. Bruto lo incoraggia, nella speranza che questa disgrazia si possa rivelare il segnale per ristabilire la libert\u00e0 in Roma. Entra il popolo, e Bruto si rivolge a loro appassionatamente, rivelando di avere per lungo tempo finto la stoltezza per salvarsi. Il suo discorso \u00e8 fatto pi\u00f9 vibrante dall'introduzione del cadavere di Lucrezia, e Bruto riesce a convincere i Romani che si dovr\u00e0 instaurare la Repubblica cacciando i Tarquini, cercando per\u00f2 l'accordo con il Senato e i patrizi.\nAtto II.\nBruto \u00e8 a colloquio col figlio Tito. Giunge anche l'altro figlio, Tiberio, e descrive un attacco portato da Tarquinio e dai suoi seguaci a una della porte di Roma, di cui egli era a guardia. Gli assalitori sono stati respinti, ma poco dopo \u00e8 comparso un inviato, Mamilio, chiedendo di poter parlare con Bruto e il Senato. Bruto ordina che l'inviato venga ammesso, ma prima che egli arrivi si rivolge al popolo, al Senato e ai patrizi per assicurarsi la loro azione congiunta contro i Tarquini. Valerio, su mandato del Senato, promette la loro collaborazione. Tutti sono d'accordo di sentire le dichiarazioni di Mamilio. Quando quest'ultimo entra, finge che Tarquinio riprovi la condotta del figlio Sesto nei confronti di Lucrezia. In seguito, visto che le sue argomentazioni in favore dei Tarquini non hanno alcun effetto, Mamilio chiede che a Tarquinio siano almeno restituite le ricchezze che ha in Roma; Bruto, con l'approvazione del popolo, acconsente.\nAtto III.\nMamilio riesce ad ottenere un colloquio con i due figli di Bruto, prima di lasciare Roma come Bruto stesso gli ha perentoriamente ordinato. Con cautela, Mamilio mette al corrente i due che si sta organizzando una congiura, capeggiata da molte delle famiglie pi\u00f9 importanti di Roma, per ottenere il ritorno dei Tarquini; Mamilio mostra un rotolo che contiene i nomi dei congiurati, tra cui vi sono alcuni dei loro pi\u00f9 stretti parenti. Mamilio aggiunge che alcuni dei paesi confinanti si sono uniti al progetto, e che la sottoscrizione del rotolo servir\u00e0 ad ottenere clemenza quando l'autorit\u00e0 dei Tarquini sar\u00e0 restaurata. Con questo stratagemma Mamilio convince prima Tito poi Tiberio a firmare il rotolo. In quel momento entra Collatino, seguito dai littori, che ordina di arrestare i giovani e cacciare Mamilio.\nAtto IV.\nBruto e Collatino si raccontano i successi ottenuti nei combattimenti contro i loro nemici. Poi Collatino mette Bruto a parte della scoperta della congiura, e mostra il rotolo di Mamilio, in cui compaiono i nomi dei cospiratori, compresi quelli di Tito e Tiberio. A questa notizia Bruto \u00e8 sconvolto, ma dice che far\u00e0 il proprio dovere per il paese. I due giovani, scortati dai littori, vengono introdotti. Essi non negano la loro colpa, ma Tito si dice responsabile per la firma del fratello. Sostengono di avere firmato nella convinzione che il successo della congiura fosse certo, e di avere voluto, con la loro adesione, assicurare a Bruto la clemenza di Tarquinio. Bruto li rimprovera per la loro condotta, per la quale tuttavia essi si mostrano sinceramente afflitti. Bruto \u00e8 dilaniato dal conflitto tra l'amore per i suoi figli e l'amore per Roma; infine ordina che essi siano condotti, per essere giudicati, davanti al popolo romano riunito.\nAtto V.\nRappresentanti di tutte le classi convengono al foro per prendere parte al memorabile processo; Bruto e Collatino sono in ringhiera. Collatino spiega come \u00e8 stata scoperta la cospirazione. Valerio chiede i nomi dei traditori e, dopo molta esitazione, Collatino gli porge il rotolo, dal quale egli in successione, tra lo stupore degli astanti, legge i nomi, che terminano con quelli dei figli di Bruto. Quest'ultimo annuncia che i consoli faranno il loro dovere, e ordina ai littori di condurre i criminali, che vengono introdotti in catene, Tito e Tiberio per ultimi. Bruto proclama che tutti loro sono condannati a morte. Tito esclama che il fratello \u00e8 innocente, ma Tiberio si dice anch'egli colpevole. Bruto non intende fare distinzioni tra le colpe dei congiurati. Collatino chiede piet\u00e0 per Tito e Tiberio; il popolo sembra accettare, ma Bruto duramente rifiuta:\nBruto poi ordina che si dia luogo all'esecuzione, chiedendo per\u00f2 a Collatino di essere lui a occuparsene:\nAl cadere del sipario i littori stanno per colpire i condannati, dopo che il popolo ha acclamato Bruto:"}
{"id": "841477", "revid": "73322", "url": "https://it.wikipedia.org/wiki?curid=841477", "title": "Sarlat", "text": ""}
{"id": "841481", "revid": "108559", "url": "https://it.wikipedia.org/wiki?curid=841481", "title": "Mau-mau", "text": ""}
{"id": "841483", "revid": "125463436", "url": "https://it.wikipedia.org/wiki?curid=841483", "title": "Bruto secondo", "text": "Bruto II \u00e8 una tragedia che ha per oggetto le idi di marzo, scritta da Vittorio Alfieri e pubblicata nel 1789.\n\u00c8 dedicata al \"Popolo italiano futuro\" e fu ispirata all'Alfieri dalla lettura delle Vite parallele di Plutarco.\nTrama.\nLa tragedia prende le mosse dalle vicende che portarono la Repubblica romana a trasformarsi in impero.\nNella Roma repubblicana il potere \u00e8 ormai saldamente in mano a Cesare che ha asservito al suo volere il Senato ed \u00e8 stato nominato imperatore, tuttavia un gruppo di ferventi repubblicani composto dal pretore Bruto, Cicerone, Cassio e Cimbro cospira per restaurare le istituzioni repubblicane alla pienezza dei poteri.\nLa cospirazione contro Cesare \u00e8 per\u00f2 funestata da un colloquio fra quest'ultimo e Bruto, in cui l'imperatore, rifiutando gli inviti a dismettere le vesti di dittatore e nonostante il disprezzo mostrato dal pretore, gli rivela di essere suo padre. Sconvolto da questa notizia Bruto, tuttavia, non recede dai suoi propositi e torna immediatamente dai congiurati con cui decide di uccidere il tiranno.\nLa vicenda si conclude con l'assassinio di Cesare per mano di Bruto e con la sollevazione popolare contro i senatori, considerati traditori della patria.\nAtto I.\nNella prima scena, tutti i personaggi si trovano riuniti in consiglio nel foro. Cesare annuncia la propria intenzione di coronare la lunga serie di vittorie romane con una nuova campagna contro i Parti. Cimbro crede che, prima di intraprendere una nuova guerra, in Roma debba essere reintrodotta la libert\u00e0, sottratta a troppi dagli obblighi bellici. Antonio approva la proposta di Cesare. Cassio \u00e8 favorevole alla soppressione della dittatura, cosicch\u00e9 la stessa Roma possa poi decidere se iniziare la nuova guerra. Cicerone si lamenta dei dissidi interni esistenti a Roma, e pensa che non si debba procedere contro i Parti fino a che questi non saranno ricomposti.\nL'ultimo a parlare \u00e8 Bruto: egli consiglia a Cesare di ignorare i consigli del servile Antonio, poi dice di sapere che Cesare mira a ottenere l'autorit\u00e0 suprema, e ricorda l'approvazione universale riscossa poco tempo prima da Cesare stesso rifiutando, nonostante la sua brama, la corona offertagli proprio da Antonio; Bruto conclude ammonendo Cesare che i Romani non accetteranno di essere suoi sudditi se egli vorr\u00e0 trasformarsi in tiranno. Cesare scioglie il consiglio, e comunica che il giorno seguente, per prendere la decisione finale, si terr\u00e0 un incontro presso la curia di Pompeo, senza scorte armate.\nAtto II.\nCimbro dice a Cicerone che ha invitato Bruto e Cassio d unirsi a loro, per decidere come fare per resistere alla proposta di Cesare; essi temono che, se Cesare riuscir\u00e0 a sfidare e sconfiggere i Parti, torner\u00e0 in Roma alla testa di un esercito vittorioso e diverr\u00e0 padrone assoluto della citt\u00e0. Giunto Cassio, Cicerone si offre di usare la propria eloquenza per convincere il popolo, ma Cimbro crede che sia necessario sollevare anche le province e forse giungere alla guerra civile. Cassio pensa che la questione si debba chiudere con l'uccisione di Cesare, e si dice disposto a essere l'autore dell'omicidio, lasciando ad altri il compito di uccidere Antonio.\nPi\u00f9 tardi giunge anche Bruto, annunciando di essere in ritardo poich\u00e9 \u00e8 stato trattenuto da Antonio, che gli chiedeva di recarsi a colloquio con Cesare; Bruto ha accettato. Poi Bruto ricorda le passate virt\u00f9 di Cesare, dicendo che solo di recente \u00e8 nata in lui la brama di essere tiranno, e rammenta di come Cesare gli abbia lasciato la vita dopo la battaglia di Farsalo; Bruto dichiara che Cesare avrebbe le qualit\u00e0 adatte per reggere i destini di Roma, e si ripromette, nel prossimo colloquio, di cercare di convincerlo a essere un buon capo e non un dittatore. Infine Bruto mostra il pugnale col quale \u00e8 pronto ad uccidere Cesare se egli resister\u00e0 a questa proposta.\nAtto III.\nAntonio annuncia a Cesare la prossima venuta di Bruto, mettendolo in guardia da quest'ultimo. Cesare dice di voler tentare di farsi Bruto alleato, e chiedergli di badare ai propri interessi in Roma mentre combatter\u00e0 contro i Parti. Bruto giunge, e tra i due si svolge una lunga e animata conversazione, in cui ciascuno di loro, senza successo, cerca di convincere l'altro ad adottare i propri convincimenti.\nAl termine Cesare sbalordisce Bruto rivelandogli di essere il proprio figlio, avuto da sua madre Servilia; Cesare ha appreso questo da una lettera ricevuta dalla donna alla vigilia della battaglia di Farsalo, e ci\u00f2 spiega la clemenza usata con Bruto in quell'occasione. Bruto \u00e8 combattuto tra i contrastanti sentimenti di figlio e di patriota, ma rifiuta ancora con sdegno gli inviti di Cesare ad unirsi a lui contro la libert\u00e0 di Roma. Infine Bruto ricorda che per amore della libert\u00e0 il suo omonimo Lucio Giunio Bruto \u00e8 giunto ad uccidere i propri figli.\nAtto IV.\nBruto incontra ancora Cassio e Cimbro. Racconta loro i particolari del colloquio con Cesare, e la scoperta di essergli figlio. Poi Bruto racconta che la propria moglie Porzia, sconsolata perch\u00e9 capiva che Bruto le nascondeva importanti segreti, si \u00e8 inflitta una grave ferita, per dimostrargli di essere degna delle sue confidenze e di essere una vera romana. Quindi, avendo saputo del progetto di Bruto, Porzia le ha dato la propria piena approvazione, nonostante i gravi pericoli che ne derivano.\nPoco dopo giunge Antonio, chiedendo, da parte di Cesare, di poter parlare da solo con Bruto, ma Bruto rifiuta di congedare gli amici. Alla loro presenza, Antonio domanda a Bruto, senza successo, di sottomettersi al proprio padre. I tre si separano, per fare i preparativi per l'indomani.\nAtto V.\nPochi senatori, lentamente, prendono il loro posto nella curia di Pompeo. Bruto e Cassio li osservano poi si separano, dopo avere convenuto che Bruto dar\u00e0 il segnale brandendo il proprio pugnale. Giunge Cesare, scortato dai littori, seguito dalla folla. Bruto gli si rivolge pubblicamente, chiedendogli di restituire a Roma la libert\u00e0, poi rivela, tra la meraviglia generale, di essere figlio di Cesare. Cesare proclama di avere deciso di trasferire al figlio la propria autorit\u00e0; ma Bruto dice che questo significa che Cesare ha ceduto alle sue richieste ed \u00e8 finalmente pronto a rinunciare alla tirannia. Cesare capisce che non riuscir\u00e0 a convincere Bruto ad appoggiarlo, quindi con autorevolezza dichiara che muover\u00e0 guerra ai Parti, portando Bruto con s\u00e9 e lasciando ad Antonio il governo di Roma.\nAlle insistenze di Cesare, Bruto d\u00e0 il segnale, i congiurati accorrono e Cesare muore, coperto di ferite, ai piedi della statua di Pompeo, rivolgendo le ultime parole al figlio:\nGli altri partono per uccidere Antonio, i Romani entrano, e Bruto rimane solo con loro e il cadavere del padre. Bruto si rivolge ai suoi concittadini infuriati, rivelando che Cesare intendeva farsi incoronare re, e la furia si trasforma in ammirazione. Il popolo, capeggiato da Bruto, muove verso il Campidoglio per proclamare la liberazione di Roma:\nRappresentazione.\nLa scena si svolge dapprima al Tempio della Concordia, poi presso la Curia di Pompeo in Roma.\nIl cambiamento viene annunciato nel corso della tragedia, alla fine della prima scena del primo atto"}
{"id": "841485", "revid": "6923", "url": "https://it.wikipedia.org/wiki?curid=841485", "title": "Howard Rollins", "text": "Biografia.\nStudi\u00f2 teatro alla Towson State College. Fu candidato agli Emmy Award come \"Miglior attore non protagonista in una serie tv\" per il suo ruolo in \"Destini\". Fu candidato nel 1981 all'Oscar al miglior attore non protagonista per il film \"Ragtime\", diretto da Milo\u0161 Forman e prodotto da Dino De Laurentiis. Nel 1984 partecip\u00f2 al film \"Storia di un soldato\" di Norman Jewison.\nNel 1993 Rollins fu detenuto per un mese circa per guida pericolosa. A causa di continui problemi legali, fu infine licenziato dalla serie televisiva \"L'ispettore Tibbs\" di cui era protagonista e sostituito da Carl Weathers. Rollins fu invitato pi\u00f9 volte a tornare durante la settima stagione del telefilm, ma nuovi problemi legali gli impedirono di entrare nello Stato in cui gli show erano prodotti.\nNegli ultimi anni della sua vita, dedic\u00f2 molto tempo all'informazione sui problemi della droga e dell'alcol, cominciando a ricostruire la sua carriera. Apparve nello show televisivo \"New York Undercover\" e \"Remember WENN\", nel film \"Harambee\" e in \"Drunks\".\nMorte.\nRollins muore l'8 dicembre 1996 a 46 anni al St. Luke's-Roosevelt Hospital Center di New York City per un linfoma correlato all'AIDS. Venne tumulato il 13 dicembre a Baltimora."}
{"id": "841487", "revid": "729019", "url": "https://it.wikipedia.org/wiki?curid=841487", "title": "Rivolta dei Maji Maji", "text": "La rivolta dei Maji Maji, detta anche guerra dei Maji Maji, fu una rivolta di diverse trib\u00f9 africane nell'Africa Orientale Tedesca contro il dominio coloniale tedesco, tra il 1905 e il 1907.\nAntefatto.\nCome risultato della spartizione dell'Africa tra le principali potenze europee negli anni ottanta del XIX secolo, la Germania ottenne il controllo di quattro possedimenti principali: l'Africa Orientale Tedesca (ora Tanzania, Ruanda, Burundi, e una parte del Mozambico), l'Africa Tedesca del Sud-Ovest (ora Namibia), il Camerun e il Togoland (ora divisa tra Ghana e Togo).\nIn Africa orientale i tedeschi avevano un controllo relativamente debole, che cercarono di rafforzare edificando un sistema di fortini e trattando con la popolazione locale in modo particolarmente rigido. Iniziarono ad imporre tasse capitarie nel 1898, e fecero massiccio ricorso ai lavori forzati per costruire strade e per altri scopi. Nel 1902, il governatore ordin\u00f2 agli abitanti dei villaggi di coltivare cotone come \"cash crop\" (coltura facilmente monetizzabile). Ogni capovillaggio era responsabile del raggiungimento di un certo quantitativo di cotone prodotto, ruolo che spesso aveva una conseguenza di impopolarit\u00e0 presso la popolazione. In Tanzania si ebbero diversi casi di villaggi in cui la popolazione rifiut\u00f2 di lavorare la terra o di ricevere il pagamento previsto.\nLa politica tedesca in Africa orientale influenz\u00f2 la struttura sociale dei popoli locali. Gli uomini erano spesso costretti ad allontanarsi dalle loro abitazioni per lavorare, e le donne dovettero assumere alcune delle responsabilit\u00e0 tradizionalmente prerogativa dei maschi. L'allontanamento degli uomini dai villaggi giunse a minare la stessa autosufficienza dei villaggi. Questi fatti crearono una forte tensione con il governo coloniale. La situazione giunse a un momento di crisi nel 1905, a seguito di una grande carestia. Nel luglio dello stesso anno, la popolazione insorse contro le autorit\u00e0 coloniali.\nNella rivolta ebbero un ruolo rilevante le religioni native animiste. Uno dei leader della rivolta fu lo stregone Kinjikitile Ngwale, che affermava di essere posseduto dallo spirito del serpente sacro Hongo che lo aveva incaricato di sterminare i Tedeschi. Ngwale assunse il nome di battaglia Bokero e sostenne di aver creato una \"medicina di guerra\" che avrebbe trasformato i proiettili in acqua. Questa pozione magica era composta da acqua (\"maji\" in swahili), semi di miglio e olio di ricino. Convinti della potenza di questo liquido magico, i seguaci di Bokero iniziarono una rivolta conosciuta come la ribellione dei Maji Maji.\nPochi mesi prima, erano scoppiate le guerre herero.\nLa rivolta.\nI Maji Maji erano scarsamente armati, con fucili ad avancarica, lance, e frecce (in alcuni casi avvelenate). In compenso erano in gran numero, e si cibavano frugalmente di miglio, che potevano portare facilmente con s\u00e9. Iniziarono ad organizzarsi sulle colline Matumbi, nella parte meridionale dell'attuale Tanzania, e attaccarono le guarnigioni tedesche della colonia. Le forze militari a presidio consistevano di 458 europei e 588 nativi. I tedeschi, forti di una notevole superiorit\u00e0 di fuoco e tecnologica, fecero strage degli insorti. Un massacro particolarmente violento avvenne a Mahenge, dove diverse migliaia di guerrieri Maji Maji furono sterminati da sessanta soldati africani e una mitragliatrice mentre tentavano di conquistare il presidio militare comandato dal tenente von Hassel.\nSubito dopo l'eccidio di Mahenge, la popolazione Ngoni decise di unirsi ai Maji Maji. Le truppe tedesche, armate di mitragliatrici, partirono da Mahenge per attaccare il quartier generale Ngoni, dove si trovavano 5000 uomini. L'attacco venne sferrato il 21 ottobre. Di fronte a un'evidente sconfitta, i guerrieri Ngoni si ritirarono, gettando via la medicina di guerra e gridando \"il maji \u00e8 una bugia!\"\nAll'inizio della rivolta, il conte Gustav Adolf von G\u00f6tzen, governatore dell'Africa orientale, aveva chiesto dei rinforzi. Il kaiser Guglielmo II di Germania aveva risposto inviando immediatamente due incrociatori. Rinforzi arrivarono anche da altre colonie, come la Nuova Guinea. In ottobre, con l'arrivo di un ultimo contingente di 1.000 soldati regolari dall'esercito tedesco, G\u00f6tzen ritenne giunto il tempo di passare all'offensiva per ristabilire l'ordine. La marcia avvenne su tre colonne. I soldati distrussero villaggi, raccolti e altre fonti di sostentamento utilizzate dai ribelli, dispiegando la superiore capacit\u00e0 di fuoco per stroncare eventuali tentativi di resistenza e contrattacco. Un'imboscata dei Maji Maji nei confronti di una colonna tedesca che stava attraversando il fiume Ruhuji ritard\u00f2 di poco la repressione nel sud ovest.\nNei primi di maggio 1906, una colonna del tenente Gustav von Blumenthal (1879-1913, sepolto a Lindi) fu sconfitta mentre marciava da Songea a Mahenge. I Tedeschi decisero di concentrarsi a Kitanda, dove il maggiore Johannes, il tenente von Blumenthal e il tenente von Lindeiner avrebbero dovuto convergere. Per tale ragione il tenente von Blumenthal fu incaricato di proseguire lungo il fiume Luwegu. La campagna del sud ovest degener\u00f2 in una aspra guerriglia che si accompagn\u00f2 a una nuova, devastante carestia. Gli ultimi focolai di rivolta furono spenti nell'agosto del 1907.\nIl bilancio finale fu di diverse centinaia di vittime per i Tedeschi e circa 75.000 per i Maji Maji e i loro alleati. Dopo questi eventi, che spezzarono lo spirito combattivo dei nativi, nella regione non vi furono altri disordini fino allo scoppio della prima guerra mondiale.\nConseguenze e interpretazioni.\nLa rivolta dei Maji Maji costitu\u00ec la sfida pi\u00f9 impegnativa alla dominazione coloniale tedesca in Africa, e la violenza della repressione cambi\u00f2 il corso della storia della Tanzania. Oltre alle numerose vittime, moltissimi furono i profughi che dovettero allontanarsi dai loro villaggi per sfuggire ai Tedeschi o in seguito alla devastazione dei raccolti. In seguito, il governo imperiale tedesco diede inizio a una profonda riforma amministrativa.\nNel XX secolo, diversi movimenti nazionalisti e indipendentisti della Tanzania dichiararono di ispirarsi idealmente all'iniziativa dei Maji Maji, e Bokero viene ancora oggi considerato un eroe nazionale dal popolo della Tanzania. Secondo gli storici, tuttavia, la rivolta Maji Maji \u00e8 stato spesso idealizzata dai tanzaniani. In parte, essa fu il risultato di una serie di sommosse indipendenti pi\u00f9 che un vero movimento popolare. Per alcune popolazioni locali i combattimenti nel periodo dei Maji Maji si possono interpretare come episodi di guerre che in alcuni casi erano gi\u00e0 in corso prima dell'arrivo dei Tedeschi; alcuni villaggi, per esempio, si allearono con i Tedeschi cogliendo l'occasione per sconfiggere loro nemici tradizionali."}
{"id": "841495", "revid": "1005847", "url": "https://it.wikipedia.org/wiki?curid=841495", "title": "Legittimazione a ricorrere nel giudizio amministrativo", "text": ""}
{"id": "841505", "revid": "33689", "url": "https://it.wikipedia.org/wiki?curid=841505", "title": "Percorso", "text": "Un percorso (in lingua inglese \"path\" o \"pathname\"), in informatica, indica la posizione specifica di un elemento (file o cartella) all'interno di un archivio dati, con un certo file system strutturato ad albero.\nIl percorso consiste dunque in una stringa di caratteri che elenca, ordinatamente, i diversi nodi del file system da visitare per raggiungere l'elemento in questione.\nTipologia.\nPercorso assoluto.\nUn \"percorso assoluto\" \u00e8 definito tale quando specifichi la posizione di un elemento a partire dalla radice del file system. Esso non \u00e8 dipendente dalla cartella di lavoro corrente (\"current working directory\").\nPercorso relativo.\nUn \"percorso relativo\", rispetto alla directory di lavoro corrente, \u00e8 tale se descriva invece la posizione di un elemento a partire da un'altra posizione dell'albero del file system (quella in cui si trova il programma o il documento che utilizza tale percorso relativo per individuare l'elemento in questione). In pratica nella stringa che costituisce il percorso, si sottintende la parte che va dalla radice del file system fino alla directory corrente. Ci\u00f2 consente di abbreviare la lunghezza della stringa ed ha il vantaggio che il percorso relativo rimane inalterato anche se la posizione dell'elemento finale viene spostata nell'albero del filesystem, purch\u00e9 parallelamente la directory di lavoro subisca lo stesso spostamento.\nPer esempio, lo stesso file identificato dal percorso assoluto codice_1 potrebbe essere identificato, a partire dalla posizione codice_2 (cio\u00e8 all'interno di un programma o di un documento che risiede in codice_2), con il percorso relativo codice_4.\nIl percorso relativo impiega sintassi speciali per riferirsi a cartelle \"speciali\":\nPer esempio, il percorso relativo del file codice_1 partendo dalla cartella codice_8 risulta essere codice_9.\nIn questo caso, se la cartella codice_10 venisse spostata con tutto il suo contenuto da codice_2 sotto una cartella codice_12, il percorso assoluto di codice_13 diventerebbe codice_14 mentre il percorso relativo dalla (nuova) posizione della cartella codice_15 (codice_16) risulta essere ancora quello di prima: codice_9.\nIl modo per individuare la cartella radice cambia leggermente a seconda del sistema operativo: si vedano le seguenti sezioni per maggiori approfondimenti.\nRegole di costruzione nei sistemi operativi.\nDue sono le principali differenze tra i sistemi operativi, nel determinare i percorsi nel file system:\nQueste informazioni sono riassunte nella seguente tabella.\nPercorsi Windows\\DOS.\nNei sistemi Windows ogni disco ha il proprio albero del file system, identificato da una lettera dell'alfabeto. Il carattere separatore \u00e8 codice_18 (barra rovesciata).\nLe cartelle radice sono, allora, individuate con codice_2, codice_20 , ...\nIl percorso codice_1 \u00e8, pertanto, assoluto ed identifica il file codice_13, contenuto all'interno della directory codice_10, posizionata nel disco codice_2 del computer.\nIl percorso codice_25 \u00e8, invece, un percorso relativo, poich\u00e9 non inizia con la cartella radice.\nIn Windows \u00e8 anche possibile impiegare una sintassi \"ibrida\". Il percorso codice_26 rappresenta un percorso assoluto, relativamente al disco corrente.\nPercorsi Unix/Linux.\nNei sistemi Unix la radice del file system \u00e8 unica, anche in caso di dischi multipli. Il carattere separatore \u00e8 codice_27 (slash).\nIl percorso codice_28 \u00e8, pertanto, assoluto ed identifica il file codice_13, contenuto nella cartella codice_10, a sua volta contenuta in Desktop, a sua volta contenuta nella sottocartella codice_31 della radice."}
{"id": "841507", "revid": "125242151", "url": "https://it.wikipedia.org/wiki?curid=841507", "title": "Villa Garzoni (Collodi)", "text": "Villa Garzoni \u00e8 una villa situata a Collodi, frazione di Pescia, in provincia di Pistoia.\nLa villa, in uno stile tipico delle ville lucchesi, ha una storia pluricentenaria: si inerpica su una collina sotto le case rustiche in pietra del paese, con il quale essa ha mantenuto uno stretto rapporto di interdipendenza sin dalle origini: per esempio due stradine lastricate che passavano attraverso l'entrata principale del palazzo erano gli unici accessi al paese. Il complesso architettonico di Collodi e della villa si \u00e8 fortunatamente mantenuto inalterato da secoli e permette ancora oggi di assaporare un'atmosfera di altri tempi.\nGiardiniere del complesso fu anche il padre di Carlo Lorenzini, autore de \"Le avventure di Pinocchio\" (mentre la madre svolgeva funzioni di cameriera). Lo scrittore trascorse gran parte della sua infanzia presso \"il Castello\", come gli abitanti del luogo chiamano la villa. Quando volle scegliere uno pseudonimo per il suo capolavoro, decise di chiamarsi proprio Collodi.\nStoria.\nNel 1366 la famiglia pesciatina dei Garzoni, che sarebbe poi entrata a far parte del patriziato lucchese, acquistava in questo luogo un fortilizio, usandolo come residenza familiare. La prima menzione della villa risale al 1633 quando Romano Garzoni firm\u00f2 un progetto per un palazzo molto vicino nelle dimensioni a quello odierno, mentre il giardino era molto pi\u00f9 ridotto. Fu nel 1652 che il giardino venne ingrandito e dotato di terrazzamenti (visto il forte pendio) in stile all'italiana, con scalinate, statue e fontane.\nCelebrato da poeti come Francesco Sbarra, il giardino e la villa videro aumentare la sua fama ed ebbero ospiti illustri gli arciduchi Ferdinando d'Austria e Anna de' Medici (come ricorda una lapide vicina all'ingresso) o, pi\u00f9 tardi, pare Napoleone Bonaparte. All'inizio del Settecento vi lavor\u00f2 Filippo Juvarra.\nNel 1793 sempre su iniziativa di un altro Romano Garzoni, grazie a un progetto dell'architetto lucchese Ottaviano Diodati il giardino venne dotato del sistema idraulico che ancora oggi permette i giochi d'acqua, rendendolo ancora pi\u00f9 spettacolare.\nNel 1871 la propriet\u00e0 pass\u00f2 al senatore Giuseppe Garzoni Venturi, poi alle sue figlie, le quali la cedettero poi negli anni trenta ai conti Gardi dell'Ardenghesca, che recentemente l'hanno alienata.\nNel 2021 viene acquistata dalla Fondazione nazionale Carlo Collodi. \nDescrizione.\nLa villa \u00e8 rivolta a sud ed ha quattro piani a valle e tre a monte, a causa del dislivello. La struttura \u00e8 posta in posizione elevata rispetto al paesaggio circostante ed \u00e8 caratterizzata da un raro equilibrio tra la solidit\u00e0 dell'edificio e la leggerezza della decorazione rococ\u00f2, che sembra darle un aspetto di irreale inconsistenza. Due rampe a gradoni, che accentuano l'effetto scenografico, la collegano al giardino posto di fianco.\nIl primo piano \u00e8 l'unico visitabile e vi si accede da una scala in pietra circondata da affreschi illusionistici. Al termine dello scalone inizia una lunga galleria decorata da stucchi e dipinti, sulla quale si aprono le varie stanze: la camera da letto \"della damigella\" (con baldacchino e drapperie in seta), la biblioteca (in stile impero), la \"camera rossa\" o \"di Napoleone\", la sala da pranzo (con arredi del Settecento francese e quadri del Correggio), il salone da ballo e altre salette e camere da letto.\nOltre il portico e il cortile d'entrata si trova la palazzina d'estate di colore rosso vivo, progettata da Filippo Juvarra, che pu\u00f2 considerarsi una delle pi\u00f9 rilevanti espressioni di architettura barocca in Toscana.\nIl complesso \u00e8 grande 5.492 metri quadrati.\nGiardini.\nIl giardino, mirabile esempio di organizzazione di spazi verdi di epoca tardo barocca, \u00e8 caratterizzato da effetti scenografici e a sorpresa che fanno parte compositamente di un unico insieme decorativo di grande coerenza stilistica. Il suo stile \u00e8 tipico del passaggio tra il manierismo e il barocco, con suggestioni di stampo francese, che saranno riprese in altri grandi parchi, come quello per esempio della Reggia di Caserta. Il terreno, caratterizzato da una forte pendenza, ha influenzato l'organizzazione planimetrica del giardino, infatti il progetto si sviluppa lungo un asse centrale di simmetria secondo una sistemazione a terrazzamenti, di grande effetto scenografico.\nSuperato l'ingresso, in cui sono collocate due statue di \"Pan flautista\" e di \"Flora\", si apre un parterre variopinto con siepi di bosso di forme geometriche, in cui le fioriture sono state recentemente sostituite con ghiaino colorato. Nella prima parte sono poste due vasche circolari arricchite da ninfee e schizzi d'acqua. Una statua di \"Diana\" ed una di \"Apollo\" introducono alla seconda parte del parterre dove all'interno delle aiuole sono rappresentate le insegne della famiglia Garzoni. Tutto il \"parterre\" \u00e8 delimitato da una imponente siepe di bosso potata secondo l'arte topiaria.\nAl termine si innalza maestosa una scalinata tripartita a doppia rampa, decorata con mosaici colorati di ciottoli a disegni geometrici e nicchie che ospitano statue di terracotta. Un'imponente balaustra segue l'andamento di tutta la scalinata.\nNel ninfeo, dall'andatura pi\u00f9 mossa e meno geometrica, sono poste le statue di \"Nettuno\" e di \"Tritoni\"; notevoli sono i giochi d'acqua con spruzzi e zampilli che creano un effetto particolarmente vivace. Disseminate si trovano numerose statue in pietra e in terracotta, alcune delle quali riproducono i mestieri della vita di campagna.\nIl secondo pianerottolo conduce ad un'estremit\u00e0 alla statua di \"Pomona\", divinit\u00e0 protettrice del giardino, e dall'altra parte ad un \"teatro di verzura\", interamente ricavato nella vegetazione grazie a siepi di bosso appositamente sagomate e con statue originali delle Muse. L'asse centrale prosegue lungo una cascata a gradini, che culmina con una statua della \"Fama\", dalla cui cornucopia sgorga l'acqua che prima di defluire nella cascata si getta in una vasca semicircolare; il tutto \u00e8 innestato all'interno di un fitto bosco, tagliato orizzontalmente da percorsi, due dei quali proseguono raggiungendo uno un boschetto di bamb\u00f9, l'altro, dopo aver attraversato un ponticello a forma di pergolato con aperture ad occhi di bue, arriva ad un labirinto, sormontato da una galleria ad archi di vegetazione. In questa zona si trova anche un edificio per i bagni, gi\u00e0 eremo di religiosi.\nIl giardino \u00e8 stato recentemente restaurato seguendo descrizioni documentarie e modelli desunti dalla trattatistica."}
{"id": "841512", "revid": "125206802", "url": "https://it.wikipedia.org/wiki?curid=841512", "title": "Club Atl\u00e9tico Hurac\u00e1n", "text": "Il Club Atl\u00e9tico Hurac\u00e1n, noto come Hurac\u00e1n, \u00e8 una societ\u00e0 polisportiva argentina con sede nella capitale Buenos Aires. \u00c8 nota principalmente per la sua sezione calcistica che milita nella Primera Division, la prima serie del calcio argentino.\nOpposto al San Lorenzo da un'accesa rivalit\u00e0, l'Hurac\u00e1n ha sede a nel \"barrio\" di Parque Patricios e ha vinto un campionato argentino nel 1973. I tifosi sono soprannominati \"Quemeros\" (\"piromani\") poich\u00e9 in passato al posto dell'attuale stadio sorgeva una stazione di smaltimento dei rifiuti.\nStoria.\nFondazione.\nIl 25 maggio 1903, un gruppo di giovani provenienti dal \"barrio\" di Nueva Pompeya fondarono una squadra di calcio con la denominazione di \"Verde Esperanza y Nunca Pierde\". Secondo altre fonti il club fu fondato solo nel 1907 anche se non esistono documenti che lo possano comprovare.\nUna volta fondato il club, i membri fondatori si recarono in una cartoleria per comprare un timbro per il nuovo club. Il proprietario del negozio sugger\u00ec loro di abbreviare il nome del club, per evitare che il timbro fosse eccessivamente grande. Su una parete del negozio vi era un calendario con la scritta \"El Hurac\u00e1n\", che attir\u00f2 l'attenzione dei ragazzi che alla fine scelsero di chiamare il club proprio con il nome della scritta.\nIl 1\u00ba novembre 1908, in seguito a una riunione, il club cambi\u00f2 denominazione in \"Club Atl\u00e9tico Hurac\u00e1n\", come risulta dai documenti firmati dal primo presidente del club, Jos\u00e9 Laguna. In quella riunione fu stabilito che il colore della squadra sarebbe stato il bianco mentre lo stemma sarebbe stato una mongolfiera. Questa data fu considerata quella della fondazione ufficiale dell'Hurac\u00e1n. Inoltre, la mongolfiera fu scelta come stemma in omaggio al pioniere dell'aviazione argentino Jorge Newbery. Il club chiese a Newbery il permesso di utilizzare la mongolfiera come stemma, e Newbery rispose: \"Ho dato la mia pi\u00f9 completa approvazione alla richiesta, sperando che la squadra onorer\u00e0 la mongolfiera che ha attraversato tre nazioni (Argentina, Uruguay e Brasile) in un unico viaggio\". Quando l'Hurac\u00e1n venne promosso in prima divisione, i dirigenti inviarono una lettera a Jorge Newbery che affermava: \"l'Hurac\u00e1n ha mantenuto la sua promessa, scalando tre divisioni, come la sua mongolfiera ha attraversato in precedenza tre repubbliche, per cui il suo augurio si \u00e8 avverato\".\nEra amatoriale: 1910\u201330.\nL'Hurac\u00e1n disput\u00f2 le sue prime partite in un campo che si trovava nelle vie Cachi e Traful. Era stato Jorge Newbery ad acquisire i terreni in via Arena. Newbery inoltre negozi\u00f2 l'affiliazione alla Federcalcio argentina.\nLo stadio fu inaugurato nel 1912, e nello stesso anno la squadra ottenne il permesso di iscriversi alla terza divisione. Nel giro di due anni l'Hurac\u00e1n raggiunse la Primera Divisi\u00f3n, la massima serie del campionato argentino. Alcuni anni dopo, nel 1921 l'Hurac\u00e1n conquist\u00f2 finalmente il suo primo titolo nazionale con ben 14 vittorie e una sola sconfitta in 18 partite disputate. Nel 1922 il club vinse di nuovo il campionato, vincendo 13 delle 16 partite disputate.\nNel 1923 il torneo fu sospeso con l'Hurac\u00e1n in prima posizione e il Boca Juniors in seconda. Le due squadre dovettero disputare uno spareggio per proclamare il Campione di Argentina, che fu vinto dai \"Xeneize\" 2-0.\nIl terzo titolo nazionale per il club giunse nel 1925, sconfiggendo il Nueva Chicago nello spareggio resosi necessario dal fatto che entrambe le squadre avevano terminato il campionato a pari punteggio.\nL'Hurac\u00e1n vinse il suo quarto titolo nel 1928, l'ultimo dell'era amatoriale. La squadra era una delle pi\u00f9 titolate di quel periodo, durante il quale vinse quattro titoli e termin\u00f2 sempre nelle prime 10 posizioni, eccezion fatta per il campionato 1930 quando si piazz\u00f2 14\u00aa. Uno dei giocatori pi\u00f9 rappresentativi di questo periodo era Guillermo St\u00e1bile, il capocannoniere del club prima di essere ceduto alla squadra italiana del Genoa nel 1930.\nEra professionistica: 1931\u201372.\nL'Hurac\u00e1n non ottenne nessun risultato degno di nota nei primi anni dell'era professionistica. Nel 1939, con Tom\u00e1s Duc\u00f3 alla presidenza, l'Hurac\u00e1n acquist\u00f2 i terreni dove il club avrebbe in seguito costruito il suo nuovo stadio (successivamente in titolato \"Tom\u00e1s Duc\u00f3\" in onore di quel presidente). I lavori di costruzione terminarono nel settembre 1947 e il nuovo stadio fu inaugurato con un'amichevole contro il Boca Juniors.\nNel 1949 l'Hurac\u00e1n termin\u00f2 ultimo in classifica insieme al Lan\u00fas, rendendo necessario uno spareggio tra le due compagini per stabilire quale delle due sarebbe stata retrocessa in seconda divisione. Dopo una vittoria a testa e un pareggio 3-3 nella bella, si dovette disputare un quarto incontro, che termin\u00f2 con la vittoria dell'Hurac\u00e1n per 3-2, che cos\u00ec sped\u00ec il Lan\u00fas in Primera B.\nAltri avvenimenti importanti della storia del club furono i debutti di due importanti giocatori: Alfredo Di St\u00e9fano nel 1946 e Adolfo Pedernera nel 1948.\nNegli anni cinquanta l'Hurac\u00e1n rischi\u00f2 pi\u00f9 volte di essere retrocesso, ma riusc\u00ec sempre a raggiungere la salvezza, sconfiggendo il Tigre nel 1950 e il Quilmes un anno dopo. Il miglior risultato raggiunto dal club in questo periodo fu il terzo posto nel 1952, a pari merito con l'Independiente.\nNegli anni sessanta l'Hurac\u00e1n non disput\u00f2 grandi campionati, raggiungendo al massimo il sesto posto nel 1963. Nel 1967 una ristrutturazione dei campionati ad opera della Federcalcio argentina port\u00f2 alla creazione dei campionati Metropolitano e Nacional. Durante il campionato 1969, due giocatori storici del club, Miguel Brindisi e Carlos Babington, giocarono insieme per la prima volta.\nCampionato 1973.\nNel 1971 C\u00e9sar Menotti fu ingaggiato come allenatore della squadra dall'allora presidente Luis Seijo. Menotti condusse la squadra alla vittoria del suo primo titolo professionistico nel 1973, quando l'Hurac\u00e1n riusc\u00ec nell'impresa di vincere il Torneo Metropolitano. La formazione tipo era: H\u00e9ctor Roganti, Nelson Chabay, Daniel Buglione, Alfio Basile, Jorge Carrascosa, Miguel Brindisi, Francisco Russo, Carlos Babington, Ren\u00e9 Houseman, Roque Avallay e Omar Larrosa. La squadra conquist\u00f2 il primo posto con 46 punti (4 in pi\u00f9 del Boca Juniors secondo classificato) vincendo 19 partite e perdendone 5.\nL'Hurac\u00e1n che vinse il titolo nel 1973 fu praticamente lodato all'unanimit\u00e0 da giornalisti e tifosi per il suo stile di gioco elegante, grazie al contributo di giocatori di talento quali Houseman, Brindisi o Babington. Ancora oggi quella squadra \u00e8 riconosciuta tra le squadre argentine pi\u00f9 grandi di tutti i tempi.\n1974-79.\nCon una squadra composta per lo pi\u00f9 dagli stessi giocatori che avevano vinto il titolo, l'Hurac\u00e1n raggiunse le semifinali della Coppa Libertadores 1974 venendo successivamente eliminata dall'Independiente (che poi si sarebbe laureato campione) e dal Pe\u00f1arol. Nelle competizioni nazionali, l'Hurac\u00e1n si classific\u00f2 secondo nei campionati Metropolitano 1975 e 1976. Alcuni dei giocatori pi\u00f9 rappresentativi di quel periodo erano Osvaldo Ardiles e il portiere H\u00e9ctor Baley, che avrebbero vinto i Mondiali del 1978 con la nazionale argentina.\nNel 1976, l'Hurac\u00e1n firm\u00f2 un contratto con l'Adidas, diventando la prima squadra argentina ad essere sponsorizzata dall'azienda che faceva le uniformi per la squadra.\nGli anni ottanta e novanta.\nGli anni ottanta non furono un decennio memorabile per il club. L'Hurac\u00e1n fu retrocesso per la prima volta nella sua storia in cadetteria, la Primera B Nacional, nel 1986. La squadra rimase nel campionato cadetto per quattro stagioni prima di ritornare in Primera nel 1990, sotto la guida dell'allenatore Carlos Babington, ex giocatore e bandiera del club. Alcuni dei giocatori pi\u00f9 noti del club in quel periodo erano Antonio Mohamed e Fernando Quiroz.\nSotto la conduzione dell'allenatore H\u00e9ctor C\u00faper, l'Hurac\u00e1n si classific\u00f2 secondo nel Torneo Clausura 1994, perdendo pesantemente per 4-0 all'ultima giornata lo scontro diretto, decisivo per il titolo, disputato nello Estadio Libertadores de Am\u00e9rica contro l'Independiente.\nNel 1999 l'Hurac\u00e1n fu di nuovo retrocesso in B Nacional, anche se ritorn\u00f2 in massima serie gi\u00e0 la stagione successiva, allenato da Babington. Una nuova crisi di risultati dovuti a problemi economici e interni port\u00f2 il club ad essere di nuovo retrocesso nel 2003. Il club trascorse quattro stagioni in B Nacional prima di conquistare la promozione in massima serie nel 2007, grazie al successo contro il Godoy Cruz ai playoff con il punteggio di 2-0 a Parque Patricios e 3-2 a Mendoza. L'Hurac\u00e1n che conquist\u00f2 la promozione in quell'anno era allenato da Antonio Mohamed.\nUna grande frustrazione.\nNella Clausura 2009 il club, allenato da \u00c1ngel Cappa sfior\u00f2 la vittoria del titolo, ma non riusc\u00ec a vincerlo a causa di una sconfitta per mano del V\u00e9lez Sarsfield all'ultima giornata del torneo. L'arbitro Gabriel Brazenas annull\u00f2 erroneamente un gol segnato da Eduardo Dom\u00ednguez quando l'incontro era ancora sullo 0-0.\nNonostante la frustrazione di non essere riusciti a vincere il campionato, l'Hurac\u00e1n fu lodato dai critici per il suo stile di gioco offensivo; tra i suoi giocatori pi\u00f9 importanti vi erano Mario Bolatti, Javier Pastore e Mat\u00edas Defederico.\nL'Hurac\u00e1n termin\u00f2 il campionato al 2\u00ba posto con 38 punti, il miglior piazzamento del club dalla vittoria del campionato 1973.\n2009-presente.\nDopo aver sfiorato la vittoria della Clausura 2009, l'Hurac\u00e1n termin\u00f2 nelle ultime posizioni la stagione successiva, portando alle dimissioni dell'allenatore, Cappa. Dopo alcuni campionati scadenti, fu ingaggiato come allenatore Miguel Brindisi per decisione dell'ex giocatore e allenatore Carlos Babington, diventato presidente della squadra. A causa dei risultati al di sotto delle aspettative, Brindisi fu esonerato e sostituito da Roberto Pompei, che non riusc\u00ec per\u00f2 a migliorare la situazione: l'Hurac\u00e1n si classific\u00f2 all'ultimo posto nella stagione 2010-11, classificandosi penultima (l'ultima era il Quilmes) nella classifica retrocessione e retrocedendo quindi in Nacional B.\nCome conseguenza della retrocessione, Babington si dimise come presidente, venendo sostituito alla presidenza da Alejandro Nadur. Juan Amador S\u00e1nchez fu ingaggiato come allenatore, ma si dimise solo dopo 5 giornate. Nel settembre 2011, Diego Cocca fu ingaggiato come nuovo allenatore dell'Hurac\u00e1n.\nNel 2014 si qualifica quinta nel girone B della Nacional B a pari punti con l'Atletico Tucuman.\nPer decidere chi delle due salir\u00e0 di categoria \u00e8 necessario uno spareggio.\nNonostante lo svantaggio ad inizio ripresa, il Globo non si scompone e pareggia nei novanta minuti. Ai supplementari la squadra dimostra una vera prova di forza segnando addirittura tre reti e conquistando cos\u00ec una promozione inaspettata fino a pochi turni dalla fine. \nIl 4-1 rende omaggio ad Abila e compagni, che possono cos\u00ec festeggiare il ritorno in Primera Division e soprattutto l'atteso derby coi rivali del Club Atl\u00e9tico San Lorenzo de Almagro.\nNello stesso periodo, l'Huracan vince anche la coppa d'Argentina, imponendosi ai rigori contro il pi\u00f9 quotato Rosario Central e ottenendo cos\u00ec l'accesso alla prossima Copa Libertadores.\nColori e simbolo.\nIl 1\u00ba novembre 1908, in seguito a una riunione, il club cambi\u00f2 denominazione in \"Club Atl\u00e9tico Hurac\u00e1n\", secondo i certificati del club, firmati dal primo presidente del club, Jos\u00e9 Laguna. In quella riunione fu stabilito che i colori della squadra sarebbe stato il bianco mentre lo stemma sarebbe stato una mongolfiera. Questa data fu considerata quella della fondazione ufficiale dell'Hurac\u00e1n. Inoltre, la mongolfiera fu scelta come stemma in omaggio al pioniere dell'aviazione argentino Jorge Newbery. Il club chiese a Newbery il permisso di utilizzare la mongolfiera come stemma, e Newbery rispose: \"Ho dato la mia pi\u00f9 completa approvazione alla richiesta, sperando che la squadra onorer\u00e0 la mongolfiera che ha attraversato tre nazioni (Argentina, Uruguay e Brasile) in un unico viaggio\". Quando l'Hurac\u00e1n venne promosso in prima divisione, i dirigenti inviarono una lettera a Jorge Newbery che affermava: \"l'Hurac\u00e1n ha mantenuto la sua promessa, scalando tre divisioni, come la sua mongolfiera ha attraversato in precedenza tre repubbliche, per cui il suo augurio si \u00e8 avverato\".\nStrutture.\nStadio.\nLo stadio Tom\u00e1s Adolfo Duc\u00f3 fu costruito tra il 1941 ed il 1949 ed ha una capienza di oltre 48 000 spettatori. Nel 1967 fu intitolato al presidente del club che ne volle la costruzione. Fu chiuso nel maggio 2008, dopo che erano state scoperte delle crepe in uno dei pilastri strutturali. Mentre lo stadio era inagibile, l'Hurac\u00e1n disput\u00f2 le sue partite interne nello stadio degli Argentinos Juniors. Nell'agosto 2008, Fernando \"La Tota\" Blauzwirn, un vecchio giocatore degli anni quaranta afferm\u00f2 giustamente \"no veo la hora de volver al Duc\u00f3, qu\u00e9 sufrimiento muyayo!\" (Non vedo l'ora di ritornare al Duco, che sofferenza, ragazzi!).\nIl 13 dicembre 2008, durante l'ultima giornata dell'Apertura 2008-09, l'Hurac\u00e1n ritorn\u00f2 a disputare partite al Duc\u00f3, 438 giorni dopo l'ultima partita giocata l\u00ec. Il loro successo per 3-0 contro il V\u00e9lez fu l'unica partita disputata dall'Huracan nel loro stadio di casa nell'anno del centenario."}
{"id": "841513", "revid": "123724114", "url": "https://it.wikipedia.org/wiki?curid=841513", "title": "Eutidemo (dialogo)", "text": "L\u2019Eutidemo (in greco \u0395\u1f50\u03b8\u03cd\u03b4\u03b7\u03bc\u03bf\u03c2) \u00e8 un dialogo di Platone in cui viene messa in scena una parodia dell'eristica, l'arte sofistica di \u201cbattagliare\u201d a parole allo scopo di confutare le tesi avversarie, qui rappresentata dai due fratelli Eutidemo e Dionisodoro. Platone, sempre caustico nei confronti dei sofisti, mette alla berlina quest'arte, per mezzo della quale \u00e8 impossibile cogliere la verit\u00e0 e quindi poter insegnare o apprendere qualcosa: l'eristica infatti si fonda sulla convinzione che tutte le affermazioni abbiano il medesimo valore di verit\u00e0, e che quindi le parole possano essere usate non per raggiungere la conoscenza, ma pi\u00f9 semplicemente per competere con gli altri e indurli al silenzio, sostenendo o confutando una tesi a seconda dell'utilit\u00e0 del momento.\nLo scopo di Platone nell\"Eutidemo\" \u00e8 ancora una volta difendere Socrate dalle calunnie che gli erano state mosse, mostrando come il maestro si differenziasse nel pensiero e nelle azioni dai sofisti a cui veniva equiparato. Egli costruisce dunque il dialogo come fosse una commedia (un prologo, 5 atti e un epilogo), attribuendole per\u00f2 un compito serio, quello di mettere in guardia i ceti elevati dalla capziosit\u00e0 dei sofisti e di chi, come Isocrate, dice di poter formare cittadini virtuosi attraverso l'insegnamento della retorica. A ci\u00f2 inoltre si aggiunge l'intento polemico che Platone sembra avere nei confronti delle altre scuole socratiche, e in particolare quella di Euclide di Megara, il quale veniva accusato di essere a sua volta eristico e quindi lontano dall'insegnamento socratico, di cui Platone si presentava come l'unico erede legittimo.\nSocrate contro gli eristi.\nIl dialogo ha inizio da una richiesta di Critone, il quale, rimasto in disparte durante la discussione tenutasi il giorno prima al Liceo, chiede a Socrate di riassumergli gli argomenti di cui ha parlato in quella sede con due stranieri a lui sconosciuti, i sofisti Eutidemo e Dionisodoro. Socrate, con evidente ironia, afferma di ammirare enormemente la sapienza dei due fratelli, tanto da voler diventare loro allievo. Essi sono infatti due grandi lottatori che, formatisi da giovani come pancraziasti, hanno in seguito abbandonato la lotta con il corpo per dedicarsi a quella con i \"l\u00f3goi\". E anche Critone, aggiunge, si render\u00e0 ben presto conto della loro sapienza, non appena sapr\u00e0 i loro discorsi (271a-272d).\nSocrate racconta di essersi trovato da solo nel Liceo e di aver pensato di andarsene, se non che, mentre stava per alzarsi, un segno demonico lo aveva invitato a restare. E infatti, pochi attimi dopo, fanno il loro ingresso dapprima Eutidemo e Dionisodoro, attorniati da discepoli, e in seguito altri ragazzi, tra cui Clinia e il suo innamorato Ctesippo. Socrate approfitta della situazione e tesse di fronte a Clinia un elogio dei due ospiti, celebri sapienti e maestri di retorica in grado di insegnare a chiunque a trionfare in una contesa in tribunale. I due sofisti per\u00f2 si dimostrano sprezzanti alle parole del filosofo, e precisano di occuparsi di retorica solo in via accessoria, poich\u00e9 il loro principale interesse \u00e8 l'insegnamento della virt\u00f9, che essi dicono di poter trasmettere nel modo migliore e pi\u00f9 rapido possibile. Socrate si dice scettico e stupito, e chiede loro di dar prova della loro sapienza (\"epist\u00e9me\"), persuadendo Clinia e Ctesippo (quest'ultimo balzato in piedi da sedere, per far colpo sul suo amato) a seguire la strada della virt\u00f9 ed evitare quella del vizio. Eutidemo acconsente alla richiesta con tono spavaldo, e ha cos\u00ec inizio la discussione (272e-275d).\nParte I: la lezione di Eutidemo e Dionisodoro.\nEutidemo inizia a interrogare Clinia, domandandogli se ad apprendere sono i sapienti o gli ignoranti. Il ragazzo esita qualche istante, e poi risponde che ad apprendere sono i sapienti. Eutidemo allora gli fa notare che quando i giovani vanno a scuola, i maestri insegnano loro cose che non sanno, e non cose che sanno gi\u00e0: chi apprende \u00e8 dunque ignorante, non sapiente. Il pubblico astante (composto per la maggior parte da allievi dei due sofisti) applaude alla trappola messa in atto da Eutidemo, e gli applausi aumentano ancora di pi\u00f9 quando Dionisodoro, giocando sull'ambiguit\u00e0 del verbo \"manth\u00e1nein\", che significa \u201capprendere\u201d ma anche \u201ccomprendere\u201d, chiede a Clinia se a comprendere le lezioni del maestro sono gli allievi sapienti o quelli ignoranti: Clinia risponde i sapienti, e Dionisodoro lo schernisce per aver affermato il contrario di quanto appena detto a Eutidemo (275d-276d).\nEutidemo per\u00f2 insiste: chi apprende, apprende ci\u00f2 che conosce o ci\u00f2 che non conosce? Clinia risponde che si apprende ci\u00f2 che non si conosce, ma Eutidemo, attraverso l'esempio delle lettere, afferma che invece si apprende ci\u00f2 che si conosce: Clinia infatti pu\u00f2 comprendere chi parla solo perch\u00e9 conosce le lettere, e quindi conosce gi\u00e0 ci\u00f2 di cui si sta parlando. E anche questa volta interviene Dionisodoro, che, basandosi sul fatto che apprendere \u00e8 prendere conoscenza di qualcosa, costringe Clinia a concludere che si apprende ci\u00f2 che non si conosce, poich\u00e9 si pu\u00f2 prendere solo ci\u00f2 che non si possiede gi\u00e0 - in questo caso: la conoscenza (276d-277c).\nEutidemo muove quindi per un terzo attacco, ma a fermarlo interviene Socrate, che rincuora Clinia dicendo che i due sofisti lo stanno tartassando con i loro sofismi non per schernirlo, ma semplicemente per iniziarlo alla sofistica - un po' come i coribanti o gli adepti di altri culti misterici iniziano i neofiti con cerimonie particolari. Inoltre, richiamandosi alla sinonimica di Prodico, Socrate afferma che i due sofisti gli hanno appena insegnato che bisogna stare attenti nell'uso delle parole, poich\u00e9 esse possono avere significati ambigui e quindi in ogni discussione \u00e8 bene discernere il significato esatto di ciascun termine. Tutti questi scherzi, dunque, sono finalizzati a preparare il giovane, che una volta diventato loro allievo avr\u00e0 accesso a nozioni pi\u00f9 utili e serie (277d-278e). Con queste parole di elogio, Socrate mira a far continuare l'esibizione dei sofisti, che altrimenti si esaurirebbe in breve tempo in uno sfoggio di sofismi.\nParte II: primo intervento dialettico di Socrate.\nL'intervento di Socrate nella seconda parte del dialogo mira a mostrare la sostanziale differenza tra il metodo eristico e quello filosofico socratico. Prendendo in mano la discussione, Socrate chiede a Clinia se \u00e8 vero che tutti gli uomini desiderano stare bene, e, ottenuto l'assenso del giovane, insieme iniziano ad elencare una serie di beni che concorrono a questo risultato, tra i quali hanno un ruolo di primo piano la sapienza e il successo (278e-279d). Tuttavia, Socrate fa subito notare a Clinia che sapienza e successo coincidono: in tutte le \"technai\", infatti, chi ottiene maggior successo sono sempre i pi\u00f9 sapienti, ed \u00e8 quindi la sapienza a far s\u00ec che gli uomini abbiano successo (279d-280a). Inoltre, la felicit\u00e0 che deriva dal possesso dei beni \u00e8 dovuta al fatto che essi giovano a chi li usa, a patto, beninteso, che vengano usati correttamente: Socrate ne deduce quindi che \u00e8 necessaria una conoscenza, la quale rende gli uomini in grado di adoperare al meglio i beni che hanno. Non importa dunque quali siano i beni, l'importante \u00e8 che li si usi con sapienza e intelligenza, poich\u00e9 grandi sono i rischi di chi agisce mosso da ignoranza (280b-281e). Clinia conclude da tutto ci\u00f2 che il primo dovere di un educatore deve essere quello di rendere i giovani partecipi della sapienza, e Socrate non pu\u00f2 far altro che rallegrarsi del risultato della discussione e invitare i due ospiti stranieri a fare lo stesso, dimostrando tutta la loro bravura.\nParte III: Eutidemo e Dionisodoro su falsit\u00e0 e non essere.\nDionisodoro non si fa certo pregare e, presa la parola, interroga Socrate. Tutti i presenti, dice, sono d'accordo nel volere che Clinia diventi sapiente, tuttavia perch\u00e9 ci\u00f2 avvenga Clinia deve smettere di essere ignorante, e quindi deve cessare di essere ci\u00f2 che \u00e8 per diventare ci\u00f2 che non \u00e8. Ma se le cose stanno cos\u00ec, conclude Dionisodoro, tutti i presenti vogliono che Clinia perisca, poich\u00e9 vogliono che egli non sia pi\u00f9 (283b-d). A questo punto per\u00f2 Ctesippo, amante di Clinia, perde la pazienza, e si adira contro il sofista, accusandolo di dire falsit\u00e0: nessuno infatti vuole che Clinia muoia.\nLa replica di Eutidemo \u00e8 istantanea: Ctesippo \u00e8 proprio sicuro che si possa dire il falso? Il giovane afferma che dire il falso significa dire ci\u00f2 che non \u00e8, ma, sostiene Eutidemo, per dire qualcosa bisogna per forza dire qualcosa che \u00e8, mentre \u00e8 impossibile dire qualcosa che non \u00e8, e quindi, se il falso \u00e8 ci\u00f2 che non \u00e8, allora si pu\u00f2 dire solo la verit\u00e0 (283e-284a). Ctesippo prova a precisare che Dionisodoro dice il falso perch\u00e9 dice cose che non sono, ma anche cos\u00ec Eutidemo ha gioco facile: le cose che non sono non possono mai essere, n\u00e9 possono essere fatte in nessun modo, e poich\u00e9 Ctesippo ammette che il \u201cdire\u201d \u00e8 un \u201cagire\u201d e un \u201cfare\u201d, Eutidemo torna alla conclusione che non si pu\u00f2 dire ci\u00f2 che non \u00e8, e quindi non si pu\u00f2 dire il falso (284b-c). Ctesippo per\u00f2 si dimostra combattivo, e continua dicendo che chi mente dice s\u00ec le cose \u00abin un certo modo\u00bb, ma non come stanno.\nA questo punto la discussione degenera, e Dionisodoro accusa Ctesippo di lanciargli ingiurie ingiustificate. Solo l'intervento di Socrate riesce a sedare gli animi, e Ctesippo viene invitato a lasciar fare i due ospiti, poich\u00e9 essi sono in grado di rendere Clinia pi\u00f9 saggio e sapiente; essi sono come la maga Medea, che era in grado di ringiovanire le persone: si lasci dunque che applichino le loro tecniche su Clinia, e lo facciano pure a pezzi e lo mettano a bollire, se tutto ci\u00f2 pu\u00f2 essergli utile (285a-c).\nCtesippo, ripreso il controllo, chiede scusa a Dionisodoro, e si giustifica dicendo di volerlo solo contraddire perch\u00e9 non \u00e8 d'accordo con lui; ma Dionisodoro lo incalza: \u00e8 mai possibile contraddire? Richiamandosi al discorso precedente, egli conclude che, se entrambi parlano dello stesso argomento, entrambi dicono la cosa per come \u00e8, e quindi o entrambi sono d'accordo oppure non dicono nulla (285e-286b). Ctesippo tace, e Socrate prende la parola, dicendo di aver udito pi\u00f9 volte un simile ragionamento, soprattutto dai seguaci di Protagora; tuttavia, se davvero non si pu\u00f2 dire il falso perch\u00e9 l'alternativa \u00e8 tra dire \"ci\u00f2 che \u00e8\" (la verit\u00e0) e non dire nulla, ne risulter\u00e0 che oltre al falso non esisteranno nemmeno l'ignoranza e l'errore, e quindi anche le lezioni dei due sofisti, che dovrebbero insegnare la virt\u00f9 a chi \u00e8 ignorante, non avranno alcun senso (286b-287b).\nSocrate dunque ritorce il sofisma contro i suoi stessi inventori, e la situazione rischia nuovamente di degenerare quando Ctesippo accusa i due sofisti di parlare a vanvera. Il filosofo, per\u00f2, calma nuovamente gli animi, apprezzando la sapienza di Eutidemo e Dionisorodo, questa volta paragonandoli a Proteo, il dio dalle capacit\u00e0 divinatorie che si rifiutava di rivelare la verit\u00e0 assumendo forme sempre differenti: bisogner\u00e0 allora imitare Menelao, e insistere con loro finch\u00e9 non avranno svelato la verit\u00e0 (288b-d).\nParte IV: secondo intervento dialettico di Socrate.\nSocrate riprende la discussione con Clinia da dove era stata abbandonata. Si era infatti giunti alla conclusione che bisogna acquisire la conoscenza, la quale \u00e8 utile perch\u00e9 insegna il modo corretto di esercitare le \"technai\"; inoltre, la sua caratteristica peculiare \u00e8 quella di essere una \"techne\" in cui la parte relativa alla produzione e quella relativa all'utilizzo coincidono - diversamente da quanto accade, invece, per arti come quella del costruttore di flauti, la quale non insegna come suonare gli strumenti che produce. Per questo motivo, se ci si deve rivolgere a un'arte siffatta, essa non pu\u00f2 esse l'arte di comporre i discorsi, poich\u00e9, come nota Clinia, non sempre chi compone i discorsi \u00e8 poi in grado di farne uso, n\u00e9 quella di ammaliare o cacciare gli uomini, e nemmeno quella dello stratega, tutte arti che \u201ccatturano\u201d gli uomini per poi consegnarli ai politici, affinch\u00e9 li governino (288d-290d).\nA questo punto, per\u00f2, la relazione di Socrate si interrompe e Critone esprime il proprio stupore per considerazioni fatte dal giovane Clinia. In questo breve interludio (290e-293a), Socrate riassume per sommi capi lo sviluppo della discussione: giunti all'analisi dell'arte regale e di quella politica, ci si rende conto che esse coincidono, ma che allo stesso modo non rispondono ai requisiti richiesti; si tentano pertanto nuove strade, ma Socrate \u00e8 costretto a desistere, affermando la propria incapacit\u00e0 di proseguire nell'indagine. Viene cos\u00ec implorato l'aiuto di Eutidemo e Dionisodoro, affinch\u00e9, come i Dioscuri, traggano tutti d'impiccio.\nParte V: il trionfo dei sofisti.\nSi torna cos\u00ec al dialogo narrato, nel quale Eutidemo e Dionisodoro si esibiscono con nuovi sofismi. Alla richiesta di aiuto, Eutidemo risponde che Socrate gi\u00e0 possiede la conoscenza di cui va in cerca: poich\u00e9 infatti conosce qualcosa, anche se di poca importanza, egli \u00e8 conoscitore, e visto che una persona non pu\u00f2 essere al tempo stesso una cosa e il suo contrario, in questo caso conoscitore e ignorante, se ne conclude che egli conosce, e conosce tutto (293b-295a). In questo senso, continua Eutidemo, tutti conoscono tutto da sempre, fin dalla nascita. Il sofista \u00e8 per\u00f2 irritato da Socrate, che risponde alle domande precisando sempre il significato delle sue affermazioni ed evitando le ambiguit\u00e0 su cui gioca Eutidemo. Alla fine, comunque, rimproverato pi\u00f9 volte dal suo interlocutore, Socrate acconsente a dire che, poich\u00e9 si apprende sempre con la stessa cosa - l'anima -, allora si conosce da sempre (295b-297b). Il filosofo, quindi, esprime nuovamente la propria ammirazione verso i due sapienti, e paragona se stesso ad Eracle, il quale non fu in grado di sconfiggere da solo l'Idra e dovette chiamare in aiuto il nipote Iolao.\nE infatti, poco dopo, Ctesippo, proprio come Iolao, tenta di soccorrere Socrate, per\u00f2 senza risultati. Il nuovo sofisma \u00e8 dedicato ai rapporti parentali: Socrate dice di avere un fratellastro di nome Patrocle, con il quale ha in comune la madre ma non il padre; ora, poich\u00e9 i due padri sono differenti, il sofista conclude che se uno \u00e8 padre, l'altro, in quanto diverso dal padre, non sar\u00e0 padre, e quindi Socrate non ha padre. Il sofisma per\u00f2 non si conclude qui, perch\u00e9 ricollegandosi a quanto detto poc'anzi, che cio\u00e8 chi \u00e8 conoscitore conosce tutto, Eutidemo afferma che anche chi \u00e8 padre \u00e8 padre di tutti - e a Ctesippo, che si rivolge ai due sofisti non tono arrogante, viene detto che, poich\u00e9 il cane che egli possiede \u00e8 sia \u201csuo\u201d sia \u201cpadre\u201d, bisogna concludere che quel cane \u00e8 \u201csuo padre\u201d (297d-299a). Inoltre, ancora con altri simili sofismi, Eutidemo afferma che nessuno ha bisogno di molti beni n\u00e9 di molto oro, e che gli oggetti visibili, in quanto suscettibili di vista, vedono (299b-300e).\nDionisodoro conduce poi Socrate in un sofisma sulla bellezza: se le cose belle partecipano un poco della bellezza in s\u00e9, che sta loro vicino, bisogna dedurne che quando Socrate si trova vicino a un bue, sar\u00e0 anch'egli un bue (300e-c). E ancora: se al fabbro conviene forgiare il bronzo e al macellaio squartare, allora sar\u00e0 conveniente forgiare il fabbro e squartare il macellaio; e poich\u00e9, infine, gli d\u00e8i sono dotati di anima, essi sono \u201canimali\u201d, e visto che Socrate pu\u00f2 disporre come meglio crede degli animali che gli appartengono, e anche venderli, allora egli potr\u00e0 vendere i propri d\u00e8i (301c-303a). A questo punto Ctesippo e Socrate si dichiarano sconfitti dinanzi all'invincibile sapienza dei due fratelli, che pu\u00f2 essere apprezzata e appresa da ben poche persone. Il pubblico presente sancisce con un applauso il trionfo dei sofisti, e Socrate non pu\u00f2 far altro che chiedere loro di accettarlo come allievo (303b-304b).\nEpilogo: l'utilit\u00e0 della filosofia.\nTerminato il resoconto della discussione, Critone rivela a Socrate la ragione della sua curiosit\u00e0. Uscendo dal ginnasio, egli ha infatti un breve scambio di battute con un anonimo ateniese, il quale si lamenta della vacuit\u00e0 dei discorsi che ha dovuto ascoltare, e quando Critone gli dice che la filosofia \u00e8 cosa graziosa, questi risponde:\nPlatone non dice esplicitamente il nome di questo personaggio, che quindi rimane anonimo; tuttavia, interrogato da Socrate, Critone rivela che si tratta di una persona esperta nell'arte di comporre discorsi, anche se non si \u00e8 esibito in pubblico (305c). Partendo da queste poche informazioni, alcuni interpreti hanno avanzato per l'anonimo i nomi di Antifonte e Isocrate, entrambi celebri e rispettati cittadini ateniesi, a cui il riserbo personale ha impedito di tenere discorsi pubblici. Isocrate in particolare, fondatore nel 390 a.C. di una scuola di \u201cfilosofia\u201d concorrente all'Accademia platonica, in orazioni come la \"Contro i sofisti\", l\"Encomio di Elena\" o l\"Antidosi\" mosse contro i filosofi - e i socratici in particolar modo - delle critiche molto simili a quelle dell'anonimo, accusandoli di perdere tempo con vuote chiacchiere prive di interesse e utilit\u00e0. Platone, quindi, potrebbe aver voluto rispondere cos\u00ec alle accuse dell'avversario, il quale, essendo un retore e trovandosi in una situazione mediana tra il filosofo e il politico, pur illudendosi di essere sapiente, \u00e8 invece inferiore ad entrambi, e quindi incapace di raggiungere la verit\u00e0 (305e-306d). E cos\u00ec, a Critone che gli chiede quale tipo di educazione deve scegliere per i figli, Socrate consiglia di prendere in esame personalmente la filosofia, al di l\u00e0 della bont\u00e0 di chi la insegna, e valutare se essa \u00e8 una disciplina utile oppure no."}
{"id": "841514", "revid": "287204", "url": "https://it.wikipedia.org/wiki?curid=841514", "title": "Club Atletico Huracan", "text": ""}
{"id": "841516", "revid": "399", "url": "https://it.wikipedia.org/wiki?curid=841516", "title": "Huracan", "text": "Nella mitologia maya, Huracan (anche Hurakan, Harakan o Jurakan) era la divinit\u00e0 del fuoco, del vento e delle tempeste. \u00c8 la principale divinit\u00e0 del Popol Vuh - il corpus letterario storico-mitologico del Regno Quich\u00e9 di Q'umarkaj - presente in ogni fase del racconto della creazione del mondo col nome di \"U K'ux Kaj\" (\"Cuore del cielo\") e descritta come spirito creatore e origine della vita. Sempre nel Popol Vuh \u00e8 anche colui che scatena il diluvio, e colui che chiede a Hunahp\u00f9 e Xbalanqu\u00e9 di uccidere il malvagio di Uucub Kakix\nDivinit\u00e0 di alto rango, Huracan era associato ad Hunab Ku, il Supremo dio Creatore dei Maya. Il nome deriva dal maya \"Jun Raqan\", \"colui che \u00e8 su una gamba\", con chiaro riferimento alla caratteristica forma del tornado. La corrispondente divinit\u00e0 azteca era Tezcatlipoca.Adirato con i primi uomini, invi\u00f2 il \"Gran Diluvio\" che \u00e8 una versione maya del Diluvio Universale. Si riteneva che avesse partecipato alla creazione dell'uomo, a partire dal mais. Di sembianze zoomorfe, era rappresentato con la testa di serpente o comunque con aspetto rettiloide.\nCorrisponde a divinit\u00e0 simili di altre culture precolombiane, quali Tohil, Bolon Tzacab, Cocijo e Tlaloc.\nLa parola spagnola Hurac\u00e1n (relativa al ciclone tropicale) deriva invece dal Taino. Alcuni sostengono erroneamente che questa voce spagnola \u00e8 stata incorporata dalla lingua maya, tuttavia, \u00e8 necessario ricordare che gli spagnoli hanno vissuto 30 anni nel Hispaniola e Cuba prima di raggiungere il Messico, e durante questo periodo sono stati registrati diversi uragani, in particolare il giugno 1494, il 3 agosto 1508, ed il 10 luglio 1509."}
{"id": "841518", "revid": "767487", "url": "https://it.wikipedia.org/wiki?curid=841518", "title": "UNIPOM", "text": "La Missione di Osservazione delle Nazioni Unite tra l'India e il Pakistan (UNIPOM dall'inglese \"United Nations India-Pakistan Observation Mission\") fu una missione delle Nazioni Unite decisa dal Consiglio di Sicurezza con la risoluzione 211 del 20 settembre 1965.\nLa missione aveva il mandato di supportare l'\"UNMOGIP\" nel monitorare il cessate-il-fuoco nella regione del Kashmir e del Jammu.\nLa missione si rece necessaria dopo che il governo pakistano e quello indiano avevano spedito contingenti militari nella regione.\nL'UNIPOM doveva tutelare la sicurezza degli osservatori dell'UNMOGIP e per evitare che la tensione tra i due paesi si trasformasse in guerra.\nLa missione termin\u00f2 quando i due paesi ritirarono le truppe, nel marzo 1966.\nI paesi contributori di personale militare furono:Australia, Belgio, Birmania, Brasile, Canada, Ceylon, Cile, Danimarca, Etiopia, Finlandia, Irlanda, Italia, Nepal, Nigeria, Nuova Zelanda, Norvegia, Paesi Bassi, Svezia e Venezuela.\nCollegamenti esterni.\nSito della Missione"}
{"id": "841519", "revid": "33751", "url": "https://it.wikipedia.org/wiki?curid=841519", "title": "Hurac\u00e1n", "text": ""}
{"id": "841522", "revid": "31886", "url": "https://it.wikipedia.org/wiki?curid=841522", "title": "Atto processuale civile", "text": "Gli atti processuali nel diritto processuale civile sono disciplinati dal titolo VI del I libro. Sono atti che, concatenati in un certo ordine tra loro, costituiscono la spina dorsale del processo civile e formano quello che viene chiamando procedimento civile. L'atto finale \u00e8 il provvedimento.\nFormalit\u00e0.\nLa forma degli atti, \u00e8 interamente disciplinata dal cpc.\nGli atti che non rispettano i requisiti previsti dal cpc sono nulli, e possono causare l'arresto del processo civile.\nAtto processuale \u00e8 ogni attivit\u00e0 che ha una immediata e diretta incidenza nell'instaurazione del processo e nel suo svolgimento fino al risultato finale"}
{"id": "841523", "revid": "93556", "url": "https://it.wikipedia.org/wiki?curid=841523", "title": "Tornello", "text": "Il tornello \u00e8 un sistema di controllo che permette il passaggio di una persona per volta, o per permettere il passaggio in una sola direzione.\nCostituisce un sistema semplice ed efficace di incanalamento e di controllo dei flussi di traffico pedonale.\nPu\u00f2 essere realizzato in modo tale da permettere il passaggio solo a chi inserisce una moneta, un gettone, un biglietto o altro, e all'occorrenza pu\u00f2 essere dotato di contagiri per misurare i transiti, fungendo cos\u00ec anche da contapersone. In questo modo il tornello \u00e8 usato per verificare il pagamento della tariffa prevista per usufruire di un servizio, ad esempio nel trasporto pubblico, o per limitare l'accesso ai soli aventi diritto, come ad esempio l'ingresso in un posto di lavoro.\nStoria ed applicazioni.\nGi\u00e0 intorno nel 1888-1890 i tornelli erano usati nel Regno Unito per regolare i flussi dei visitatori nelle Fiere del commercio e dell'industria.\nL'invenzione del tornello come strumento permanente di controllo degli accessi in un locale pubblico viene attribuita a Clarence Saunders, che lo avrebbe usato nel suo primo negozio \"Piggly Wiggly\" (il primo supermercato self-service aperto in USA) nel 1916.\nI tornelli vennero inizialmente usati, insieme ad altri tipi di varchi controllati, per consentire ai mandriani di uscire dai recinti senza lasciare uscire il bestiame. Nella piazza londinese di Lincoln's Inn Fields vi sono due passaggi che sono stati denominati da secoli \"Great Turnstile\" e \"Little Turnstile\" (Grande e Piccolo tornello), e risalenti a quando la piazza era ancora adibita a pascolo.\nLa prima massiccia installazione di tornelli fu per l'impianto sportivo di Hampden Park in Glasgow, Scozia.\nGi\u00e0 nella prima met\u00e0 del XX secolo, in Gran Bretagna era fatto comune che l'ingresso ai bagni pubblici fosse regolato da tornelli.\nI tornelli meccanici usano un cricchetto (un ingranaggio dotato di un dente d'arresto per impedire il ritorno) per consentire la rotazione in una sola direzione, permettendo il passaggio delle persone in un solo senso. L'elettronica ha oggi sostituito in molti casi la meccanica.\nOggi \u00e8 in uso anche una versione pi\u00f9 grande del tradizionale tornello, detto \"High Entrance/Exit Turnstile\" (HEET), costituito da quattro pannelli di griglie in tubolare metallico disposti a croce, che funzionano come una porta girevole. \u00c8 soprannominato anche \"iron maiden\", poich\u00e9 ricorda una Vergine di Norimberga (lo strumento di tortura medievale), o come \"high-wheel\".\nA Chicago e in altre citt\u00e0 americane \u00e8 anche noto come \"Rotogate\", ed \u00e8 molto usato nelle stazioni della metropolitana non presidiate da personale. In Europa, il termine \"Rotogate\" si riferisce ad un altro tipo di sistema, diverso dal tornello alto o basso, e costituito da una o due sbarre che si muovono a spinta, ritornando poi in posizione. \u00c8 usato tipicamente per consentire l'accesso per i disabili.\nTornelli in Russia.\nNei trasporti pubblici russi i tornelli furono utilizzati, a partire dal 7 novembre 1958, esclusivamente per controllare gli accessi al sistema metropolitano sotterraneo di Mosca.\nIl trasporto ferroviario suburbano e gli autobus cittadini invece facevano affidamento sull'onest\u00e0 dei viaggiatori, evitando qualsiasi tipo di barriera d'accesso controllata.\nCon la caduta del regime sovietico, i trasporti entrarono in un sistema di business competitivo e la raccolta delle tariffe divenne un punto importante per la gestione economica dell'azienda. Vennero installati tornelli anche nelle stazioni principali e nei terminal ferroviari.\nA partire dai primi anni 2000, piuttosto che controllare il transito nelle numerose stazioni degli autobus a Mosca le autorit\u00e0 del trasporto pubblico hanno deciso di installare tornelli all'interno degli autobus stessi, di fronte alla porta d'accesso. Questo ha comportato un aumento della raccolta tariffaria, ma ha causato proteste per via del fatto che ha ridotto la velocit\u00e0 di salita sul veicolo.\nIl tornello come strumento di prevenzione della violenza.\nIn Italia l'introduzione della legge Pisanu contro la violenza negli stadi, rende obbligatorio l'uso di tornelli come sistema di controllo degli accessi ai luoghi di manifestazioni sportive.\nNegli impianti sportivi il tornello \u00e8 di norma controllato da dei lettori magnetici o ottici per il riconoscimento dell'idoneit\u00e0 del biglietto o \u00e8 azionato da un operatore che esegue il controllo a mano.\nL'importanza di questo attrezzo \u00e8 andato al di l\u00e0 della sua utilit\u00e0 tecnica, divenendo nel 2007 un simbolo della inadeguatezza di gran parte delle strutture sportive che ospitano squadre di calcio di serie A e serie B. La mancanza di tali strutture, sarebbe infatti in parte responsabile di episodi di violenza accaduti nel mondo del pallone, rappresentando quantomeno uno strumento di contrasto verso questi atti teppistici.\nSalto del tornello.\nIl \"salto del tornello\" \u00e8 una pratica, nella preponderante maggioranza dei casi illecita, con la quale si scavalca il tornello di ingresso per non pagare la relativa tariffa. \u00c8 usata soprattutto nei trasporti metropolitani.\nQuesto sistema \u00e8 oggi contrastato, oltre che dalle telecamere di sorveglianza, tramite l'adozione di barriere pi\u00f9 alte, che coprono l'intero passaggio. Inoltre in diversi sistemi metropolitani (come quello londinese) viene richiesto il biglietto non solo all'ingresso, ma anche all'uscita, per cui scavalcare il tornello all'ingresso rende difficile uscire dalla stazione di arrivo dovendo effettuare un nuovo salto di tornello."}
{"id": "841528", "revid": "767487", "url": "https://it.wikipedia.org/wiki?curid=841528", "title": "UNDOF", "text": "La Forza di disimpegno degli osservatori delle Nazioni Unite (UNDOF dall'inglese \"United Nations Disengagement Observer Force\") \u00e8 una missione delle Nazioni Unite, decisa con la risoluzione 350 del Consiglio di sicurezza il 31 maggio 1974, per supervisionare il disimpegno delle truppe siriane ed israeliane al confine tra le due nazioni.\nLa missione si rese necessaria per stemperare il clima di tensione tra i due paesi per la contesa delle alture del Golan e per fare da \"cuscinetto\" tra i due Stati, al fine di evitare - con la propria presenza - che la situazione di tensione si trasformasse in guerra.\nIl quartier generale, \"Camp Faouar\", si trova in territorio siriano; attualmente il contingente \u00e8 composto da 1.048 militari, e il comandante della missione \u00e8 il generale austriaco Wolfgang Jilke.\nLe nazioni che hanno contribuito al contingente militare sono: Austria, Canada, India, Giappone, Nepal, Polonia e Slovacchia.\nIl costo della missione si aggira intorno ai 40 milioni di dollari annui."}
{"id": "841538", "revid": "125643301", "url": "https://it.wikipedia.org/wiki?curid=841538", "title": "Ray Sharkey", "text": "Biografia.\nNato a Brooklyn, New York, proveniva da una famiglia non agiata. Studi\u00f2 recitazione all'Herbert Berghof Studio a New York e debutt\u00f2 al cinema nel 1974 con una piccola parte in \"Happy Days - La banda dei fiori di pesco\". Sharkey apparve circa quaranta volte in film mentre una dozzina furono le sue apparizioni in show televisivi.\nNel 1981 vinse un Golden Globe come \"Miglior Attore in Commedie o Musical\" per la sua interpretazione in \"Rock Machine\" e l'anno seguente fu candidato per un altro Golden Globe come \"Miglior Attore in una Miniserie o un Telefilm\" per \"The Ordeal of Bill Carney\".\nNel 1987 interpret\u00f2 Sonny Steelgrave nella prima stagione della serie televisiva \"Oltre la legge - L'informatore\". Dipendente da alcol e droga, nel 1992 fu arrestato mentre era a Vancouver per possesso di cocaina e eroina.\nMor\u00ec a causa di complicazioni dovute all'AIDS a New York a soli 40 anni nel 1993. Sharkey \u00e8 sepolto nel Saint Charles Cemetery a Farmingdale, Long Island, New York."}
{"id": "841540", "revid": "767487", "url": "https://it.wikipedia.org/wiki?curid=841540", "title": "Prophecy (Soulfly)", "text": "Prophecy \u00e8 il quarto album in studio del gruppo musicale statunitense Soulfly, pubblicato il 30 marzo 2004 dalla Roadrunner Records.\nDescrizione.\nL'unico singolo dell'album \u00e8 stato \"Prophecy\". La decima traccia \"In the Meantime\" \u00e8 una cover degli Helmet."}
{"id": "841546", "revid": "5016", "url": "https://it.wikipedia.org/wiki?curid=841546", "title": "Bhadgaon", "text": ""}
{"id": "841547", "revid": "1318658", "url": "https://it.wikipedia.org/wiki?curid=841547", "title": "Bhaktapur", "text": " \nBhaktapur (\u092d\u0915\u094d\u0924\u092a\u0941\u0930 - \"Bhaktapura\"), anche conosciuta come Bhadgaon o Khwopa, \u00e8 un'antica citt\u00e0 newari nella parte est della valle di Kathmandu, in Nepal.\nSi trova nel distretto di Bhaktapur e ha circa 80\u00a0000 abitanti.\nStoria.\nFu probabilmente fondata nel IX secolo ed alla fine del XII secolo divenne capitale del regno Malla con Ananda Malla. Fu costruita a forma di triangolo ai cui estremi sorgevano tre templi dedicati al dio Ganesh, protettore della citt\u00e0. A partire dal XVI secolo Bhaktapur domin\u00f2 politicamente ed economicamente il Nepal e fu un importante centro di transito carovaniero sulla rotta tra India e Tibet. In questo periodo fior\u00ec anche come centro commerciale e la citt\u00e0 si espanse nella zona dell'attuale Piazza Durbar.\nSul finire del XVIII secolo sotto il regno di Bhupatindra Malla la citt\u00e0 ebbe il suo apice contando ben 172 templi e monasteri, 77 cisterne, 172 rifugi per pellegrini e 152 pozzi. Con la conquista di Prithvi Narayan Shah nel 1768 la citt\u00e0 perse il ruolo di dominio sul Nepal ma si mantenne a lungo indipendente.\nIl terremoto del 1934 distrusse diversi edifici che successivamente furono ricostruiti. Negli anni '70 grazie ad un finanziamento tedesco la citt\u00e0 venne restaurata e dotata di moderni servizi essenziali.\nTerremoto dell'aprile 2015.\nIl terremoto del 25 aprile 2015 ha danneggiato ben 116 siti storici della citt\u00e0. 67 sono stati pesantemente danneggiati, 49 solo in maniera parziale. Il terremoto ha colpito piazza Durbar forse il luogo pi\u00f9 significativo della citt\u00e0. Chi edifici comunali: tempio di Rameshwor, Batsala, Narayan, Siddilaxmi, Biswaroopa, Siddiganesh, Sweetbhairav, Siva Mahadev, Degaina, Sattal, Pati e Pujari Mathas sono stati anche danneggiati. Si stima che per la ricostruzione e il ripristino dei danni siano necessari oltre 293 milioni di Rupie nepalesi.\nArte ed architettura.\nPiazza Durbar.\nOggi \u00e8 un sito archeologico patrimonio dell'umanit\u00e0 dell'UNESCO, tra i pi\u00f9 visitati del Nepal, famoso soprattutto per la sua piazza Durbar. Qui si trova il \"Palazzo delle 55 finestre\" costruito nel XV secolo da re Yakshya e rimodellato nel XVII secolo da re Bhupatendra, sempre della dinastia Malla. L'intera parte storica \u00e8 in stile newari ed \u00e8 punteggiata da diversi templi a pagoda (tra cui quello dedicato a Pashupati e quello di Vatsala. La pagoda pi\u00f9 famosa \u00e8 tuttavia Nyatapola, fatta costruire nel 1702 da Bhupatendra e dedicata a Siddhi Lakshmi, la dea madre del Tantra.\nPiazza Taumadhi.\nTempio di Nyatapola.\nIl \"tempio di Nyatapola\" sito in \"Taumadhi Tole\" \u00e8 uno tra i pi\u00f9 alti e raggiunge i 30 ma di altezza. Venne edificato nel 1702 sotto il re Bhupatindra Malla con tecniche e materiali di buona qualit\u00e0, tanto da resistere efficacemente al terremoto del 1934, seppure l'ultimo piano venne ricostruito. La scala di accesso \u00e8 fiancheggiata da una serie di sculture che raffigurano i guardiani protettori. Il tempio \u00e8 dedicato a \"Siddhi Lakshmi\" ossia una delle incarnazioni della dea Durg\u0101 (Parvati). All'interno del tempio di \u00e8 la statua terrificante della dea.\nAccanto alla porta del tempio sono scolpiti otto simboli bene auguranti del buddismo, esempio della stretta commistione tra le due principali religioni del Nepal.\nTempio di Bhairava Nath.\nIl \"tempio di Bhairava Nath\" \u00e8 dedicato a Bhairava l'incarnazione terribile di Shiva. Il tempio risale al XVII secolo con un primo ampliamento del 1717 voluto da Bhupatindra Malla e l'aggiunta di un piano dopo il restauro post sisma del 1934. Tra le pareti del tempio sono visibili delle ruote e delle parti del carro normalmente utilizzato per la festa di Bisket Jatra dedicata a Bhairava. Nella facciata vi sono due leoni in ottone che sorreggono la bandiera nepalese.\nTempio di Til Mahadev Narayan.\nIl \"tempio di Til Mahadev Narayan\" \u00e8 a due piani e dedicato a Til Mahadev \u00e8 sormontato da simboli sacri a Vishnu ma anche di Shiva. Vi \u00e8 presente anche una targa che raffigura la divinit\u00e0 buddista Vajrayogini.\nPiazza Tachupal.\nPiazza Tachupal o Tachupal Tole era la piazza centrale della citt\u00e0 fino al XVI secolo e ospitava anche il palazzo reale.\nTempio di Dattatreya.\nQuesto tempio edificato nel 1427 \u00e8 dedicato a Dattatreya, una divinit\u00e0 che fonde le caratteristiche di Braham, Vishnu e Shiva. La parte anteriore venne aggiunta successivamente. I tre piani del tempio poggiano su una base in mattoni con scene erotiche. Mentre sono visibili una statua di Garuda e una coppia di lottatori Malla all'ingresso.\nTempio di Bhimsen.\nTempio del XVII secolo dedicato al dio dei commerci Bhimsen. Il tempio \u00e8 a due piani e dietro di esso vi \u00e8 un hiti chiamato \"Bhimsen Pokhari\".\nPujari Math.\n\u00c8 un edificio originariamente utilizzato come \"math\" (abitazione per ind\u00f9) e venne costruito nel XV secolo durante il regno di Yaksha Malla, poi ricostruito nel 1763. Nel 1979 degli architetti tedeschi hanno restaurato l'edificio come dono al sovrano Birendra. L'elemento pi\u00f9 famoso dell'edificio \u00e8 senza dubbio \"la finestra del pavone\" del XV secolo, finemente scolpita nel legno.\nL'interno dell'edificio ospita il \"Museo dell'intaglio del legno\".\nTempio di Salan Ganesh.\nQuesto tempio si trova sul lato settentrionale della piazza e risale al 1654. Alle spalle di esso vi \u00e8 una vasca: \"Ganesh Pokhari\".\nCultura e religione.\nLa cittadina \u00e8 ancora un importante centro religioso induista (il suo nome significa \"la citt\u00e0 dei devoti\") e ogni anno, in autunno, vi si tiene la festa del Deasin, con sacrifici animali alla dea Durg\u0101.Altra festivit\u00e0 importante \u00e8 quella del Bisket Jatra o festa di capodanno dove si festeggia per un'intera settimana l'anno nuovo secondo il calendario nepalese (met\u00e0 aprile) in cui viene fatto sfilare un carro dedicato al dio Bhairava, una delle manifestazioni di Shiva.\nMolti anziani della zona parlano ancora l'antica lingua newari (d'origine tibeto-birmana) anzich\u00e9 il nepalese.\nBhaktapur \u00e8 nota in Nepal anche per la particolare qualit\u00e0 del suo yogurt, lo \"Juju dhau\".\nEconomia.\nTurismo.\nRaggiungibile in circa mezz'ora di automobile dalla capitale, \u00e8 visitabile dagli stranieri solo a pagamento (15 dollari)."}
{"id": "841548", "revid": "5016", "url": "https://it.wikipedia.org/wiki?curid=841548", "title": "Khwopa", "text": ""}
{"id": "841551", "revid": "316629", "url": "https://it.wikipedia.org/wiki?curid=841551", "title": "Rivolta di Kron\u0161tadt", "text": "La Rivolta di Kron\u0161tadt (in russo: \"\u041a\u0440\u043e\u043d\u0448\u0442\u0430\u0434\u0442\u0441\u043a\u043e\u0435 \u0432\u043e\u0441\u0441\u0442\u0430\u043d\u0438\u0435\") del 1921 fu un'insurrezione condotta dagli stessi marinai (che per la maggior parte provenivano da famiglie contadine) e dai soldati russi che avevano contribuito alla riuscita della Rivoluzione di Ottobre, uniti con i cittadini di Kron\u0161tadt contro il potere centrale bolscevico di Lenin, e a favore di un autogoverno basato su coordinamenti dei lavoratori di tipo federale e libertario, in quanto gli stessi si erano dispersi su tutto il territorio sovietico durante la guerra civile e molti di essi erano caduti in combattimento.\nGli eventi.\nKron\u0161tadt era stata, nel 1905, gi\u00e0 teatro dei prodromi rivoluzionari, poi repressi nel sangue dalle truppe zariste, e divenuta successivamente terra di confino per gli oppositori, configurandosi come una protagonista della Rivoluzione russa del 1905. I marinai erano stati da Trotsky onorati come \u00abvalore e gloria della Russia rivoluzionaria\u00bb.\nNella prima met\u00e0 del 1917, nell'ambito della Rivoluzione di febbraio che aveva gi\u00e0 portato alla caduta dell'Impero zarista, venne proclamata la nascita della Repubblica di Kron\u0161tadt, che gi\u00e0 indicava un orientamento federalista, progressivamente orientata a un socialismo pi\u00f9 umano e meno autoritario, definibile come anarco-comunismo, o comunismo libertario. Nel corso dell'esperienza autonomista, vi furono interventi di abolizione della propriet\u00e0 privata, ridistribuzione delle risorse e delle case ai cittadini, azioni di democrazia diretta di varia natura.\nLa vita partecipativa del soviet di Kron\u0161tadt godeva della disponibilit\u00e0 dell'enorme cortile interno della fortezza, capace di pi\u00f9 di 30\u00a0000 posti, dove si svolgevano gli incontri ed i dibattiti dei comitati.\nAll'indomani della rivoluzione d'ottobre analoga esperienza da parte di un gruppo di marinai delusi dalle politiche del governo di Lenin (in particolare l'aver distribuito la terra in propriet\u00e0 privata anzich\u00e9 collettivizzarla) si ritirano su un'isola del golfo di Finlandia fondandovi la Repubblica Sovietica di Naissaar, allo scopo di crearvi una \"societ\u00e0 ideale\" di stampo comunista.\nNel pieno della rivolta contadina contro le requisizioni partita da Tambov (la pi\u00f9 estesa e pericolosa dalla rivoluzione di ottobre, che coinvolge quasi mezza Russia etnica) e dopo che per l'intero mese di febbraio scioperi operai hanno scombussolato Pietrogrado, la ribellione ebbe luogo nel marzo del 1921 nella base navale di Kron\u0161tadt, situata sull'isola di Kotlin, di fronte a Pietrogrado, oggi San Pietroburgo. Le cause scatenanti furono le pessime condizioni di vita dovute al comunismo di guerra, imposto dai bolscevichi per vincere la guerra civile e pi\u00f9 in generale l'assenza di dibattito partecipato e locale, nell'ambito del governo originato dalla rivoluzione, che prese qui una direzione libertaria. \u00abTutto il potere ai Soviet e non ai partiti\u00bb fu una delle parole d'ordine che schierarono la rivolta comunitaria in senso propriamente anarchico, in contrapposizione alla burocratizzazione e centralizzazione della maggior parte dell'azione conseguente alla rivoluzione d'ottobre.\nIl giorno 1\u00ba marzo, nel corso di una pubblica assemblea, la guarnigione della base aveva approvato una risoluzione in 15 punti da proporre al governo bolscevico. Essa rilevava che i soviet non rappresentavano pi\u00f9 gli interessi dei lavoratori e quindi andavano rieletti, sosteneva la necessit\u00e0 di aumentare il grado di partecipazione nella nuova societ\u00e0 e metteva in discussione la politica economica del governo. Il giorno seguente i marinai si ammutinarono e formarono un comitato provvisorio. La rivolta venne coordinata principalmente dall'anarco-sindacalista Stepan Maksimovi\u010d Petri\u010denko, gi\u00e0 ingegnere appartenente all'equipaggio della nave da guerra \"Petropavlovsk\".\nL'azione militare.\nLe forze bolsceviche, in quei frangenti gi\u00e0 variamente in lotta con rivolte della sinistra, di stampo libertario e socialista rivoluzionario, tra cui la guerra contro l'armata ucraina Machnov\u0161\u010dina, ebbero mandato di sedare ogni insurrezionalismo. Nonostante diverse opposizioni interne al partito, e azioni di convincimento sul comitato centrale tra cui quelle di Emma Goldman e Alexander Berkman, la risoluzione del contrasto con l'intervento armato ebbe la meglio.\nIl giorno 7 marzo l'Armata Rossa, guidata da Michail Tucha\u010devskij, attacc\u00f2 Kron\u0161tadt, sfruttando il manto di ghiaccio che ancora copriva le acque di fronte a Pietrogrado. Tra il 17 e il 19 marzo i bolscevichi, a prezzo di molte perdite, riuscirono a penetrare nella base e arrestarono gli insorti, molti dei quali furono passati per le armi. Stepan Petri\u010denko non venne catturato ma ripar\u00f2 in Finlandia, dove continu\u00f2 l'azione politica contro i bolscevichi fino al 1940, anno della sua espulsione verso l'URSS per contrasti con il governo finlandese durante la guerra d'inverno russo-finnica. Deportato in campo di prigionia, l\u00ec morir\u00e0 nel 1947.\nIl bombardamento della base da parte dell'Armata Rossa comandata da Tucha\u010devskij ed ordinato da Lev Trockij \u00e8 visto da alcuni storici come l'evento che pone fine alla fase candida del periodo rivoluzionario in Russia.\nLiquidato dai massimi dirigenti bolscevichi come una rivolta prettamente borghese, e considerato dagli anarchici come la \"quarta rivoluzione russa\" (dopo quella del 1905, di febbraio, e d'ottobre), definitivamente libertaria, vedendo in tale evento molto pi\u00f9 che il caso localizzato e contingente al quale apparentemente si riduce storiograficamente. Una 4\u00b0 rivoluzione, tentata come reazione alle politiche di un governo visto come causa di continue rivolte contadine e dei recenti scioperi operai; tentativo che nelle intenzioni, rovesciando i bolscevichi, avrebbe dovuto instaurare il comunismo definitivo evolvendo il comunismo \"di guerra\" attuando innanzitutto la collettivizzazione delle terre come soluzione definitiva alle continue rivolte contadine. Nonostante il fallimento l'episodio contribu\u00ec ad aprire un dibattito sulla politica economica da seguire, tanto \u00e8 vero che contemporaneamente Lenin convinse il partito a mettere fine all'economia di guerra e a dare inizio alla Nuova politica economica o NEP. Sebbene Lenin avesse inizialmente inteso la NEP come una fase di reflusso solo provvisoria e contingente indotta dall'emergenza, il sistema inizialmente praticato non fu pi\u00f9 ripristinato; per questo, nonostante Karl Marx non abbia mai indicato precisamente in cosa dovesse consistere in pratica il sistema comunista, gli interpreti marxisti \"puristi\" ritengono che l'abbandono del comunismo \"di guerra\" basato sul metodo distributivo del razionamento (ossia secondo loro del comunismo tout court, da evolvere in seguito ma non abbandonare totalmente come, secondo questa interpretazione, invece fece Lenin) abbia rappresentato l'abbandono del sistema comunista stesso, non considerando essi pi\u00f9 tale quello che ne segu\u00ec ma solo un capitalismo di stato sminuito come \"leninismo\" ritenendo essi assolutamente imprescindibile dal sistema comunista l'abolizione del concetto stesso di \"unit\u00e0 di conto\" conseguentemente rappresentato dal denaro nel suo utilizzo come mezzo di scambio e di accumulazione di valore (\"capitale\") e quindi inconciliabile con il comunismo la sua esistenza che Marx implicitamente non avrebbe contemplato."}
{"id": "841552", "revid": "1305772", "url": "https://it.wikipedia.org/wiki?curid=841552", "title": "Apple Panic", "text": "Apple Panic \u00e8 un videogioco per Apple II prodotto dalla Br\u00f8derbund nel 1981, poi portato anche ad altri home computer nel 1982. \u00c8 un videogioco a piattaforme a schermata fissa, anche se manca la capacit\u00e0 di saltare, tipica di questo genere.\n\u00c8 una rivisitazione del videogioco arcade \"Space Panic\" del 1980, che nelle sale giochi ebbe scarso successo, probabilmente per l'eccessiva difficolt\u00e0, ma \"Apple Panic\" ne fu un efficace rifacimento.\nModalit\u00e0 di gioco.\nIl giocatore controlla un omino in grado di camminare orizzontalmente su delle piattaforme di mattoni e salire/scendere delle scale a pioli. Ogni livello brulica di mostri, che si muovono nello stesso modo e alla stessa velocit\u00e0, ma in modo completamente casuale, e che sconfiggono il giocatore se lo toccano. Scopo del gioco \u00e8 eliminare tutti i mostri prima che scada il tempo, passando cos\u00ec al livello successivo.\nL'unica arma dell'omino \u00e8 una pala, con la quale pu\u00f2 scavare o richiudere in pochi secondi delle buche attraverso i pavimenti. Se un mostro cade in un buco rimane intrappolato per parecchi secondi, e durante quel tempo l'omino ha l'opportunit\u00e0 di tornare a richiudere il buco, facendo precipitare il mostro al piano di sotto e uccidendolo. Il buco si richiude anche se il mostro riesce a liberarsi prima. L'omino pu\u00f2 usare le buche anche per gettarsi al piano sottostante (per quanto cada dall'alto, rimane illeso).\nUn altro modo per uccidere un mostro \u00e8 fargliene cadere in testa un altro, ma \u00e8 una mossa molto rara che richiede una buona dose di tempismo e fortuna.\nNei primi livelli i mostri sono tutti uguali (rappresentano delle mele giganti animate, da cui il titolo del gioco) e aumentano solo in numero, ma pi\u00f9 avanti compaiono altri due tipi di mostri, la cui difficolt\u00e0 in pi\u00f9 \u00e8 che devono cadere da un'altezza pi\u00f9 elevata per essere uccisi, rispettivamente 2 e 3 piani. Per far ci\u00f2, l'omino deve scavare delle buche esattamente allineate una sopra l'altra, altrimenti il mostro rimane illeso nella caduta."}
{"id": "841553", "revid": "155634", "url": "https://it.wikipedia.org/wiki?curid=841553", "title": "Appio Claudio (Roma)", "text": "Appio Claudio \u00e8 il venticinquesimo quartiere di Roma, indicato con Q. XXV.\nIl toponimo indica anche la zona urbanistica 10B del Municipio Roma VII di Roma Capitale.\nPrende il nome dal politico e letterato romano Appio Claudio Cieco, a cui si deve la costruzione della via Appia e di opere idriche.\nGeografia fisica.\nTerritorio.\nSi trova nel quadrante est della citt\u00e0.\nA nord-est l'Appio Claudio confina direttamente con il quartiere Don Bosco (dal quale \u00e8 diviso da via Tuscolana). Ad est, via delle Capannelle separa il quartiere dalla zona di Capannelle nel tratto tra la Tuscolana e l'Appia nuova.\nAd ovest, la via Appia Nuova forma il confine con la zona di Torricola e con l'Appio-Pignatelli fino a via del Quadraro che delimita, sempre ad ovest, l'Appio Claudio dal quartiere Tuscolano (tratto compreso tra l'Appia Nuova e la Tuscolana).\nStoria.\nI film del neorealismo degli anni del dopoguerra ci mostrano i paesaggi di una zona non edificata in prossimit\u00e0 degli stabilimenti di Cinecitt\u00e0. Spesso, sullo sfondo delle scene si riconosce la cupola della vicina chiesa di Don Bosco, allora ancora solitaria in mezzo alla campagna. Ad esempio, Pier Paolo Pasolini, nel suo film \"Mamma Roma\", ha scelto la zona dove adesso sorge la parrocchia di San Policarpo per realizzare molte scene del film.\nIl quartiere fu costruito in massima parte negli anni cinquanta anche grazie all'intervento dell'INA-Casa. La nascita del quartiere fu seguita da una lenta crescita delle infrastrutture. La zona era, fin dall'inizio, afflitta da problemi di piccola criminalit\u00e0 e da conflitti tra gli abitanti del quartiere e quelli degli insediamenti, detti all'epoca degli anni '60/'70 \"baraccati\"; si trattava di gente nomade o proveniente da regioni come Abruzzo, Molise e Calabria. Questi dormivano sotto l'acquedotto Felice, dove avevano costruito delle casette, chiamate appunto baracche. Proprio in queste improvvisate costruzioni che sorgevano alle spalle della parrocchia di San Policarpo, un prete di nome Don Sardella realizz\u00f2 la prima scuola per queste persone. Lo smantellamento di questa comunit\u00e0 inizi\u00f2 negli anni settanta con l'occupazione della parrocchia di San Policarpo e l'assegnazione di appartamenti grazie all'interessamento del parroco di allora Mons. Sisto Gualtieri; una parte degli sfollati si rec\u00f2 a vivere in appartamenti a Ostia Lido, altri in appartamenti vicini alla parrocchia stessa.\nOggi, l'area ristrutturata totalmente \u00e8 chiamata Parco degli Acquedotti, in quanto ne sono presenti diversi: uno di epoca romana (IV secolo), l'Acquedotto Claudio; un secondo venne fatto restaurare da Papa Sisto V Felice Peretti nel XVI secolo e per questo fu denominato Acquedotto Felice. Nel 1980 una consistente spinta allo sviluppo urbano fu data dall'apertura della Linea A della metropolitana di Roma, di importanza vitale per il quartiere. Il completamento dei lavori avvenne in vent'anni, tra interruzioni, blocchi della viabilit\u00e0 a ridosso delle stazioni e polemiche. Sempre agli anni ottanta risalgono gli interventi di valorizzazione del parco, con la demolizione delle ultime baracche. Nel 2007 gli ultimi orti abusivi presenti all'interno del parco furono smantellati ridonando la bellezza ed il libero uso a tutti i cittadini di un parco dotato di notevoli ricchezze archeologiche.\nDiventa ufficialmente quartiere nel 1961, soppiantando parte del suburbio Tuscolano, di cui si possono ancora trovare alcune targhe stradali con la numerazione S. V.\nMonumenti e luoghi d'interesse.\nSiti archeologici.\nDi grande importanza culturale \u00e8 il Parco degli Acquedotti, detto anche parco di San Policarpo o anche di via Lemonia. \u00c8 percorso da uno dei tratti pi\u00f9 suggestivi dell'Acquedotto Claudio, dell'Acquedotto Felice e dell'Acqua Marcia. Tra i tre, quello pi\u00f9 imponente \u00e8 senza dubbio l'Acquedotto Claudio, restaurato nel 776 dal papa Adriano I dopo la guerra gotica ed andato in seguito in rovina. Verso la fine del Medioevo, parte della sostanza dell'acquedotto fu demolita per ricavarne materiale edilizio: \u00e8 stata questa la causa delle lacune che oggi ne caratterizzano il percorso creando un caratteristico andamento a singhiozzo.\nNel parco si trovano, oltre agli acquedotti ed alla chiesa parrocchiale, dei reperti archeologici di diversi tipi. Tra questi, si ricorda la tomba dei Cento Scalini.\nGeografia antropica.\nUrbanistica.\nNel territorio dell'Appio Claudio si estendono gran parte dell'omonima zona urbanistica 10B e parte della 10C Quarto Miglio.\nCome avviene in parecchie aree urbane della capitale, le denominazioni ufficiali dei quartieri non corrispondono necessariamente a quelle usate nel linguaggio corrente: insieme al quartiere di Don Bosco, l'Appio Claudio coincide, in parte, con la zona di Roma comunemente chiamata Cinecitt\u00e0 per via dei vicini stabilimenti cinematografici.\nL'area edificata del quartiere si trova adiacente alla via Tuscolana, all'altezza di viale Giulio Agricola e largo Appio Claudio, dove risiedeva fino al Duemila l'omonimo mercato. A sud di questa zona si estende una superficie non edificata che comprende il Parco degli Acquedotti percorso appunto, da nord-est a sud-ovest, da alcuni acquedotti, dalla via Appia Nuova e dalle due ferrovie che portano in direzione di Cassino e di Formia. Principalmente caratterizzato da imponenti casamenti condominiali di sette-otto piani, con strade strette e privi di spazi verdi interni, tipiche dell'edilizia popolare anni cinquanta-sessanta, il quartiere si distingue a ridosso del Parco e nella caratteristica via Lemonia per delle abitazioni meno intensive.\nPresso l'Appia Nuova \u00e8 situata la zona residenziale dello Statuario, unita al territorio dell'Appio Claudio dopo la seconda guerra mondiale. Il nome di questa zona, di antiche origini, potrebbe avere a che fare con il ritrovamento di numerose statue nelle vicinanze, oppure dal fatto che vi abitavano originariamente diversi scultori.\nInfrastrutture e trasporti.\nStrade.\nPer quanto riguarda i punti principali del quartiere, si ricorda via Tuscolana, la principale arteria dell'intera zona, dal traffico intenso per il quale sono stati necessari numerosi interventi viari e ricca di esercizi commerciali.\nIl quartiere \u00e8 collegato con il centro della capitale con la linea A della metropolitana.\nParte del traffico di transito percorre la via Appia Nuova dal centro e dal Tuscolano, in direzione dell'ippodromo delle Capannelle."}
{"id": "841554", "revid": "200154", "url": "https://it.wikipedia.org/wiki?curid=841554", "title": "Africa tedesca del Sud Ovest", "text": ""}
{"id": "841556", "revid": "1234424", "url": "https://it.wikipedia.org/wiki?curid=841556", "title": "Pietro de' Crescenzi", "text": "Studioso di filosofia, di medicina, di scienze naturali, di giurisprudenza, \u00e8 considerato il maggiore agronomo del Medioevo occidentale.\nTeorizz\u00f2, nel \"Ruralium Commodorum libri XII\" (subito volgarizzato in toscano), tecniche agronomiche e di coltivazione dei giardini, la cui applicazione determiner\u00e0 elementi caratteristici del paesaggio agrario moderno in Italia. Previde norme per i giardini \"dei re e dei signori\", ma anche \"delle persone mezzane\": i primi cinti di mura, con fontana e \"selva d'alberi\"; i secondi cinti di siepi, alberi da frutto, ma non privi di una \"pergola ombrosa\".\nIl trattato fu uno dei pochissimi testi di agronomia a vedere la luce nel periodo medievale. Tra la composizione dell'ultima grande opera agronomica della latinit\u00e0, la monumentale enciclopedia di Plinio, e le prime espressioni dell'agronomia della Rinascenza, trascorsero infatti milletrecento anni durante i quali furono pubblicati solo tre testi: uno in greco, la \"Geoponica\", compilazione mediocre attribuita (almeno per il suo nucleo centrale) a Cassiano Basso; uno in arabo, il \"Libro dell'agricoltura\" dell'arabo Ab\u016b Zakariy\u0101 ibn al-Aww\u0101m, uno dei capolavori dell'agronomia di tutti i tempi; e, appunto, il \"Ruralium Commodorum libri XII\" del Crescenzi (\"Trattato dell'Agricoltura\"), del 1304, scritto in lingua latina.\nBiografia.\nCrescenzi studi\u00f2 filosofia e scienze all'Universit\u00e0 di Bologna gi\u00e0 celebre in quei tempi. Si laure\u00f2 in diritto sotto il celebre Azzone Soldanus.\nCrescenzi \u00e8 giudice bolognese al tempo di Dante Alighieri. Come tutti i dottori in diritto laureati a Bologna gode di vaste possibilit\u00e0 di impiego, siccome come podest\u00e0 le citt\u00e0 italiane preferiscono un giudice estraneo, libero da legami locali che ne minaccino l'imparzialit\u00e0. Crescenzi \u00e8 giudice in citt\u00e0 diverse, viaggiando conosce l'agricoltura delle regioni d'Italia, che, ritiratosi in pensione, descrive in un'opera di cospicuo volume, la summa agronomica del medioevo latino: \"Liber ruralium commodorum\", ovvero \"Libro dei benefici agricoli\".\nNella vastit\u00e0 del disegno sono comprese tutte le colture principali, cereali e leguminose, ortaggi, frutti e vite, precetti per la manipolazione delle derrate, l'elenco delle propriet\u00e0 medicinali di ogni pianta, l'opera si chiude con consigli per la caccia e l'uccellagione.\nUnica opera agronomica del Medioevo, il \"Liber\" conobbe immensa diffusione. Le pi\u00f9 autorevoli fonti che hanno eseguito il computo hanno contato 12 incunaboli e edizioni latine, 18 edizioni italiane precedenti l'Ottocento, 12 tedesche, 15 francesi, una inglese. Nonostante il successo delle edizioni, sul valore dell'opera il giudizio \u00e8 controverso: critici autorevoli rilevano che Crescenzi manca di spirito sperimentale, pi\u00f9 che descrivere fenomeni rilevati personalmente costruisce un universo di concetti obbedienti ai canoni di un aristotelismo ormai privo di vitalit\u00e0. Dalla nascita dell'agricoltura moderna l'opera si \u00e8 eclissata, infatti, dalla cultura agronomica, dall'Ottocento al successo editoriale si \u00e8 sostituito l'oblio. Se un agronomo poteva trovare, nell'Ottocento, e pu\u00f2 trovare, ancora oggi, suggerimenti vitali leggendo il latino Columella, o l'arabo-andaluso ibn al-Awwam, \u00e8 difficile possa reperire suggestioni significative nell'Opus del giudice bolognese, di cui cerca di rinverdire la fama, faticosamente, qualche letterato o qualche cultore di curiosit\u00e0 aristoteliche.\nTra i capitoli di questa opera ve ne sono che trattano \"Dei pozzi e fonti da fare, e come l'acqua si trovi e si provi\"; \"Delle piante\"; \"Dell'Ulivo\".\nControversie sul valore dell'opera.\nIl valore dell'opera di Crescenzi nella storia della scienza \u00e8 stato ed \u00e8 oggetto di una lunga controversia. Vittorio Niccoli e Luigi Savastano hanno proclamato che un autore trascritto in manoscritti famosi e riprodotto in decine di incunaboli dovesse essere considerato un grande scienziato, lamentando come ingiusto l'oblio cui hanno condannato Crescenzi tutti gli agronomi moderni, inglesi, tedeschi e francesi, una tesi ripresa da qualche storico moderno di formazione letteraria. Ha spiegato il giudizio dei grandi agronomi moderni che hanno ignorato Crescenzi Antonio Saltini, che, attraverso il puntiglioso confronto con un autore arabo praticamente contemporaneo, ibn al-Awwam, ha dimostrato che in tutte le sfere in cui l'autore di Siviglia perviene, attraverso l'osservazione naturalistica, a straordinarie anticipazioni delle conquiste delle scienze moderne (pedologia, fisiologia vegetale, patologia veterinaria) Pier de Crescenzi ripete vuote formule peripatetiche, dimostrando, per le parti che gli risultano note, di trascrivere persino le nozioni di Columella senza percepire i problemi biologici lucidamente intuiti dall'agronomo iberico, legittimo precursore del compatriota arabo."}
{"id": "841560", "revid": "1833487", "url": "https://it.wikipedia.org/wiki?curid=841560", "title": "Paul Shenar", "text": "Biografia.\nShenar interpret\u00f2 Orson Welles nel film TV \"La notte in cui l'America ebbe paura\" (1975) e Florenz Ziegfeld in \"\" (1978). \u00c8 conosciuto in particolare per la sua interpretazione del \"signore della droga\", Alejandro Sosa, nel film \"Scarface\" (1983) di Brian DePalma. \nNel 1986 fu diretto da Alan J. Pakula nel film \"Dream Lover\", in cui interpret\u00f2 la parte di Ben Gardner, e da John Irvin nel film \"Codice Magnum\". L'anno successivo partecip\u00f2 al film di Curtis Hanson \"La finestra della camera da letto\" (1987).\nMembro fondatore, attore, direttore e insegnante dell'ACT (American Conservatory Theatre) di San Francisco, partecip\u00f2 a pi\u00f9 di quaranta rappresentazioni teatrali, come \"Amleto\", \"Oedipus rex\" e \"Tiny Alice\".\nVita privata e morte.\nL'attore era omosessuale ed ebbe una relazione di cinque anni con Jeremy Brett sul finire degli anni settanta. Paul Shenar mor\u00ec l'11 ottobre 1989 a Los Angeles, per complicazioni dovute all'AIDS."}
{"id": "841561", "revid": "729019", "url": "https://it.wikipedia.org/wiki?curid=841561", "title": "Maven (wrestler)", "text": "Huffman \u00e8 stato il vincitore della prima edizione del \"reality-show\" prodotto dalla WWE, \"Tough Enough\".\nCarriera.\nTough Enough (2001).\nKlint Huffman inizi\u00f2 la sua carriera da wrestler nel 2001, quando venne selezionato come partecipante dell'inaugurale reality-show \"Tough Enough\", usato dalla World Wrestling Federation (WWF) per trovare una nuova superstar da ingaggiare. Huffman, che si faceva chiamare Maven, fu il co-vincitore del programma insieme a Nidia Guenard e venne quindi mandato nella Heartland Wrestling Association (HWA), all'epoca territorio di sviluppo della WWF. In un'intervista rilasciata nel dicembre del 2013 ha dichiarato che, durante il suo primo anno nella compagnia, fece ampio uso di steroidi e venne aiutato da Dwayne \"The Rock\" Johnson nel pagamento di vitto e alloggio.\nWorld Wrestling Entertainment (2001\u20132005).\nCampione hardcore e infortunio (2001\u20132003).\nNella puntata di \"SmackDown!\" del 4 ottobre 2001 Maven fece il suo debutto nella World Wrestling Federation (WWF), in un match contro Tazz, uno degli allenatori di \"Tough Enough\", perdendo per sottomissione; dopo il match Tazz aiut\u00f2 Maven ad alzarsi in piedi, ma lo colp\u00ec poi con una clothesline, effettuando un \"turn-heel\". Dopo aver perso nuovamente contro Tazz la settimana successiva, Maven attacc\u00f2 il suo rivale per vendicarsi. Il 18 ottobre, a \"SmackDown!\", vinse il suo primo match in WWF, sempre contro Tazz, grazie all'aiuto dell'altra vincitrice di \"Tough Enough\", Nidia Guenard.\nIn seguito Maven intraprese una breve faida con The Undertaker, dopo che elimin\u00f2 quest'ultimo alla Royal Rumble 2002 con un dropkick da dietro. Il 28 gennaio 2002, a \"Raw\", affront\u00f2 Chris Jericho in un match valido per il WWF Undisputed Championship, ma perse per sottomissione; al termine dell'incontro venne attaccato da The Undertaker con una sedia. Il 7 febbraio, a \"SmackDown!\", Maven affront\u00f2 il \"Phenom\" in un match valido per il WWF Hardcore Championship: grazie ad un'interferenza di The Rock e del suo allenatore di \"Tough Enough\", Al Snow, riusc\u00ec a sconfiggere il suo avversario e a vincere cos\u00ec il primo titolo della sua carriera. Il 17 marzo, a WrestleMania X8, perse la cintura contro Spike Dudley, ma nella stessa serata la riconquist\u00f2 battendo Christian. Perse definitivamente il titolo il 26 marzo, quando venne sconfitto da Raven.\nCon la \"Brand extension\" del 2002 Maven venne assegnato al \"roster\" di \"SmackDown!\", ma dopo un lungo infortunio fece il suo ritorno in quel di \"Raw\", affrontando Christopher Nowinski nella puntata del 25 novembre; nelle settimane successive intraprese una breve faida con Nowinski, venendo aiutato da Al Snow.\nFaida con l'Evolution (2003\u20132004).\nAlla Royal Rumble 2003 Maven prese parte alla rissa reale entrando con il numero 26: tent\u00f2 di eliminare nuovamente The Undertaker usando il dropkick, come aveva fatto l'anno precedente, ma questa volta fu il \"Phenom\" a gettarlo sopra la terza corda. Successivamente continu\u00f2 a lottare a \"Heat\" e fece apparizioni sporadiche a \"Raw\".\nNell'autunno del 2004 Maven ebbe un piccolo \"push\" nel \"roster\" principale: nella puntata di \"Raw\" del 25 ottobre sconfisse uno dei membri dell'Evolution, Batista, e alle Survivor Series prese parte al 4-on-4 Elimination Tag Team match tra il \"Team Orton\" (Chris Benoit, Chris Jericho, Maven e Randy Orton) ed il \"Team Triple H\" (Batista, Edge, Gene Snitsky e Triple H) per stabilire chi avrebbe ottenuto il controllo di \"Raw\" nel mese successivo. Maven venne attaccato da Gene Snitsky nel \"backstage\" e dovette inizialmente rinunciare a partecipare all'incontro, ma successivamente si riun\u00ec agli altri membri della squadra; venne eliminato da Triple H per quarto, ma riusc\u00ec a vincere il match grazie allo schienamento vincente di Randy Orton ai danni di \"The Game\". Il giorno dopo Maven fu il primo del suo team a prendere il controllo di \"Raw\": ne approfitt\u00f2 per sfidare Triple H in un match valido per il World Heavyweight Championship, ma usc\u00ec sconfitto a causa dell'interferenza di Gene Snitsky, con il quale inizi\u00f2 poi una breve faida.\nVarie faide e rilascio (2004\u20132005).\nNella puntata di \"Raw\" del 29 novembre 2004 Randy Orton, che quella sera aveva il pieno controllo dello show rosso, indisse una 22-Men Battle Royal per determinare il primo sfidante al World Heavyweight Championship di Triple H. Maven prese parte alla contesa ma venne eliminato per quinto da Eugene. La settimana successiva affront\u00f2 lo stesso Eugene, ma venne squalificato dopo aver infierito irregolarmente sul ginocchio infortunato dell'avversario; al termine dell'incontro attacc\u00f2 anche William Regal, \"manager\" di Eugene, effettuando un \"turn-heel\".\nIn seguito inizi\u00f2 una faida con l'Intercontinental Champion Shelton Benjamin, culminata al \"pay-per-view\" New Year's Revolution 2005 in un match valido per il titolo: prima di iniziare l'incontro Maven si mise a scherzare con il pubblico e Benjamin lo sorprese con un \"roll-up\" vincente; Maven chiese immediatamente un rematch, ma Benjamin lo sconfisse di nuovo.\nMaven venne rilasciato dalla WWE il 5 luglio 2005.\nTitoli e riconoscimenti.\nAll-Star Wrestling\n'Pro Wrestling Illustrated\nWorld Wrestling Federation/Entertainment (WWF/E)"}
{"id": "841569", "revid": "1543377", "url": "https://it.wikipedia.org/wiki?curid=841569", "title": "Le avventure di Bianca e Bernie", "text": "Le avventure di Bianca e Bernie (\"The Rescuers\") \u00e8 un film del 1977 diretto da Wolfgang Reitherman, John Lounsbery e Art Stevens. Il film, 23\u00ba classico Disney, \u00e8 incentrato sulla Societ\u00e0 Internazionale di Salvataggio, un'organizzazione di topi con sede a New York dedicata ad aiutare le vittime di rapimento in tutto il mondo. Due di questi topi, l'elegante Miss Bianca e il suo co-agente, il nervoso usciere Bernie, si avviano a salvare Penny, una bambina orfana tenuta prigioniera nella \"palude del Diavolo\" dalla cacciatrice di tesori Madame Medusa.\nIl film \u00e8 ispirato a una serie di libri di Margery Sharp, in particolare \"Miss Bianca al Castello Nero\" (1959) e \"Le avventure di Bianca e Bernie\" (1962). Fu distribuito negli Stati Uniti dalla Buena Vista Distribution Company il 22 giugno 1977. Grazie al successo del film, un sequel intitolato \"Bianca e Bernie nella terra dei canguri\" fu distribuito nel 1990, rendendo \"Le avventure di Bianca e Bernie\" il primo classico Disney ad averne uno.\nTrama.\nDal rudere di un battello in secca in una palude, una bambina lancia nel fiume un messaggio in bottiglia, in cui chiede aiuto. La bottiglia giunge fino alle coste di New York, dove viene ritrovata dalla Societ\u00e0 Internazionale di Salvataggio, un'organizzazione a cui partecipano topi da tutto il mondo. Il messaggio viene decifrato, siccome \u00e8 poco leggibile a causa del viaggio in balia delle onde, e si scopre che il mittente \u00e8 un'orfanella di nome Penny, che \u00e8 stata rapita. La rappresentante dell'Ungheria, Miss Bianca, chiede l'incarico di salvare la bambina, l'assemblea per\u00f2 pretende che prenda con s\u00e9 un compagno per la missione. La topina, sorprendendo tutti, sceglie l'usciere Bernie; quest'ultimo \u00e8 perdutamente innamorato della bella Bianca.\nCos\u00ec i due topi vanno a cercare indizi nell'orfanotrofio dove abitava Penny e l\u00ec incontrano Rufus, un gatto ormai troppo vecchio per dare la caccia ai topi. Il gatto racconta loro che Penny era una bambina molto triste e solitaria, perch\u00e9 nessuno voleva adottarla. Negli ultimi tempi, per\u00f2, una strana coppia aveva cercato di convincere Penny a salire in macchina con loro. La donna, di nome Madame Medusa, gestiva un modesto banco dei pegni poco lontano dall'orfanotrofio. Bianca e Bernie vi si recano alla ricerca di indizi, e trovano un libro per bambini con la firma di Penny; poco dopo, sopraggiunta Medusa, la sentono parlare furiosamente al telefono con il suo assistente, il signor Snoops, riguardo ad un \"diamante\" e sul fatto che Penny sia riuscita a mandare dei messaggi in bottiglia. In preda alla collera, la donna decide di prendere il primo volo per la \"palude del Diavolo\" (sul Black Bayou in Louisiana) dove si trova Snoops, che tiene Penny prigioniera l\u00ec. I topi tentano di inseguirla nascondendosi nella valigia da viaggio, ma vengono sbalzati fuori dall'auto a causa della guida spericolata della donna malvagia.\nPer raggiungere la palude, Bianca e Bernie usano la compagnia Albatross Airlines, gestita dall'albatros Orville, contemporaneamente pilota e \"aeroplano\". L\u00ec i due topi incontrano Ellie Mae e suo marito ubriacone Luke, assistendo impotenti poco dopo al recupero di Penny (che aveva tentato inutilmente e nuovamente la fuga) da parte di Bruto e Nerone (i coccodrilli domestici di Medusa). Con l'aiuto della coraggiosa libellula Evinrude, Bianca e Bernie raggiungono il battello dove Penny \u00e8 tenuta prigioniera e, ascoltando i discorsi di Medusa e Snoops, scoprono che i due stanno cercando un enorme diamante chiamato l'\"Occhio del Diavolo\". Penny, infatti, era stata rapita poich\u00e9 abbastanza piccola per entrare nella caverna dov'\u00e8 nascosta la gemma, un vecchio nascondiglio pirata. Dopo essere stati quasi mangiati da Bruto e Nerone e quasi colpiti dal fucile di Medusa (terrorizzata dai topolini), Bianca e Bernie riescono a raggiungere Penny e i tre escogitano un piano per fuggire.\nIl mattino seguente Medusa e Snoops portano Penny nel luogo dov'\u00e8 situato il diamante. La donna, con la forza, sottrae l'orsacchiotto di peluche di Penny e la costringe ad entrare nella grotta. Nascosti in una tasca della bambina, anche Bianca e Bernie scendono con lei nel pozzo e l'aiutano nella ricerca, trovando poi la pietra all'interno di un teschio. Dopo essersi salvati dall'alta marea, che in poco tempo aveva riempito d'acqua la grotta, Penny \u00e8 costretta a consegnare il diamante a Medusa, che tradisce Snoops per tenere il diamante tutto per s\u00e9. Una volta sul battello, la donna cerca di fuggire minacciando l'ex-socio e la bambina con un fucile, dopo aver nascosto il diamante nell'orsacchiotto sottratto prima a Penny. Viene per\u00f2 ostacolata da Bianca, Bernie e gli altri animali della palude, che fanno esplodere in mille pezzi il battello con i fuochi d'artificio di Snoops permettendo cos\u00ec a Penny di fuggire con il diamante sulla \"palumobile\" di Medusa (una specie di moto d'acqua a reazione per spostamenti sulla palude); la malvagia donna, nel tentativo di fermare la bambina, si aggrappa ad una corda legata alla palumobile ma, dopo una virata, la donna finisce contro una delle ciminiere del battello, rimanendovi aggrappata per evitare l'attacco di Bruto e Nerone, che vogliono vendicarsi dei maltrattamenti subiti dalla loro ex-padrona durante l'inseguimento in acqua (perch\u00e9 la donna li aveva usati come \"sci d'acqua\"), mentre Snoops la deride durante la sua fuga con un pezzo di legno usato come zattera e una sorta di remo.\nUna volta ritornati a New York, la bambina consegna l'Occhio del Diavolo allo Smithsonian Institute e viene finalmente adottata. Bernie viene promosso a membro effettivo della societ\u00e0 e vive insieme all'amata Bianca molte altre avventure.\nProduzione.\nNel 1962, dopo l'uscita del romanzo \"Le avventure di Bianca e Bernie\" (il secondo della serie), nello studio fu proposta l'idea di adattarlo. La Disney acquist\u00f2 allora i diritti della serie e inizi\u00f2 la stesura di un trattamento sviluppato, invece, a partire dal primo libro, incentrato su un poeta norvegese tenuto prigioniero da un governo totalitario in una roccaforte siberiana. Tuttavia Walt Disney, che aveva suggerito di sostituire il poeta con un orso polare di nome Willie prigioniero di uno zoo, accanton\u00f2 il progetto, essendo disinteressato alle connotazioni politiche che la storia stava acquisendo. L'idea fu ripresa nei primi anni settanta come un progetto per i giovani animatori guidati da Don Bluth, in quanto lo studio intendeva alternare film su larga scala con pellicole meno ambiziose e dall'animazione pi\u00f9 semplice. Gli animatori avevano scelto il libro pi\u00f9 recente, \"Miss Bianca in the Antarctic\", la cui trama \u00e8 incentrata su un orso polare che, dopo essere stato catturato e costretto ad esibirsi negli spettacoli, lancia un messaggio in bottiglia che raggiunge i topi. Il cantante jazz Louis Prima avrebbe dovuto doppiare il personaggio di nome Louis the Bear e il film sarebbe stato caratterizzato da sei canzoni cantate da Prima e Sam Butera e scritte da Floyd Huddleston. Ma nel 1975, a seguito di mal di testa ed episodi di perdita di memoria, Prima scopr\u00ec di avere un tumore cerebrale e il progetto fu scartato.\nNel frattempo, la squadra principale aveva finito di lavorare a \"Robin Hood\" e avrebbe dovuto iniziare la produzione di \"Scruffy\", adattamento dell'omonimo romanzo di Paul Gallico, sotto la direzione di Ken Anderson. La trama riguardava le bertucce di Gibilterra durante la seconda guerra mondiale e coinvolgeva anche i nazisti. Tuttavia, i dirigenti dello studio decisero infine di approvare solo uno dei due progetti, scegliendo \"Le avventure di Bianca e Bernie\". Quando \"Scruffy\" fu accantonato, la squadra dei veterani trasform\u00f2 il progetto in una pi\u00f9 tradizionale produzione su larga scala, scartando definitivamente l'ambientazione artica della storia, perch\u00e9, come afferm\u00f2 lo sceneggiatore Fred Lucky, \"era uno sfondo troppo rigido per gli animatori\". Crudelia De Mon, l'antagonista de \"La carica dei cento e uno\", fu originariamente considerata il principale antagonista del film, ma secondo l'animatore Ollie Johnston all'epoca sembrava sbagliato produrre sequel, cos\u00ec Anderson (che aveva partecipato al design di Crudelia) cre\u00f2 in sostituzione il personaggio di Madame Medusa, versione ritoccata della Duchessa del romanzo \"Le avventure di Bianca e Bernie\". Milt Kahl, al suo ultimo lavoro per lo studio, si ispir\u00f2 per l'aspetto del personaggio alla sua ex moglie, che egli non amava particolarmente; Kahl voleva che il suo ultimo personaggio fosse il migliore, tanto che fin\u00ec per realizzarne pressoch\u00e9 tutte le animazioni da solo. Penny fu ispirata da Pazienza, l'orfana nel romanzo, mentre il personaggio di Mandrake fu adattato nel signor Snoops, il cui aspetto \u00e8 una caricatura dello storico dell'animazione John Culhane. Culhane afferm\u00f2 di essere stato praticamente ingannato nel posare per varie reazioni e i suoi movimenti furono imitati sul foglio di modello del signor Snoops. Tuttavia, afferm\u00f2, \"divenire un personaggio Disney era oltre i miei pi\u00f9 sfrenati sogni di gloria\". L'aspetto del gatto Rufus \u00e8 invece ispirato a quello di Johnston, che l'ha creato e animato.\nGli sceneggiatori avevano considerato di sviluppare Bianca e Bernie come una coppia sposata di detective professionisti, ma decisero che lasciare i personaggi come principianti scapoli sarebbe stato pi\u00f9 romantico. Evinrude inizialmente avrebbe dovuto essere un personaggio accessorio, ma il potenziale comico di mostrare la sua stanchezza attraverso il ronzio lo fece diventare molto pi\u00f9 importante; il suo nome deriva da quello dell'azienda Evinrude Outboard Motors. Il veterano progettista sonoro e doppiatore James MacDonald, in pensione da diversi anni, decise di tornare al lavoro un'ultima volta per fornire gli effetti sonori di Evinrude e fu accreditato nel cast vocale. Inoltre, le creature della palude erano inizialmente organizzate in un esercito che si addestrava e marciava senza sosta, tuttavia gli sceneggiatori preferirono trasformarlo in un gruppo volontario di civili. Il loro capo, una rana toro cantante doppiata da Phil Harris, fu eliminato dal film. Originariamente come mezzo di trasporto di Bianca e Bernie fu proposto un piccione, finch\u00e9 Ollie Johnston non si ricord\u00f2 un film della serie \"La natura e le sue meraviglie\" che mostrava gli albatros e i loro goffi decolli e atterraggi, e sugger\u00ec al suo posto lo sgraziato uccello.\nFin da \"La carica dei cento e uno\" l'animazione dei classici Disney veniva prodotta con la xerografia, che accentuava i contorni neri dei disegni. Per \"Le avventure di Bianca e Bernie\", Kahl sostenne l'utilizzo di contorni grigi che dessero ai disegni un aspetto meno grezzo. La produzione del film segn\u00f2 l'ultimo sforzo congiunto dei veterani Milt Kahl, Ollie Johnston e Frank Thomas, e il primo film Disney al quale Don Bluth lavor\u00f2 come direttore dell'animazione. Altri animatori che emersero durante la produzione furono Glen Keane, Ron Clements e Andy Gaskill, che avrebbero giocato un ruolo importante nel Rinascimento Disney.\nIl film richiese quattro anni di produzione (di cui oltre un anno per l'adattamento dei libri), 250 artisti, tra cui 40 animatori che realizzarono oltre 330.000 disegni e 750 sfondi per 14 sequenze distribuite in 1.039 scene.\nColonna sonora.\nLa colonna sonora strumentale del film fu composta da Artie Butler, mentre le canzoni furono scritte da Carol Connors e Ayn Robbins (la musica della candidata all'Oscar \"Someone's Waiting For You\" \u00e8 per\u00f2 di Sammy Fain). Per la prima volta dopo \"Bambi\" le canzoni principali (eseguite in inglese da Shelby Flint) furono cantate come parte di una narrazione, anzich\u00e9 dai personaggi del film, come nella maggior parte dei classici Disney. L'unica eccezione \u00e8 \"Rescue Aid Society\", cantata dai membri della S.I.S.: in questa canzone la voce di Bianca non \u00e8 di Eva Gabor, ma di Robie Lester, narratrice della Disneyland Records dal 1965, che aveva gi\u00e0 sostituito Gabor per la colonna sonora de \"Gli Aristogatti\" (1970). Allo stesso modo, nell'edizione italiana, la doppiatrice Melina Martello viene sostituita da Gianna Spagnulo, che canta anche le altre canzoni.\nAlbum.\nBench\u00e9 non esista un album con la colonna sonora del film, contestualmente alla distribuzione della pellicola fu pubblicato dalla Disneyland Records un LP intitolato \"The Rescuers: Story and Songs from the Original Motion Pictures Soundtrack,\" in cui veniva reinterpretato il film tramite una narrazione di Bob Holt e le voci di alcuni doppiatori, nonch\u00e9 tutte le canzoni. Ne fu pubblicata anche una versione italiana narrata da Luigi Vannucchi.\nDistribuzione.\nData di uscita.\nLe date di uscita internazionali sono state:\nEdizione italiana.\nLa versione italiana del film \u00e8 a cura di Roberto De Leonardis. Il doppiaggio fu eseguito presso la International Recording con la partecipazione della C.V.D. e diretto da Mario Maldesi, mentre la direzione musicale \u00e8 di Pietro Carapellucci.\nEdizioni home video.\nIl film usc\u00ec per la prima volta in VHS in Italia nel febbraio 1991, mentre in America del Nord usc\u00ec il 18 settembre 1992, anche in laserdisc. Una nuova edizione VHS fu pubblicata in Italia nell'aprile 1997 e in America del Nord il 5 gennaio 1999. In tutte le edizioni VHS il film era presentato in formato \"pan and scan\".\nIl film fu distribuito in DVD-Video in Italia il 6 dicembre 2001 e in America del Nord il 20 maggio 2003. Il DVD presenta il film nel suo formato originale, bench\u00e9 non restaurato, e include come extra i cortometraggi \"I pescatori alati\" (non restaurato e col solo audio in inglese) e \"I tre moschettieri ciechi\", una puntata speciale del programma TV interstiziale \"Sotto il cappello\" intitolata \"I Cattivi Disney\", la canzone \"C'e chi veglia su di te\" in versione canta-con-noi, una galleria di disegni e foto su produzione e promozione e un gioco interattivo.\nIl 21 agosto 2012, in occasione del 35\u00ba anniversario, il film \u00e8 stato distribuito in Blu-ray Disc in America del Nord in un'edizione che contiene \"Le avventure di Bianca e Bernie\" e \"Bianca e Bernie nella terra dei canguri\" in un unico Blu-ray Disc e in due DVD distinti. Gli extra relativi al primo film sono la canzone eliminata \"Peoplitis\", \"I pescatori alati\" (stavolta restaurato in alta definizione), \"I tre moschettieri ciechi\" (in definizione standard) e \"Someone's Waiting for You\" in versione canta-con-noi.\nCasi mediatici.\nL'8 gennaio 1999, tre giorni dopo l'uscita della seconda edizione VHS del film in America del Nord, la Walt Disney Company annunci\u00f2 di aver ritirato circa 3,4 milioni di copie della videocassetta a causa di un'immagine discutibile in uno degli sfondi del film.\nIn particolare, si trattava dell'immagine sfocata di una donna in topless che compariva in due fotogrammi non consecutivi durante la scena in cui Bianca e Bernie stanno volando sul dorso di Orville attraverso New York. Non poteva essere vista durante una visione ordinaria a causa della velocit\u00e0 a cui scorre il film.\nIl 10 gennaio 1999, due giorni dopo l'annunciato ritiro delle copie con l'immagine incriminata, il quotidiano \"The Independent\" di Londra riport\u00f2:\nIl film fu rieditato in VHS il 23 marzo 1999 privo dell'immagine in questione.\nAccoglienza.\nIncassi.\nA fronte di un budget di 7,5 milioni di dollari, \"Le avventure di Bianca e Bernie\" incass\u00f2 nel mondo 48 milioni durante la sua prima distribuzione al cinema, diventando il film Disney di maggior successo fino ad allora. Si guadagn\u00f2 quindi una riedizione il 16 dicembre 1983 (con abbinato il cortometraggio \"Canto di Natale di Topolino\") e un'altra il 17 marzo 1989, al termine delle quali il suo incasso sal\u00ec a 71,2 milioni totali.\nCritica.\n\"Le avventure di Bianca e Bernie\" fu accolto in modo principalmente positivo dalla critica. L'83% delle 29 recensioni raccolte dal sito Rotten Tomatoes sono positive; sul sito il film ha un voto medio di 6,6, e il consenso recita: \"Caratterizzato da animazioni superlative, personaggi non convenzionali e un affezionato doppiaggio di Bob Newhart ed Eva Gabor, \"Le avventure di Bianca e Bernie\" rappresenta un punto luminoso nel periodo successivo all'epoca d'oro della Disney\". \"TV Guide\" diede alla pellicola tre stelle su cinque, affermando: \"con quattro anni di produzione e un costo di quasi 8 milioni di dollari, \"Le avventure di Bianca e Bernie\" \u00e8 un film magnificamente animato che mostr\u00f2 come la Disney sapesse ancora molto su come fare pietanze per bambini di qualit\u00e0 anche se la loro storia si stava indebolendo. (...) Le voci sono tutte ben adatte ai personaggi e il film \u00e8 una delizia per i bambini, cos\u00ec come per gli adulti che apprezzano la buona animazione e la narrazione vivace\". Secondo John Grant, \"Le avventure di Bianca e Bernie\" \u00e8 un film \"di transizione\" che segna il passaggio dalla vecchia scuola di animatori Disney alla nuova, il cui punto forte \u00e8 il character design piuttosto che la sceneggiatura. Nel suo libro \"The Disney Films\", Leonard Maltin definisce il film \"una boccata d'aria fresca per tutti coloro che erano preoccupati per il futuro dell'animazione alla Walt Disney\", loda i suoi \"umorismo e immaginazione\" e afferma che \u00e8 \"sapientemente tessuto in una solida struttura narrativa [...] con un delizioso cast di personaggi\". Infine, lo dichiara \"il film d'animazione pi\u00f9 soddisfacente a provenire dallo studio dopo \"La carica dei cento e uno\"\".\nAltri media.\n\"Le avventure di Bianca e Bernie\" ricevette tre adattamenti a fumetti, il primo dei quali scritto da Carl Fallberg e disegnato da Richard Moore e pubblicato negli Stati Uniti in 13 tavole domenicali dal 6 marzo al 29 maggio 1977, allo scopo di promuovere il film. Un altro adattamento statunitense disegnato da Pete Alvarado fu pubblicato, stavolta in formato comic book, nel settembre dello stesso anno nella testata \"Walt Disney Showcase\". Il terzo adattamento, di produzione e pubblicazione unicamente francese, fu pubblicato nella rivista \"Le Journal de Mickey\" il 27 novembre, tre giorni prima dell'uscita del film in Francia. I personaggi del film sono in seguito apparsi in alcune storie a fumetti con una trama originale, soprattutto di produzione olandese. Bianca e Bernie fanno inoltre delle brevi apparizioni nella serie TV \"House of Mouse - Il Topoclub\".\nSequel.\nIl 16 novembre 1990 usc\u00ec nei cinema statunitensi il sequel \"Bianca e Bernie nella terra dei canguri\", che vide il ritorno, oltre che dei due protagonisti, anche del presidente della S.I.S., tutti e tre con i loro doppiatori originali. Il personaggio di Orville, a causa della morte del suo doppiatore Jim Jordan, fu sostituito con quello del fratello Wilbur, doppiato da John Candy."}
{"id": "841573", "revid": "117792", "url": "https://it.wikipedia.org/wiki?curid=841573", "title": "Hank Pym", "text": ""}
{"id": "841580", "revid": "155634", "url": "https://it.wikipedia.org/wiki?curid=841580", "title": "Football Club Internazionale Milano 1994-1995", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1994-1995.\nStagione.\nCon Ottavio Bianchi a sostituire Marini in panchina, nell'estate 1994 la formazione nerazzurra salut\u00f2 le \"bandiere\" Zenga e Ferri: entrambi vennero ceduti alla Sampdoria, da cui giunse l'estremo difensore Pagliuca. A completare il mercato furono i nomi di Bia, Seno e Delvecchio in aggiunta al ritorno di Pan\u010dev. Presentatasi in Coppa UEFA da campione uscente, l'Inter fu eliminata al primo turno dai britannici dell'Aston Villa cedendo ai rigori.\nSul piano dirigenziale Ernesto Pellegrini condusse trattative per la cessione del club, individuando l'acquirente in Massimo Moratti: il figlio di Angelo \u2014 a capo della \"Beneamata\" dal 1955 al 1968 \u2014, assunse l'incarico presidenziale nel febbraio 1995, a fronte di uno scenario agonistico che vedeva i nerazzurri all'undicesimo posto (al pari di Foggia e Napoli) con 18 lunghezze di ritardo dalla capolista Juventus. Il nuovo presidente oper\u00f2 un rimpasto generale della societ\u00e0 richiamando \u2014 a suo dire come forma di rispetto \u2014 calciatori dell'epopea della \"Grande Inter\": l'organigramma accolse infatti Mazzola, Facchetti, Su\u00e1rez e Corso.\nDal punto di vista sportivo, all'avvicendamento societario corrispose una striscia di 8 risultati utili consecutivi con 20 punti conquistati: il filotto \u2014 culminato nel successo della stracittadina contro il Milan \u2014 s'arrest\u00f2 in casa del Parma, coi meneghini nettamente sconfitti per 3-0. La posizione finale fu il sesto posto a \u221221 dalla vetta, con la qualificazione per la Coppa UEFA.\nMaglie e sponsor.\nLo sponsor tecnico per la stagione 1994-1995 fu Umbro, mentre lo sponsor ufficiale fu Fiorucci.\nOrganigramma societario.\nArea direttiva\nArea comunicazione\nArea comunicazione\nArea tecnica\nArea sanitaria\nRosa.\nDi seguito la rosa.\nStatistiche.\nStatistiche di squadra.\n\"Statistiche aggiornate al 4 giugno 1995\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "841583", "revid": "1318658", "url": "https://it.wikipedia.org/wiki?curid=841583", "title": "Patan (Nepal)", "text": "Patan (\u092a\u093e\u091f\u0928 - \"P\u0101\u1e6dana\"), anche conosciuta come Lalitpur, \u00e8 una municipalit\u00e0 e una delle maggiori citt\u00e0 del Nepal.\nPatan \u00e8 considerata la pi\u00f9 antica tra le citt\u00e0 reali nella valle di Kathmandu (Kathmandu, Patan, Bhaktapur), l'UNESCO l'ha dichiarata patrimonio dell'umanit\u00e0.\nStoria e leggende.\nSi ritiene che sia stata fondata nel III secolo a.C. dalla dinastia Kirat e successivamente ampliata dai Lichavi nel VI secolo. Fu poi ancora estesa dai Malla in et\u00e0 medievale.\nCi sono molte leggende che riguardano il suo nome. La pi\u00f9 popolare \u00e8 quella del maestro Matsyendra, che da Kamaru Kamachhya (nell'Assam, India), fu condotto nella valle da tre persone ciascuna rispettivamente rappresentante uno dei tre regni della valle stessa. Uno di essi era Lalit, un contadino che trasport\u00f2 personalmente il maestro che era stato \"prelevato\" per risolvere il grave problema della peggiore siccit\u00e0 mai occorsa in quelle terre, si riteneva infatti che avrebbe potuto far piovere sulla zona. Grazie agli sforzi di Lalit, il maestro si insedi\u00f2 (o fu insediato) in loco e molti ritengono che il nome Lalitpur (il suffisso \"pur\" significa \"citt\u00e0\") sia appunto in onore di Lalit.\nSi dice anche che sia stata fondata dal re Veer Deva nel 299, ma c'\u00e8 unanimit\u00e0 fra gli studiosi nell'obiettare che Patan era gi\u00e0 ben sviluppata da tempi remoti e che molte tracce storiche, oltre a molte altre leggende, indicano che Patan sia la citt\u00e0 pi\u00f9 antica della valle.\nUn altro racconto molto antico suggerisce che Patan sia stata fondata dai Kirat molto prima che i Lichavi facessero la loro comparsa sulla scena politica di Kathmandu. E, sempre secondo questo racconto, la prima capitale dei Kirat sarebbe stata Thankot. L'attuale capitale Kathmandu sarebbe stata con buona probabilit\u00e0 spostata da Thankot a Patan dopo l'ascesa di Re Yalamber (sempre dei Kirati), intorno al II secolo.\nUno dei nomi pi\u00f9 usati per indicare la citt\u00e0 nella lingua newar \u00e8 Yala. Si \u00e8 congetturato che Yalamber abbia dato il suo stesso nome alla citt\u00e0 e che da allora la citt\u00e0 sia rimasta nota come Yala.\nTerremoto dell'aprile 2015.\nIl 25 aprile 2015 un catastrofico terremoto di magnitudo 7,8 ha colpito Katmandu ha gravemente danneggiato l'area monumentale di piazza Patan Durbar.\nGeografia fisica.\nTerritorio.\nPatan \u00e8 situata in una zona elevata della Valle di Kathmandu a sud del fiume Bagmati, che lo separa dalla citt\u00e0 di Kathmandu. \u00c8 tra le citt\u00e0 pi\u00f9 grandi del Nepal assieme a Kathmandu, Pokhara, e Biratnagar. Patan possiede un'area di 15.43\u00a0km\u00b2 ed \u00e8 divisa in 22 municipalit\u00e0.\nClima.\nIl clima \u00e8 contraddistinto da alte temperature e piogge distribuite uniformemente durante l'anno; secondo la Classificazione dei climi di K\u00f6ppen \u00e8 un \"clima temperato umido in tutte le stagioni, con estate molto calda\".\nIl patrimonio dell'umanit\u00e0.\nL'area monumentale di piazza Patan Durbar \u00e8 una delle sette zone monumentali della valle di Kathmandu. Le sette zone furono incluse nella lista dei patrimoni dell'umanit\u00e0 nel 1979 come unico sito aggregato. Tutte queste zone sono protette ai sensi della legge sulla tutela dei monumenti del 1956. La zona monumentale di Patan \u00e8 delimitata da pietre miliari lungo il perimetro del territorio.\nLa cattedrale cattolica di Lalitpur.\nNella citt\u00e0 sorge la cattedrale dell'Assunzione della Beata Vergine Maria, sede del vicariato apostolico del Nepal ed unico edificio di culto cattolico autorizzato nel Paese. La cattedrale, consacrata nel 1995 dal cardinale Jozef Tomko, \u00e8 stata oggetto di un attentato nel 2009."}
{"id": "841584", "revid": "1005847", "url": "https://it.wikipedia.org/wiki?curid=841584", "title": "Interesse a ricorrere nel giudizio amministrativo", "text": ""}
{"id": "841591", "revid": "1573940", "url": "https://it.wikipedia.org/wiki?curid=841591", "title": "Tom Villard", "text": "Biografia.\nNato a Waipahu Ewa, Hawaii, ma cresciuto a Spencerport, New York frequent\u00f2 l'Alleghany College a Meadville (Pennsylvania), per poi frequentare il Lee Strasberg Acting School di New York e l'Accademia Americana di Recitazione.\nIl suo pi\u00f9 conosciuto ruolo in televisione fu nella serie del 1980 \"We Got It Made\" come Jay Bostwick. Villard apparve inoltre in film TV.\nIl pi\u00f9 conosciuto ruolo di Villard fu nel film del 1986 \"One Crazy Summer\" come Clay Stork. Recit\u00f2 nell'horror del 1991 \"Popcorn\", nel film del 1992 \"Shakes the Clown\" con Joel Murray e Bob Goldthwait. e nella commedia del 1994, \"Operazione Desert Storm\".\nVillard apparve in televisione in \"CHiPs\", \"Taxi\", in \"A-Team\", e in \"Star Trek Deep Space Nine\" dove interpreta Prylar Bek nella seconda stagione, nell'episodio intitolato \"The Collaborator\".\nVillard mor\u00ec di polmonite causata dall'AIDS il 14 novembre, 1994 a Los Angeles."}
{"id": "841594", "revid": "1869172", "url": "https://it.wikipedia.org/wiki?curid=841594", "title": "Karl Plattner", "text": "Biografia.\nUltimo di dieci fratelli, nasce da una famiglia povera: la madre Anna \u00e8 originaria di una famiglia di chiodai di Tarrenz (allora come oggi in Austria); il padre Joseph, trasferitosi in val Venosta da Lana, era lattoniere, ma mor\u00ec nel 1923.\nA quattordici anni, finita la scuola dell'obbligo, and\u00f2 a bottega da un imbianchino del paese, e cominci\u00f2 a dipingere per diletto. A 16 anni si trasfer\u00ec a Bressanone, da un verniciatore, e fu l\u00ec che conobbe Anton Sebastian Fasal, pittore e restauratore viennese, che lo prese con s\u00e9.\nPlattner impar\u00f2 cos\u00ec la tecnica dell'affresco, e affin\u00f2 in generale la sua tecnica pittorica.\nAllo scoppio della seconda guerra mondiale, Plattner fu chiamato nell'esercito italiano. Dopo pochi mesi per\u00f2, in seguito alle cosiddette \"Opzioni in Alto Adige\", fu congedato e torn\u00f2 in Alto Adige. Come lui, molti sudtirolesi avevano optato per la cittadinanza tedesca e coloro che pensavano di lasciare le proprie case di l\u00ec a poco si rivolsero al giovane per avere dei dipinti dei propri masi. Furono i primi dipinti che gli consentirono di guadagnare dalla pittura.\nNel 1940 si iscrisse all'accademia di Belle Arti di Berlino, ma la guerra gli imped\u00ec di trasferirsi: fu infatti arruolato nella \"Wehrmacht\" (ovvero l'esercito tedesco). Nel 1943, finalmente ottiene un congedo per motivi di studio, e per sei mesi frequenta l'accademia.\nDopo la guerra ritorna in Venosta e nel 1946 organizza la sua prima personale. Nei due anni successivi frequent\u00f2 a Firenze l'accademia. Di l\u00ec si trasfer\u00ec a Milano, all'Accademia di Brera.\nNel 1949 si trasfer\u00ec per un anno a Parigi, allievo di Andr\u00e9 Lhote. Tornato in Italia si divise tra Milano, Firenze e l'Alto Adige, dove dipinge i primi affreschi (il primo \u00e8 del 1947, nella chiesa di Montechiaro, poi Prato allo Stelvio e Malles Venosta).\nA cavallo di 1950 e 1951 torn\u00f2 a Parigi, dove conobbe la futura moglie Marie Josephe, e dove prepar\u00f2 i cartoni per il monumento ai caduti di Malles e di Naturno. Quest'ultima opera risulter\u00e0 sgradita alle gerarchie ecclesiastiche che la fecero nascondere, dopo che l'opera era stata danneggiata da ignoti (solo nel 1968 l'opera fu restaurata).\nNel 1952 Plattner \u00e8 in Brasile, dove nello stesso 1952 espone a San Paolo. In Brasile nacque anche la sua prima figlia. Nel 1955 affresc\u00f2 a Bolzano la sala consiliare del consiglio provinciale, per poi tornare in Brasile. Nel secondo periodo in Sudamerica, affresca la sede del giornale \"Folha da Manha\" e organizza altre due esposizioni.\nNel 1958 il ritorno definitivo in Europa. Come sempre, Plattner gira molto: lavora tra l'Alto Adige, l'Austria (lavori per il Festival di Salisburgo), la Francia (questa volta il sud del paese), Milano. La sua prima mostra nel capoluogo lombardo (1963) non fu un successo, ma ad ogni modo ottenne di affrescare la cappella di Ponte Europa con un ciclo storico, considerato la sua opera pi\u00f9 impegnativa.\nPlattner e famiglia ritornano a Milano, dove restano fino al 1978. Ritornano a Parigi, dove Plattner si ammala, ed \u00e8 costretto a trasferirsi a Cipi\u00e8res. L\u00ec rimarr\u00e0, salvo brevi periodi trascorsi a Parigi, Milano e Burgusio, fino alla morte, avvenuta proprio a Milano l'8 dicembre 1986."}
{"id": "841595", "revid": "767487", "url": "https://it.wikipedia.org/wiki?curid=841595", "title": "Agr\u00ec di Valtorta", "text": "L'Agr\u00ec di Valtorta \u00e8 un formaggio prodotto con latte intero di vacca appena munto, a pasta cruda, fresco.\nIl formaggio \u00e8 anche un presidio slow food.\nZona di produzione.\nValle Stabina (Alta Valle Brembana), limitatamente ai comuni di Valtorta e Ornica ."}
{"id": "841597", "revid": "1005847", "url": "https://it.wikipedia.org/wiki?curid=841597", "title": "Elezioni presidenziali negli Stati Uniti d'America del 1884", "text": "Le elezioni presidenziali statunitensi del 1884 furono le 25e della storia degli Stati Uniti, e si tennero il 4 novembre. Furono caratterizzate da un elevato livello di diffamazione e acrimonia personale. Il governatore di New York Grover Cleveland, democratico, sconfisse per di misura il senatore repubblicano James Gillespie Blaine del Maine e divenne il primo Democratico eletto alla Presidenza dall'elezione del 1856, prima della guerra di secessione. Lo stato di New York decise l'elezione, premiando il governatore Cleveland con i 36 elettori statali, con un margine di appena 1047 voti su 1.167.003 espressi.\nCandidature.\nPartito Repubblicano.\nAlla convenzione repubblicana, riunita a Chicago, i tre principali aspiranti alla candidatura presidenziale erano James G. Blaine del Maine, senatore ed ex presidente della Camera dei Rappresentanti, il presidente in carica Chester Arthur, e il senatore del Vermont George F. Edmunds. Il primo scrutinio vide Blaine in testa, seguito da Arthur e poi da Edmunds. Nelle votazioni successive Blaine accrebbe il suo vantaggio, e alla quarta ottenne la maggioranza assoluta, e con essa la candidatura. Dopo aver eletto Blaine, la convenzione scelse il senatore dell'Illinois John A. Logan come candidato alla vicepresidenza.\nIl generale William Tecumseh Sherman (che era stato uno dei principali capi militari durante la guerra di secessione) era considerato un possibile candidato repubblicano, ma rifiut\u00f2 di essere preso in considerazione, pronunciando quella che \u00e8 divenuta nota come la promessa di Sherman: \"Se chiamato, non correr\u00f2; se scelto, non accetter\u00f2; se eletto, rinuncer\u00f2\".\nPartito Democratico.\nLa convenzione democratica (anch'essa tenuta a Chicago) elesse come candidato alla presidenza il governatore dello Stato di New York Grover Cleveland, che prevalse su vari altri esponenti del partito che avevano gi\u00e0 aspirato alla candidatura presidenziale in passato (tra essi vi erano Thomas F. Bayard, Thomas A. Hendricks, Allen G. Thurman, e Samuel J. Randall). Hendricks tuttavia fu scelto per la candidatura alla vicepresidenza. La convenzione scelse Cleveland in parte per il fatto che l'ala riformatrice del partito repubblicano (i \"Mugwump\") si opponeva a Blaine per la sua dubbia moralit\u00e0 pubblica, e appariva disposta a sostenere un democratico onesto.\nPartito \"Greenback\".\nIl \"Greenback Labor Party\" cambi\u00f2 il proprio nome in \"Greenback Party\" e scelse Benjamin Franklin Butler, il governatore del Massachusetts che era stato un discusso comandante militare durante la guerra di secessione, e il generale confederato Absolom M. West per la vicepresidenza.\nPartito Proibizionista.\nI candidati proibizionisti furono John St.John per la presidenza e William Daniel per la vicepresidenza. Il loro programma chiedeva che le bevande alcoliche fossero messe fuorilegge.\nL'elezione.\nLa campagna elettorale.\nLa campagna elettorale fu caratterizzata dalla questione del carattere dei candidati. Il repubblicano Blaine non era riuscito a ottenere la candidatura nelle due precedenti elezioni a causa dello scandalo provocato dalle \"lettere di Mulligan\". Scoperte da un contabile di Boston, James Mulligan, esse dimostravano che Blaine, in cambio di denaro, aveva favorito gli interessi di varie aziende private (ad esempio, aveva ricevuto 110.150 dollari da una societ\u00e0 ferroviaria per garantirle, tra l'altro, l'assegnazione di terreni federali). I democratici e alcuni gruppi di repubblicani ostili a Blaine per questo lo attaccarono senza risparmiarsi. Cleveland, d'altra parte, era noto come \"Grover il buono\" per la sua onest\u00e0; nei tre anni precedenti era stato sindaco di Buffalo e poi governatore di New York, combattendo con successo la corruzione dell'apparato democratico della \"Tammany Hall\" che dominava la politica della citt\u00e0.\nFu dunque una grande sorpresa quando, il 21 luglio, il Buffalo Evening Telegraph rese noto che Cleveland aveva avuto un figlio fuori dal matrimonio, che il bambino era stato mandato in un orfanotrofio e che la madre era stata internata in un manicomio. Cleveland e i suoi consiglieri valutarono che il miglior modo per affrontare lo scandalo fosse la sincerit\u00e0: ammisero quindi che Cleveland aveva avuto un \"legame illecito\" con la donna, che essa aveva dato alla luce un figlio al quale era stato dato il cognome di Cleveland. Misero in risalto il fatto che non era certo che Cleveland fosse il padre, e sostennero che, assumendosi la responsabilit\u00e0 del bambino e trovandogli una sistemazione, egli non aveva fatto altro che il suo dovere. E infine dimostrarono che la madre non era stata costretta in manicomio, ma era irreperibile. I sostenitori di Blaine condannarono Cleveland con forza; ma la difesa di Cleveland si rivel\u00f2 efficace e nessuno dei due candidati riusc\u00ec ad acquisire un netto vantaggio sull'altro. Di fatto, molti repubblicani riformatori (i \"Mugwump\"), disgustati dagli scandali di Blaine, si impegnarono per favorire l'elezione di Cleveland.\nNell'ultima settimana della campagna, Blaine sub\u00ec un colpo forse decisivo. Alcuni predicatori newyorchesi, durante un incontro con Blaine, tennero un discorso che criticava i \"Mugwump\". Il loro portavoce, il reverendo Samuel Burchard, concluse con questa affermazione: \"Noi siamo repubblicani, e non proponiamo di abbandonare il nostro partito e di identificarci con il partito i cui antecedenti sono il rum, il papismo e la ribellione\". N\u00e9 Blaine n\u00e9 i giornalisti presenti notarono l'insulto anticattolico, ma un attivista democratico lo fece, e la campagna di Cleveland lo pubblicizz\u00f2 ampiamente. Di conseguenza il voto cattolico nella citt\u00e0 di New York si spost\u00f2 su Cleveland, e Blaine perse lo Stato (e l'elezione) con un margine ristrettissimo.\nRisultati.\nFonte (voto popolare): 1884 Presidential Election Results in Dave Leip's Atlas of U.S. Presidential Elections (visitato il 27 luglio 2005)\nFonte (voto elettorale): Electoral College Box Scores 1789\u20131996 (dal sito dei National Archives, visitato il 31 luglio 2005)"}
{"id": "841602", "revid": "47767", "url": "https://it.wikipedia.org/wiki?curid=841602", "title": "Punta Palascia", "text": ""}
{"id": "841609", "revid": "125048874", "url": "https://it.wikipedia.org/wiki?curid=841609", "title": "Fanny Salazar Zampini", "text": "Biografia.\nFanny nacque dal matrimonio del liberale Demetrio, di origine calabrese, andato in esilio dopo il fallimento dei moti del 1848, e di Dora Calcutt.\nNel 1869 a soli quindici anni Fanny si spos\u00f2 con Giuseppe Zampini, da cui si separ\u00f2 poco dopo. Fond\u00f2 ben due prestigiosi giornali: \"La Rassegna degli interessi femminili\" (1886) e \"The Italian Rewiev\" nel 1900. Fu docente di lingua e letteratura inglese nell'Istituto del Magistero femminile di Roma. Invi\u00f2 nel 1893 al Congresso femminile di Chicago una sua relazione \"Woman in Modern Italy\" che ebbe molto successo. Rappresentava la situazione dell'Italia del tempo: il Nord distinto dal Sud, per via della mentalit\u00e0 della popolazione, pi\u00f9 arrendevole e ligia alle regole l'una, pi\u00f9 ribelle e inquieta l'altra. Nel 1890 scrisse sull'Esposizione delle Arti e delle Industrie femminili di Firenze.\nAttivit\u00e0 culturale.\nFu una personalit\u00e0 di spicco nella cultura del tempo, messaggera di rapporti amichevoli tra Italia ed Inghilterra, le sue due patrie, una vera, l'altra adottiva. Per quest'ultima si adoper\u00f2 con l'insegnamento di lingua e letteratura inglese nell'istituto Magistero di Roma per diffondere la lingua e le tradizioni. Fu traduttrice di autori inglesi molto apprezzata. Antonio Fogazzaro fece la recensione ad una di esse e ne lod\u00f2 le scelte delle fonti e del linguaggio ne \"La vita e le opere di R. Browning ed E. Barrett\" (Torino-Roma 1907).\nDiresse per alcuni anni la collana \"Biblioteca azzurra\" dell'editore Bemporad di Firenze e si occup\u00f2 della grande questione dell'autonomia femminile che ebbe in Italia, nel 1903, il primo nucleo di aderenti. Le sue opere in tal senso si alternarono alle conferenze numerose che tenne a Napoli, Roma, Torino, Milano: \"Antiche lotte speranze nuove\", Napoli 1886, \"Uno sguardo all\u2019avvenire della donna in Italia\", \"La donna italiana nell\u2019ora presente\", \"Carit\u00e0\"; \"L\u2019Italia all\u2019estero\".\nNel 1908, a Roma, alla presenza della Regina Margherita e della principessa Letizia, fu indetto il primo \"Congresso nazionale delle donne\" (CNDI). La questione non ottenne spazi adeguati e le donne dovettero aspettare fino al 1946 per aver diritto al voto, dopo che era fallito un progetto di discussione in Parlamento, nel 1910, su proposta di Giacinto Gallini, in seguito alla caduta di Sidney Sonnino.\nOpere.\nFu anche scrittrice apprezzata: \"Tra l'ideale ed il reale\" (Napoli, 1879), \"Antiche lotte, speranze nuove\" (Napoli, 1891) e il romanzo \"Cavalieri moderni\" (Roma, 1905) e \"Margherita di Savoia\" (saggio). Nel 1931 tenne a Washington una conferenza su \"Napoli la Bellissima\" che ripet\u00e9 a New York nella sede della Societ\u00e0 Dante Alighieri e alla Columbia University. Il suo nome e il suo operato \u00e8 ricordato pure da Benedetto Croce nell\"Epistolario\" e nel saggio: \"La vita letteraria di Napoli dal 1860 al 1900\".\nPresso la Pinacoteca Civica di Reggio Calabria \u00e8 conservato un suo ritratto a sanguigna di mano dell'artista reggino Vincenzo Jerace."}
{"id": "841611", "revid": "62681", "url": "https://it.wikipedia.org/wiki?curid=841611", "title": "Quanto di flusso", "text": ""}
{"id": "841613", "revid": "88740", "url": "https://it.wikipedia.org/wiki?curid=841613", "title": "Contea di Greene", "text": "Contea di Greene o Greene County \u00e8 la denominazione delle seguenti contee degli Stati Uniti:"}
{"id": "841620", "revid": "1305772", "url": "https://it.wikipedia.org/wiki?curid=841620", "title": "Patan", "text": "Patan pu\u00f2 fare riferimento a:"}
{"id": "841624", "revid": "1719883", "url": "https://it.wikipedia.org/wiki?curid=841624", "title": "Far uscire il genio dalla bottiglia", "text": "\"Far uscire il genio dalla bottiglia\" oppure \"Il genio \u00e8 uscito dalla bottiglia\" (in inglese rispettivamente \"\"Let the genie out of the bottle\" e \"The genie is out of the bottle\"\") \u00e8 una frase idiomatica adoperata prevalentemente negli Stati Uniti d'America che delinea la situazione nella quale si fa accadere qualcosa (in particolare se di indesiderato o di malevolo) che successivamente non pu\u00f2 pi\u00f9 essere in alcun modo fermato.\nQuesto modo di dire presenta molte analogie con i termini \"apprendista stregone\" e \"vaso di Pandora\".\nEtimologia.\nNon si conosce con certezza chi coni\u00f2 tale enunciato ma esso deve il suo nome alla celeberrima favola \"Storia di Aladino e della lampada meravigliosa\", contenuta nella raccolta di novelle arabo-indiana \"Le mille e una notte\", la cui fama, nella cultura occidentale, ebbe inizio nel Settecento quando l'orientalista francese Antoine Galland ne fece una versione dall'arabo.\nImpiego.\nUso generale.\nL'espressione \u00e8 ampiamente utilizzata in riferimento al concetto evidente di per s\u00e9 che dal momento in cui un'entit\u00e0 qualsiasi viene inventata (in altre parole diventa tecnicamente fattibile e ripetibile) poi non esiste pi\u00f9 la possibilit\u00e0 di disimparare collettivamente a farla e di rimuovere dalle menti degli uomini le conoscenze relative alla sua esecuzione assieme a tutte quelle propedeutiche a esse. Con l'ineluttabile conseguenza, appunto, che tale cosa, anche in presenza di un accordo a livello globale per eliminarla, non potr\u00e0 mai pi\u00f9 essere cancellata completamente e per sempre dal mondo visto che, sapendo oramai come si produce, ci sar\u00e0 sempre qualcuno che, prima o poi (e in segreto o meno), la realizzer\u00e0 di nuovo da qualche parte (in inglese si parla in questo caso di \"breakout\", cio\u00e8 di \"evasione\" del divieto).\nPer estensione, la locuzione viene talvolta menzionata anche in relazione ad altre situazioni simili, quale l'impossibilit\u00e0 di proibire preventivamente la ricerca scientifica (o la messa in atto delle sue applicazioni) in un certo campo.\nAmbito di utilizzo maggiormente consuetudinario.\nUn contesto in cui questa formula viene particolarmente usata (anche nella lingua italiana) \u00e8 quello dello sviluppo delle armi nucleari (soprattutto quelle all'idrogeno) che, con i relativi vettori intercontinentali, possono mettere in pericolo la sopravvivenza dell'intero genere umano.\nLa principale motivazione addotta in favore del mantenimento degli arsenali nucleari infatti \u00e8 proprio quella che, nonostante la presenza di trattati internazionali, nulla pu\u00f2 impedire il rischio di \"nuclear breakout\", ossia che una qualche nazione non decida ugualmente di munirsene in futuro."}
{"id": "841628", "revid": "767487", "url": "https://it.wikipedia.org/wiki?curid=841628", "title": "Il Casanova di Federico Fellini", "text": "Il Casanova di Federico Fellini \u00e8 un film del 1976 diretto da Federico Fellini con Donald Sutherland, vincitore dell'Oscar ai migliori costumi.\nTrama.\nA Venezia si celebra, in presenza del doge, l\u2019apertura del carnevale con il volo dell\u2019angelo e il tentativo di far emergere dal Canal Grande una gigantesca effigie del capo della dea Luna. L'operazione fallisce con la caduta del busto nell\u2019acqua, segno di cattivo auspicio.\nAl di fuori del tripudio carnevalesco, Giacomo Casanova riceve una lettera con l\u2019invito di suor Maddalena a recarsi presso la villetta dell\u2019ambasciatore francese a Venezia all\u2019interno della quale i due amanti si esibiscono in una sorta di danza rituale caratterizzata da una coreografia abbastanza complessa fino ad arrivare all\u2019amplesso vero e proprio, molto simile ad un esercizio ginnico. Scandito dal ritmo di un carillon con la forma di un uccello meccanico, che Casanova porta sempre con s\u00e9, l\u2019incontro avviene sotto lo sguardo dell\u2019ambasciatore, amante della suora, nascosto dietro una parete. Prima di congedarsi, Casanova si raccomanda al padrone di casa per ottenere un impiego in Francia.\nDi ritorno dalla sua avventura con suor Maddalena, Casanova viene arrestato e processato dal tribunale dell'Inquisizione con diverse accuse, tra le quali l\u2019esercizio della magia nera. Condotto in carcere, rievoca l\u2019incontro con Annamaria, giovane operaia di una sartoria, anemica, spesso soggetta a svenimenti.\nUna volta evaso dal carcere dei Piombi, Casanova lascia Venezia per dirigersi a Parigi dove frequenta il salotto della marchesa Durf\u00e9 , estimatrice di arti esoteriche. L\u2019attempata marchesa, convinta che Casanova sia a conoscenza del segreto della pietra filosofale, gli chiede di essere fecondata al fine di rinascere in un uomo che vivr\u00e0 per sempre. L\u2019ospite veneziano esegue con la marchesa un rito d\u2019iniziazione al sesso con la complicit\u00e0 di Marcolina, gi\u00e0 compagna di suo fratello, un ex abate (rivisto casualmente in seguito a un incidente in carrozza).\nDue anni dopo, a Forl\u00ec, Casanova accetta di fare da protettore ad Enrichetta, una ragazza francese che solitamente si traveste con abiti maschili, amante di un capitano ungherese pi\u00f9 anziano di lei. Entrambi ospiti nella lussuosa residenza del marchese Du Bois, definito \u201cun eccentrico galantuomo dagli incerti confini amorosi\u201d, assistono a un\u2019operina in cui si esibisce lo stesso Du Bois. La partenza improvvisa di Enrichetta lascia Casanova in uno stato di totale disperazione.\nA Londra, dopo un furioso litigio avvenuto all\u2019 interno di una carrozza con la sua giovane sposa Charpillion e la relativa madre, Casanova si ritrova abbandonato per strada e tenta il suicidio immergendosi nelle acque del fiume Tamigi, fin quando non gli appare la figura di una donna enorme accompagnata da due nani che desta la sua curiosit\u00e0. Quindi scopre l'esistenza di un circo itinerante di cui la gigantessa \u00e8 un\u2019attrazione.\nDopo aver reso visita al papa, Casanova si reca alla festa organizzata a Roma dall'ambasciatore inglese Lord Talou che propone una sfida tra lo stesso Casanova e il cocchiere del principe Del Brando, Righetto, anche lui noto per le non consuete prodezze amatorie. Dapprima riluttante, Casanova, persuaso dagli elogi di una nobildonna inglese, accetta la sfida che si trasforma in un confronto tra due esibizioni ginniche in cui ciascuno degli sfidanti \u00e8 impegnato a possedere due partner scelte tra gli ospiti della festa. La scelta di Casanova cade su Romana, definita \u201cla pi\u00f9 bella delle modelle di Roma\u201d, mentre la nobildonna si offre spontaneamente a fare da partner per Righetto. La sfida si svolge alla presenza di una folla esultante e pronta a scommettere. Alla fine Casanova, fortemente stremato, viene dichiarato vincitore e portato in trionfo dalla folla.\nA Berna, in Svizzera, Casanova s\u2019invaghisce di Isabella, figlia dell\u2019entomologo Moebius, alla quale chiede di seguirlo nel suo viaggio verso Dresda. All\u2019indomani, Casanova si ritrova ad aspettare invano l\u2019arrivo di Isabella all\u2019interno di una locanda di Dresda dove \u00e8 coinvolto in una movimentata e iperbolica orgia con la cantante Astrodi e la gobba Susanna a cui si uniscono gli altri ospiti.\nAl teatro dell\u2019Opera di Dresda, Casanova assiste all\u2019esibizione di una compagnia di cui fa parte la cantante Astrodi. Alla fine dello spettacolo, in un teatro ormai vuoto, scorge nei loggioni una figura familiare che lo chiama sussurrandone il nome; cos\u00ec Casanova incontra, dopo diversi anni, sua madre che vive a Dresda con una pensione di 400 talleri, grazie all\u2019interessamento del principe. Casanova le promette di andare a farle visita ma, al momento del congedo, si accorge di non averle chiesto nemmeno l'indirizzo della sua attuale abitazione.\nNel castello del duca di W\u00fcrttemberg, dove si reca in cerca di un impiego diplomatico, Casanova \u00e8 attratto da Rosalba, una bambola meccanica con le fattezze di una giovane donna. Al termine di una danza rituale, Casanova adagia la bambola su un letto a baldacchino e ha con questa un rapporto amoroso dove l\u2019estasi e la soddisfazione dell'avventuriero veneziano si contrappongono alla freddezza della gestualit\u00e0 della sua partner meccanica.\nCasanova, oramai anziano, ricopre la carica di bibliotecario in Boemia presso il castello Dux, di propriet\u00e0 del conte Waldstein, lamentandosi quotidianamente del trattamento subito dal personale del castello, in particolare dal maggiordomo Faulkircher e dal suo intimo amico Vidarol. Alla fine ci\u00f2 che gli resta \u00e8 ritirarsi nella sua stanza a sognare di rincorrere i fantasmi del passato e a immaginare un ultimo ballo con Rosalba, la bambola meccanica.\nIl film.\nIl film \u00e8 stato totalmente girato all'interno del teatro di posa numero 5 di Cinecitt\u00e0, in cui furono ricreate l'atmosfera e le luci del XVIII secolo. Un'operazione opposta a quella fatta nel coevo \"Barry Lyndon\" di Stanley Kubrick, che invece fu girato totalmente in esterno. Fellini dichiar\u00f2: \"Kubrick ha dilatato il Settecento in inquadrature vastissime, io invece ho fatto l'operazione inversa: l'ho compresso in ambienti piccoli\".\nL'accurata fattura dei costumi dell'epoca, sontuosi e realisti, valsero il Premio Oscar nel 1977 a Danilo Donati.\nIl film si basa su \"Histoire de ma vie\" del Casanova. Molti passaggi sono riportati tali e quali dai racconti autobiografici del Casanova, e il film ne rispetta lo spirito e i dati storici. Ce ne d\u00e0 la conferma il personaggio di Casanova, per il quale Fellini, dopo una lunga ricerca, scelse Donald Sutherland. Infatti, il viso dell'attore \u00e8 stato rifatto per intero, per farlo assomigliare il pi\u00f9 possibile al famoso ritratto del vero Casanova, un disegno del suo profilo fatto a matita, eseguito dal fratello Francesco, che rimane sicuramente il ritratto pi\u00f9 attendibile di Giacomo.\nProduzione.\nIl film ebbe una gestazione lunghissima, molto di pi\u00f9 dei classici nove mesi usuali per Fellini.\nIl film si sarebbe dovuto girare nell'estate 1973 sotto la produzione di Dino De Laurentiis, ma Fellini si prese un anno di tempo per studiare nei dettagli come girare quello che nelle sue intenzioni doveva essere il suo capolavoro. Nel maggio 1974 Fellini ammise all'Ansa che con De Laurentiis c'erano dei problemi. In particolare pare che Fellini rifiutasse di affidare a Robert Redford il ruolo di protagonista e di girare il film in lingua inglese. Il 31 luglio De Laurentiis scaric\u00f2 il progetto ufficialmente per mancanza di tempo, ma da pi\u00f9 parti si ritenne che il problema fossero gli elevati costi di produzione.\nAd agosto il progetto fu quindi fatto proprio dalla Cineriz di Angelo Rizzoli che tuttavia il 10 gennaio 1975 vi rinunci\u00f2 per i costi eccessivi dell'opera: 9 milioni di dollari americani. Nel febbraio 1975, infine, subentr\u00f2 alla produzione la PEA - Produzioni Europee Associate di Alberto Grimaldi, che chiese a Fellini di girare il film a Londra e in inglese. Fellini ottenne di poter girare a Cinecitt\u00e0, ma dovette cedere sulla lingua delle riprese (anche se dal labiale si vede che alcuni degli attori minori recitano in italiano. D'altronde Fellini non us\u00f2 mai la presa diretta).\nIl 21 luglio iniziarono le riprese che avrebbero dovuto concludersi 26 settimane dopo. Ma intorno a Ferragosto la gran parte dei negativi gi\u00e0 girati vengono rubati dagli stabilimenti Technicolor di Cinecitt\u00e0, insieme a delle pizze di \"Sal\u00f2 o le 120 giornate di Sodoma\" di Pier Paolo Pasolini e \"Un genio, due compari, un pollo\" di Damiano Damiani. Fellini si disse \"rovinato\" dal furto anche per la ragione che le scene trafugate comprendevano i master girati con la gigantessa americana Sandy Allen, per la quale un ulteriore ritorno in Italia avrebbe causato non pochi problemi organizzativi, tra i quali anche lo smontaggio e l'adattamento dei sedili dell'aereo di linea. L'episodio, piuttosto misterioso, anche se s'\u00e8 sempre pensato che il furto tendesse a danneggiare Pasolini, si risolse da solo nel maggio 1976, quando quasi tutto il materiale fu ritrovato a Cinecitt\u00e0.\nIntanto il film conobbe un nuovo stop il 16 dicembre quando la produzione sospese le riprese licenziando il 21 tutta la troupe. Per Grimaldi la decisione era motivata dal fatto che il film invece di essere gi\u00e0 stato completato con una spesa di 4,2 miliardi di Lire, era gi\u00e0 costato 4,8 miliardi e completato solo al 60%. A quel punto Grimaldi si disse disposto ad investire un ulteriore miliardo a patto di ridurre i costi. Fellini dal canto suo si sent\u00ec diffamato dal produttore e sostenne che l'accordo era di terminare le riprese il 21 gennaio 1976, ricordando che quattro settimane di lavoro erano sfumate a causa di scioperi, di una malattia del protagonista e di deficienze attribuibili alla produzione. Quanto ai costi dell'opera Fellini in qualit\u00e0 di autore, e non di produttore associato, si dichiar\u00f2 estraneo. La polemica a distanza fra regista e produttore prosegu\u00ec nei giorni seguenti sui media, quindi Fellini si decise a trascinare Grimaldi in tribunale.\nIl 28 gennaio 1976 fu trovato un accordo: Grimaldi avrebbe investito ulteriori 1,2 miliardi di Lire e gli attori sarebbero stati riconvocati a fine febbraio per terminare la lavorazione del film entro otto/nove settimane. Il film venne ripreso dunque il 23 marzo.\nLe riprese si conclusero ufficialmente il 21 maggio 1976..\nIl 1\u00ba dicembre il film ebbe il nulla osta della censura col divieto ai minori 18 anni e il 10 arriv\u00f2 nelle sale di Roma e Milano.\nCast.\nPer il ruolo di protagonista, per il quale Fellini era in cerca di un \u00abvitellone invecchiato\u00bb, la scelta fu lunga ed elaborata; i giornali dell'epoca riportarono numerosi nomi, tra cui Michael Caine (sul quale sembrava essersi inizialmente appuntata la scelta), Tom Deal (un attore di cabaret), Michel Piccoli e Jack Nicholson. Alberto Sordi, da sempre desideroso di lavorare con Fellini dopo tanti anni dalla loro ultima collaborazione, si autocandid\u00f2 per la parte, arrivando addirittura a presentarsi ai provini truccato e vestito secondo la moda del secolo, mentre Fellini tenne a lungo in considerazione l'idea di affidare il ruolo a Gian Maria Volont\u00e9, cambiando poi idea per contrasti ed incompatibilit\u00e0 artistiche e caratteriali. Alla fine fu scelto Sutherland, che Fellini incontr\u00f2 a Parma sul set di \"Novecento\".\nI due, per\u00f2, ebbero modo di conoscersi gi\u00e0 svariato tempo prima, nel 1970, sul set de \"Il mondo di Alex\" (\"Alex In Wonderland\") di Paul Mazursky, nel quale Sutherland ricopriva il ruolo di protagonista, un giovane regista statunitense che si reca a Roma per incontrare il suo idolo artistico, appunto Fellini; la gustosa scena dell'incontro tra i due si svolge all'interno di una sala di montaggio di Cinecitt\u00e0, dove Fellini sta montando il suo ultimo film, \"I clowns\": l'attore si scioglie in mille complimenti esternando la sua ammirazione.\nColonna sonora.\nLa colonna sonora originale fu composta da Nino Rota. Questo l'elenco dei brani:"}
{"id": "841636", "revid": "466539", "url": "https://it.wikipedia.org/wiki?curid=841636", "title": "Contea di Greene (Alabama)", "text": "La contea di Greene, in inglese Greene County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 9.974 abitanti. Il capoluogo di contea \u00e8 Eutaw. Il nome le \u00e8 stato dato in onore del generale della guerra d'indipendenza americana Nathanael Greene di Rhode Island.\nGeografia fisica.\nLa contea si trova nella parte occidentale dell'Alabama. Lo United States Census Bureau certifica che l'estensione della contea \u00e8 di 1.709 km\u00b2, di cui 36 km\u00b2 di acque interne.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Greene venne costituita il 13 dicembre 1819."}
{"id": "841642", "revid": "125364942", "url": "https://it.wikipedia.org/wiki?curid=841642", "title": "Paul Sabatier (storico)", "text": "Biografia.\nPaul Sabatier condusse i suoi studi presso la Facolt\u00e0 di Teologia della \"Sorbona\" di Parigi. \nNel 1885 venne assegnato alla chiesa di Saint-Nicolas, a Strasburgo, ma nel 1889 fu espulso dalla Germania per aver rifiutato una offerta di avanzamento che avrebbe per lui comportato la cittadinanza tedesca. In seguito cur\u00f2 Saint-Cierge-la-Serre nelle C\u00e9vennes per quattro anni, dopo di che si dedic\u00f2 interamente alla ricerca storica del Cristianesimo. \nFu allievo di Ernest Renan, che gli forn\u00ec lo spunto di concentrarsi sullo studio scientifico di San Francesco d'Assisi. Avendo gi\u00e0 pubblicato una edizione della Didach\u00e9 e intrattendosi in corrispondenza pluridecennale con Walter Goetz, nel 1893 pubblic\u00f2 \"Vie de saint Fran\u00e7ois d'Assise\" (trad. it. \"Vita di San Francesco d'Assisi\"), a Parigi. Questa opera gli diede fama mondiale, nonostante lui fosse calvinista ed il soggetto della sua opera invece un santo cattolico. La conoscenza approfondita delle fonti e il loro esame critico fecero scuola. L'opera fu tradotta in moltissime lingue e diede grande impeto allo studio di documenti medievali, soprattutto quelli collegati alla storia dell'Ordine Francescano. \nNel 1902 fond\u00f2 ad Assisi la Societ\u00e0 Internazionale di Studi Francescani e nel 1919 divenne professore di teologia protestante all'Universit\u00e0 di Strasburgo.\nLa vicinanza alla teologia liberale del fratello e anch'egli pastore Louis Auguste Sabatier, e la familiarit\u00e0 con gli ambienti cattolici italiani e francesi lo portarono a partecipare al movimento modernista. A questo riguardo, oltre alle opere storiche, pubblic\u00f2 anche \"Les modernistes\" (1909) e \"L'orientation religieuse de la France actuelle\" (1912). Le sue opere, dopo un'iniziale accoglienza cattolica favorevole, furono poste all'Indice, cos\u00ec come parte di quelle dell'educatrice Antonietta Giacomelli, con la quale condivise iniziative rivolte ad una riforma religiosa in senso cristiano.\nAllo scoppio della prima guerra mondiale, nonostante il voto pacifista emesso dalla Societ\u00e0 di stud\u00ee francescani, difese pubblicamente su The Times del 22 luglio 1915 le motivazioni per le quali la Francia era scesa in guerra.\nFu nominato cittadino onorario di Assisi il 7 maggio 1898. Ricevette lauree honoris causa dalle Universit\u00e0 di Edimburgo, Aberdeen e Oxford. Nel 1923 divenne socio straniero dell'Accademia dei Lincei.\nLe sue carte sono conservate, per volont\u00e0 della figlia, presso il Centro Studi per la Storia del modernismo dell'Universit\u00e0 degli Studi di Urbino \"Carlo Bo\".\nLa Societ\u00e0 Internazionale di Studi Francescani di Assisi assegna un premio biennale a lui intitolato."}
{"id": "841644", "revid": "287204", "url": "https://it.wikipedia.org/wiki?curid=841644", "title": "Contea di Hale", "text": "Contea di Hale o Hale County \u00e8 la denominazione delle seguenti contee degli Stati Uniti:"}
{"id": "841646", "revid": "275619", "url": "https://it.wikipedia.org/wiki?curid=841646", "title": "Deidara", "text": ""}
{"id": "841647", "revid": "46480", "url": "https://it.wikipedia.org/wiki?curid=841647", "title": "Protagora (dialogo)", "text": "Il Protagora (\u03a0\u03c1\u03c9\u03c4\u03b1\u03b3\u03cc\u03c1\u03b1\u03c2) \u00e8 un dialogo di Platone dedicato al tema dell'insegnabilit\u00e0 della virt\u00f9, teso in particolare a dimostrare l'inconsistenza dalla prassi educativa dei sofisti. Tra le opere meglio riuscite del filosofo per la sua ricercatezza stilistica, questo dialogo viene sovente accostato al \"Gorgia\", che ha per protagonista l'altro padre della Sofistica: entrambi si collocano infatti nella fase di transizione dai dialoghi aporetici giovanili a quelli della maturit\u00e0, e la loro data di composizione pertanto dovrebbe essere successiva al 388 a.C.\nPer quanto riguarda la struttura, il \"Protagora\" si presenta nella forma del dialogo riportato: Socrate, incontrato un amico anonimo (o forse pi\u00f9 d'uno, come suggerirebbe 310a2), sfugge alle domande sulla sua relazione con Alcibiade proponendo al suo interlocutore il resoconto del dialogo avuto poco prima con Protagora alla presenza di altri importanti sofisti, oltre a Callia e allo stesso Alcibiade.\nChi \u00e8 il sofista?\nNon \u00e8 ancora l'alba, quando Socrate viene svegliato dalla voce del giovane Ippocrate. Il motivo della visita \u00e8 presto detto: Protagora, il celebre sofista, \u00e8 giunto ad Atene e Ippocrate vorrebbe diventare suo allievo. Tuttavia, per essere accettato, questi necessita che qualcuno lo presenti al sofista (310b-311a). Ovviamente, Socrate acconsente ad accompagnare il giovane, desideroso di poter discutere con il celebre \u00abmaestro di virt\u00f9\u00bb.\n\u00c8 per\u00f2 troppo presto per recarsi alla casa di Callia, il celebre mecenate ateniese che ospita Protagora, e pertanto Socrate propone di spostarsi nel cortile, dove passer\u00e0 il tempo discutendo con il giovane amico sulle aspettative che ha nei confronti del sofista. Ippocrate spera di poter ricevere una buona formazione, poich\u00e9 il maestro a cui si sta per rivolgere ha fama di essere \u00abun esperto della sapienza\u00bb (312c); tuttavia non sa dire di quale sapienza sia esperto: anche affermando che il sofista insegna a tenere discorsi, resta aperto il problema del loro argomento (312e). Non sapendo pi\u00f9 cosa rispondere, Ippocrate pu\u00f2 solo ascoltare il monito di Socrate, che lo mette in guardia dall'affidare la propria formazione a persone che, come i sofisti, non danno garanzie sulla validit\u00e0 o meno dei propri insegnamenti. Essi sono infatti paragonabili a dei mercanti che cercano di vendere la propria merce lodandola di fronte all'acquirente; pertanto, se bisogna stare attenti a non farsi raggirare quando si acquistano beni che riguardano il corpo, a maggior ragione si dovr\u00e0 stare attenti per ci\u00f2 che riguarda l'anima, poich\u00e9 \u00e8 molto facile ricavarne dei danni irreversibili (314a-c).\nProtagora: il mito di Prometeo ed Epimeteo.\nContinuando a discutere, Socrate e Ippocrate giungono infine alla meta: la casa di Callia. Tuttavia, una volta arrivati il portiere che sta di guardia all'ingresso, infastidito dall'andirivieni di sofisti, si rifiuta di lasciarli passare, e solo dopo molte insistenze i due riescono a entrare (314c-e). Nel cortile interno alla casa scorgono subito Protagora che passeggia discutendo con i suoi seguaci, mentre, pi\u00f9 discosti, Socrate individua i sofisti Ippia di Elide e Prodico di Ceo. Inoltre, poco dopo fanno il loro ingresso Alcibiade e Crizia.\n\u00c8 su questo sfondo che Socrate e Protagora terranno la loro discussione, una vera e propria assemblea a cui parteciperanno anche gli altri eminenti personaggi presenti (316d-317e). Il filosofo non perde tempo, e domanda subito al sofista quale guadagno avr\u00e0 Ippocrate dalla sua frequentazione: Protagora infatti si propone di insegnare ai propri allievi una condotta assennata, in modo che diventino buoni cittadini (319a). Ma, domanda Socrate, \u00e8 veramente possibile insegnare la virt\u00f9 come si fa con le \"technai\"? Mentre per queste ultime si prende per valido solo il consiglio degli esperti, cos\u00ec non \u00e8 per la virt\u00f9, riguardo alla quale si tiene conto dell'opinione di chiunque. N\u00e9 d'altra parte esistono veri e propri esperti in materia e anzi, capita spesso che chi \u00e8 virtuoso non sia poi in grado di insegnare ad esserlo ai propri figli. A queste obiezioni, Protagora decide di rispondere con un lungo discorso, a sua volta composto di due parti: un \"mythos\" (320d-323a) e un \"logos\" (323a-328d).\nIl \"mythos\" racconta della creazione degli esseri umani a opera dei due titani Prometeo ed Epimeteo. Allorch\u00e9 i due fratelli furono incaricati di dare forma agli esseri che avrebbero popolato la terra, Epimeteo si mise all'opera per plasmare in modo armonioso i vari animali, facendo s\u00ec che nessuna specie sopraffacesse o annientasse un'altra: diede dunque velocit\u00e0, zanne e artigli ai predatori (limitandone per\u00f2 il numero), forza, corna e zoccoli per difendersi agli erbivori, e cos\u00ec via. Tuttavia, quando Prometeo venne a controllare l'operato del fratello, vide che tra tutte le creature solo l'uomo era rimasto privo di difese, nudo e inerme di fronte a qualsiasi pericolo. Mosso a compassione, il titano rub\u00f2 allora il fuoco a Efesto e la sapienza tecnica ad Atena, per donarli all'uomo. Forniti cos\u00ec di mezzi per sopravvivere, gli uomini rischiavano per\u00f2 di estinguersi a causa della diffidenza reciproca, che impediva la formazione di gruppi stabili e relegava gli individui alla solitudine. Preoccupato dalla sorte dei mortali, Zeus invi\u00f2 allora Ermes sulla Terra affinch\u00e9 distribuisse pudore (\u03b1\u1f30\u03b4\u03ce\u03c2) e giustizia (\u03b4\u03af\u03ba\u03b7) a tutti gli uomini, di modo che tutti possedessero queste virt\u00f9. Quindi, mentre per le altre \"technai\" vi sono pochi esperti a cui gli altri si devono rivolgere in caso di bisogno, per la virt\u00f9 ci\u00f2 non accade, poich\u00e9 tutti ne sono provvisti.\nLa narrazione mitica permette a Protagora di svolgere alcune considerazioni nel lungo \"logos\" che segue. \u00c8 infatti grazie al dono di Zeus che sono nate le citt\u00e0 e i mortali sono potuti uscire dalla condizione ferina; e proprio per mantenere questo \"status\", i genitori educano fin dall'infanzia i figli alla virt\u00f9. La virt\u00f9 umana \u00e8 dunque insegnabile, e chiunque \u00e8 in grado di apprenderla. Certo, qualcuno si dimostrer\u00e0 meno virtuoso degli altri, ma d'altra parte ci\u00f2 avviene anche nelle altre \"technai\": tra gli allievi di un citaredo accade che qualcuno superi gli altri, eppure tutti, a loro modo, hanno appreso a suonare la cetra. E cos\u00ec, anche per la virt\u00f9, qualsiasi individuo che abbia ricevuto un'educazione sar\u00e0 senz'altro pi\u00f9 virtuoso di un primitivo o di un animale. Ulteriore dimostrazione che la virt\u00f9 \u00e8 insegnabile sono le leggi, che puniscono chi le viola: scopo della pena \u00e8 infatti quello di evitare che il colpevole reiteri il reato, e ci\u00f2 le attribuisce un valore correttivo difficilmente sostenibile se si ritiene che la virt\u00f9 non sia insegnabile.\nLa virt\u00f9 e le sue parti.\nIl discorso di Protagora lascia senza parole Socrate, che solo a fatica riesce a riaversi dalla meraviglia (328d). Ripresosi, interroga il sofista in merito a una lacuna del suo ragionamento: Protagora ha infatti parlato di santit\u00e0, temperanza e coraggio come di parti di un'unica virt\u00f9. Ma queste parti come si articolano all'interno della virt\u00f9?\nIl sofista accetta il paragone proposto da Socrate tra la virt\u00f9 e il volto: coraggio, temperanza, santit\u00e0, giustizia sono come occhi, naso, orecchi e le varie parti di un volto, distinte le une dalle altre ma in stretta relazione tra di loro (329d). Tuttavia, lo stesso filosofo dimostra che non \u00e8 possibile sostenere una distinzione netta tra le varie virt\u00f9, poich\u00e9, mentre gli uomini possono essere coraggiosi ma non santi, o giusti ma non temperanti, nel caso delle virt\u00f9 prese in s\u00e9 ci\u00f2 non accade: la giustizia in s\u00e9 \u00e8 sempre santa, come la santit\u00e0 \u00e8 giusta (331a-b). Il bene, poi, ha come contrario il male, il giusto l'ingiusto, la sapienza l'insipienza e, cos\u00ec, ogni cosa ha un solo contrario: non \u00e8 dunque possibile che l'insipienza sia allo stesso tempo contraria alla sapienza e alla saggezza, a meno che non si ammetta - appunto - che queste ultime siano la stessa cosa (333a-b).\nDal canto suo, per\u00f2, Protagora non \u00e8 d'accordo e, irritato dalle domande di Socrate, propone una visione relativista della virt\u00f9, coerente con la sua dottrina dell\u2019\"homo mensura\". Molte cose, afferma, sono buone e utili in certe circostanze, e in altre risultano dannose - cos\u00ec, certi farmaci sono utili all'uomo ma letali per alcuni animali, l'olio \u00e8 dannoso per le piante ma ottimo per le pelli degli uomini, e via dicendo. Il bene \u00e8 dunque qualcosa di vario e multiforme, e una stessa cosa pu\u00f2 essere consigliabile a taluni e vietata ad altri (334a-c).\nIntermezzo: il carme di Simonide.\nLe parole di Protagora ottengono l'approvazione dei presenti e l'indignazione di Socrate, che minaccia di lasciare la discussione qualora il sofista non lo accontenti abbandonando i lunghi discorsi e ricorrendo invece alla brachilogia. Socrate dice infatti di essere smemorato, e di faticare a seguire un discorso troppo lungo: meglio allora procedere adagio con domande e risposte brevi. Inoltre, aggiunge di doversi sbrigare, per via di una commissione che non pu\u00f2 rimandare. Protagora \u00e8 per\u00f2 sprezzante a una simile proposta, e per calmare gli animi deve intervenire Callia, il padrone di casa, che insiste affinch\u00e9 Socrate non se ne vada. Intervengono cos\u00ec anche Alcibiade e Crizia, e quest'ultimo chiama in causa Prodico e Ippia. Unica via di soluzione \u00e8 che Protagora interroghi Socrate, ponendogli delle domande. Pur contro voglia, Protagora accetta la proposta e inizia a interrogare Socrate sulla poesia (338e-339b). L'analisi letteraria dei carmi pi\u00f9 importanti e diffusi, in cui venivano trattati temi etici, era infatti una prassi educativa tipica della Sofistica.\nNello specifico, Protagora decide di partire dal carme \"A Skopas\" di Simonide di Ceo, in cui il poeta critica un'affermazione di Pittaco secondo cui sarebbe \u00abdifficile\u00bb mantenersi onesti: ci\u00f2 sembra agli occhi di Protagora una contraddizione, poich\u00e9 nello stesso carme Simonide aveva affermato in precedenza che \u00abdifficile\u00bb era diventare buoni. Socrate, tuttavia, \u00e8 di avviso contrario e, chiamando in causa Prodico, concittadino di Simonide, ricorre alla sua dottrina della sinonimica per svelare quello che sarebbe il genuino significato del carme (341a). La parola \u00abdifficile\u00bb, infatti, implica un riferimento al male, per cui Pittaco verrebbe criticato da Simonide per il semplice fatto che sembra ritenere un male il mantenersi buoni e onesti. Tralasciando poi questo tipo di analisi e rivolgendo l'attenzione all'intero carme, Socrate dimostra che anche Simonide era dell'idea che si compie il male non deliberatamente, per propria volont\u00e0, ma solo per ignoranza. Pittaco aveva sbagliato nel dire che mantenersi buoni \u00e8 difficile: difficile \u00e8 infatti divenire buoni, ma mantenere se stessi in tale condizione non \u00e8 difficile, semmai divino! (344e) Solo chi \u00e8 in piedi pu\u00f2 cadere, e allo stesso modo, colto da sventura, potr\u00e0 divenire malvagio solo chi \u00e8 buono, e non chi lo \u00e8 gi\u00e0. Il cattivo medico non \u00e8 qualcuno che non conosce la medicina (non sarebbe nemmeno un medico), ma piuttosto un medico che ha studiato l'arte e opera male; e cos\u00ec, malvagio pu\u00f2 esserlo solo un uomo buono divenuto cattivo per lo sciagurato evento di perderne la scienza (345b). Simonide, conclude Socrate, sembra dunque dire che nessuno compie il male volontariamente, ma perch\u00e9 costrettovi da eventi contingenti - ovvero, perch\u00e9 sottoposto alla volont\u00e0 altrui o perch\u00e9 ha perso la conoscenza del bene.\nLa virt\u00f9 \u00e8 insegnabile?\nTerminata la sua analisi del carme di Simonide, Socrate decide di tornare a discutere con Protagora sugli argomenti poc'anzi abbandonati, questa volta, per\u00f2, ricorrendo alla brachilogia. Dopo aver richiamato l'attenzione sui punti lasciati in sospeso, Protagora dichiara che il coraggio \u00e8 diverso dalle altre quattro virt\u00f9 citate da Socrate (sapienza, temperanza, giustizia, santit\u00e0), poich\u00e9 capita spesso che uomini vili e malvagi abbiano in realt\u00e0 coraggio da vendere (349d). Protagora sembra intendere il coraggio nel senso di \u00abaudacia\u00bb, la quale, osserva Socrate, nel caso degli insipienti non \u00e8 una virt\u00f9, ma follia: un soldato che non conosce le tecniche di lotta e si butta ugualmente nella battaglia non \u00e8 coraggioso, semmai \u00e8 pazzo.\nProtagora \u00e8 per\u00f2 un interlocutore attento, e smaschera la strategia di Socrate: audacia e coraggio non sono la stessa cosa, anche se capita che gli audaci siano coraggiosi, poich\u00e9 l'audacia \u00e8 frutto sia di scienza che di follia, mentre il coraggio dipende dalla disposizione dell'animo (350d-351d). Il dialogo si sposta cos\u00ec sul rapporto bene-piacere e sull'opinione diffusa secondo cui \u00e8 possibile compiere il male perch\u00e9 sopraffatti da piacere o dolore. Capita sovente, afferma Socrate con l'approvazione di Protagora, che ci\u00f2 che al momento provoca piacere con l'andare del tempo sia causa di dolore, mentre altre cose che provocano dolore (come le cure mediche) in seguito diano effetti piacevoli: ora, se tutti riconoscono che i farmaci sono un bene, pur dando dolore in un primo momento, se ne deve dedurre che i beni e i mali si devono distinguere non per il loro effetto immediato, ma per l'effetto futuro. Ci\u00f2 che d\u00e0 effetti piacevoli \u00e8 dunque un bene, mentre i mali provocano sofferenza (\u00e8 la cosiddetta \u00abtesi edonistica\u00bb del \"Protagora\"). Pertanto, il bene coincide col piacere, il male con la sofferenza (355b-c), e a chi obietta che il piacere immediato \u00e8 da preferire a quello futuro si pu\u00f2 rispondere che, come le grandezze lontane possono sembrare a uno spettatore pi\u00f9 piccole di quanto non siano, allo stesso modo i piaceri futuri possono sembrare inferiori a quelli immediati, pur essendo in realt\u00e0 superiori. La \u00absalvezza della vita\u00bb sar\u00e0 dunque raggiungibile con una \"techne\" in grado di valutare i piaceri e i dolori in modo equilibrato, detta appunto \u00abarte della misura\u00bb (\u03c4\u03ad\u03c7\u03bd\u03b7 \u03bc\u03b5\u03c4\u03c1\u03b7\u03c4\u03b9\u03ba\u1f74). Ma, se di \"techne\" si tratta, essa deve essere insegnabile, anche perch\u00e9, d'altro canto, la sua ignoranza \u00e8 causa di male - e quindi di dolore.\nDa tutto questo Protagora esce di fatto confutato, poich\u00e9 nello sviluppo della discussione ha negato la sua affermazione iniziale, e cio\u00e8 che la virt\u00f9 \u00e8 una \"techne\" (361a-b). Socrate, al contrario, avendola spuntata sul sofista, pu\u00f2 abbandonare la riunione e dedicarsi al suo improrogabile impegno - qualunque esso sia."}
{"id": "841650", "revid": "1005847", "url": "https://it.wikipedia.org/wiki?curid=841650", "title": "Elezioni presidenziali negli Stati Uniti d'America del 1880", "text": "Le elezioni presidenziali negli Stati Uniti d'America del 1880 si svolsero il 2 novembre e furono generalmente considerate come un referendum sulla riduzione dell'impegno dei Repubblicani nel processo di Ricostruzione negli Stati del Sud. Non vi erano argomenti pressanti in quel periodo eccetto i dazi: i Repubblicani sostenevano dazi pi\u00f9 alti, mentre i Democratici sostenevano dazi pi\u00f9 bassi.\nIl presidente in carica Rutherford Hayes, repubblicano, non si ricandid\u00f2, tenendo fede ad una promessa fatta durante la campagna elettorale del 1876. Il Partito Repubblicano alla fine scelse un altro candidato proveniente dall'Ohio, James Garfield. Il Partito Democratico scelse un generale della guerra civile, Winfield Scott Hancock. Garfield vinse il voto popolare con un ridottissimo margine, meno di 2.000 voti, tuttavia fu eletto agevolmente dai grandi elettori, ottenendo 214 dei 369 voti elettorali degli Stati.\nIl margine tra i due candidati principali nel voto popolare \u00e8 il pi\u00f9 piccolo nella storia degli Stati Uniti sia in termini assoluti sia in termini percentuali.\nCandidature.\nCandidatura del Partito Repubblicano.\nSe Hayes non cerc\u00f2 la rielezione, Ulysses S. Grant, gi\u00e0 presidente tra il 1869 e il 1877, cerc\u00f2 apertamente di ottenere la candidatura per un terzo mandato. In vista della Convention repubblicana di Chicago egli era il candidato pi\u00f9 in vista; i suoi avversari appoggiavano James Blaine del Maine e John Sherman dell'Ohio. James Garfield, che rappresentava la delegazione dell'Ohio, fece un importante discorso a favore di Sherman ma presto si trov\u00f2 lui stesso tra quelli che avevano ricevuto voti dai delegati. Alla 36\u00aa votazione Garfield raccolse 399 voti dei delegati, battendo alla distanza Grant (che ne aveva 313), Blaine (285) e Sherman, e ottenne cos\u00ec la candidatura. Chester Arthur fu successivamente scelto come candidato alla vicepresidenza, superando con grande margine Elihu Benjamin Washburne. La Convention \u00e8 inoltre degna di nota poich\u00e9 fu la prima nel quale i delegati diedero voti a un afroamericano, Blanche Kelso Bruce.\nCandidatura del Partito Democratico.\nAlla Convention del Partito Democratico, svoltasi a Cincinnati, furono presentati molti nomi come potenziali candidati per le elezioni presidenziali. I due principali erano il generale della guerra civile Winfield Scott Hancock e il senatore del Delaware Thomas Francis Bayard, il quale per\u00f2 sub\u00ec i contraccolpi della sua inimicizia con Samuel Tilden, il candidato nel 1876, che non volle ricandidarsi ma che aveva un gran numero di seguaci. Hancock fu nominato gi\u00e0 al secondo scrutinio con 705 voti dei delegati. William Hayden English fu nominato come candidato alla vicepresidenza.\nCandidatura del Greenback Labor Party.\nInsoddisfatto delle politiche economiche di entrambi i partiti, il Greenback Labor Party, una forza minore nelle elezioni del 1876, si ripresent\u00f2 con James Baird Weaver come candidato alla presidenza e Benjamin Chambers alla vicepresidenza.\nCandidatura dell'American Party.\nLa sfiducia del movimento massonico port\u00f2 alla creazione di un nuovo partito politico nativista, che riutilizz\u00f2 il vecchio nome dell'American Party. L'ex generale della guerra civile John Wolcott Phelps, capo del movimento anti-massonico del Vermont, fu candidato come presidente.\nElezioni generali.\nCampagna elettorale.\nI Democratici iniziarono attaccando la contestata elezione del 1876, mentre i Repubblicani ricordavano nuovamente la guerra civile, ma la propaganda si spost\u00f2 presto verso i candidati. Garfield condusse una campagna elettorale come uomo industrioso e che si era fatto da s\u00e9. I Repubblicani evitarono attacchi diretti ad Hancock, il quale godeva di grande rispetto per il suo comportamento nella battaglia di Gettysburg, ma sostenevano che il generale avrebbe agito come un uomo di paglia dei corrotti Democratici, come quelli che provarono a diffamare Garfield con la \"Morey Letter\". I Democratici condussero la propria campagna sulla corruzione dei Repubblicani, attaccando Garfield e soprattutto il suo candidato vicepresidente Arthur.\nLa fine degli effetti del panico del 1873, insieme ad una campagna ben finanziata e condotta, diedero il vantaggio vincente a Garfield.\nRisultati.\nFonte (Voto popolare): Risultati elezioni presidenziali del 1880Atlante di Dave Leip alle elezioni presidenziali americane\nFonte (Voto elettorale): Risultati elettorali dei collegi dal 1789 al 1996Sito ufficiale degli Archivi Nazionali\n(a) \"Vedi il \u201cvoto della Georgia\u201d pi\u00f9 sotto.\"\nVoto della Georgia.\nSecondo l'Articolo II, Sezione 1, disposizione 4 della Costituzione Americana, \u201cIl Congresso pu\u00f2 determinare il Tempo per convocare gli Elettori, e il Giorno nel quale essi possono esprimere i loro Voti; questo Giorno deve essere lo stesso per tutti gli Stati Uniti.\u201d \nNel 1792 il Congresso stabil\u00ec la data per votare per il Collegio Elettorale nel primo mercoled\u00ec di dicembre, ed era ancora fissata per quel giorno nel 1880, quando capitava il 1\u00ba dicembre. Tuttavia, gli elettori della Georgia non votarono il 1\u00ba dicembre ma il mercoled\u00ec successivo, l'8 dicembre. Il Congresso scelse di ammettere il voto della Georgia nel conteggio ufficiale, ma si pu\u00f2 sostenere che il voto elettorale della Georgia fosse costituzionalmente non valido, e perci\u00f2 il voto elettorale di Hancock dovrebbe essere 144, invece di 155."}
{"id": "841665", "revid": "287204", "url": "https://it.wikipedia.org/wiki?curid=841665", "title": "Contea di Hale (Alabama)", "text": "La contea di Hale, in inglese Hale County, \u00e8 una contea dello Stato dell'Alabama, negli Stati Uniti. la popolazione al censimento del 2000 era di 17.185 abitanti. Il capoluogo di contea \u00e8 Greensboro. Il nome le \u00e8 stato dato in onore del colonnello confederato Stephen F. Hale.\nGeografia fisica.\nLa contea si trova nella parte centro-occidentale dell'Alabama. Lo United States Census Bureau certifica che l'estensione della contea \u00e8 di 1.700 km\u00b2, di cui 33 km\u00b2 di acque interne.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Hale venne costituita il 30 gennaio 1867."}
{"id": "841666", "revid": "54193", "url": "https://it.wikipedia.org/wiki?curid=841666", "title": "Fotogrammetria", "text": "In geomatica, la fotogrammetria \u00e8 una tecnica di rilievo che permette di acquisire dei dati metrici di un oggetto (forma e posizione) tramite l'acquisizione e l'analisi di una coppia di fotogrammi stereometrici.\nImpiegata anche in cartografia e topografia, il ramo della fotogrammetria che \u2013 in architettura \u2013 interessa il rilievo di edifici e costruzioni \u00e8 noto come fotogrammetria architettonica.\nGeneralit\u00e0.\nLa fotogrammetria, dunque, permette di identificare la posizione spaziale di tutti i punti d'interesse dell'oggetto considerato. Questa tecnica, per quanto originariamente nata per essere utilizzata nel rilievo architettonico, \u00e8 attualmente utilizzata in massima parte per il rilevamento topografico del territorio, sviluppandosi principalmente nella forma della \"fotogrammetria aerea\".\nUno dei maggiori ostacoli che fino a poco tempo fa non ne hanno permesso il pieno utilizzo \u00e8 stato sicuramente l'elevato costo delle attrezzature necessarie alla fotogrammetria. In seguito lo sviluppo di calcolatori in grado di gestire una grande quantit\u00e0 di dati e della grafica computerizzata ne hanno permesso un utilizzo pi\u00f9 semplice e rapido e con costi minori. L'avvento di queste tecnologie, infatti, ha reso obsolete le vecchie apparecchiature ottiche. In seguito a questi cambiamenti, la fotogrammetria \u00e8 ora utilizzata anche in ambiti dove raramente era utilizzata in passato.\nAttualmente la fotogrammetria rappresenta una delle tecniche di acquisizione dei dati del territorio tra le pi\u00f9 affidabili, economiche e precise. Essa \u00e8 molto utile nell'analisi dei cambiamenti del territorio.\nLa tecnica della fotogrammetria \u00e8 stata utilizzata in vari ambiti: in passato, soprattutto alle origini, era utilizzata principalmente in ambito bellico e nella cartografia, ma i settori in cui \u00e8 ora utilizzata sono molteplici: dall'architettura all'ingegneria, dalla geologia all'archeologia, dall'utilizzo per operazioni di polizia alla cinematografia (esempio di questo utilizzo pu\u00f2 essere Fight Club) e anche per individuare petrolio nel sottosuolo.\nStoria.\nLa storia della fotogrammetria \u00e8 molto legata alla storia della geometria descrittiva, che ne ha determinato i principi teorici, e naturalmente all'ottica e alla fotografia. L'immagine fotografica, infatti, \u00e8 assimilabile al concetto di prospettiva centrale. La tecnica della fotogrammetria, quindi, ha sfruttato le conoscenze di queste due discipline sintetizzandole in una tecnica che ci permette l'analisi del territorio con buona approssimazione.\nLe basi per la nascita della futura fotogrammetria, dunque, furono gettate con la scoperta della prospettiva e delle sue leggi per legare la posizione spaziale di un punto alla sua posizione in un'immagine: nel 1759 Johann Heinrich Lambert, nella sua opera \"Perspectiva liber\", defin\u00ec le leggi matematiche su cui si basa la fotogrammetria, ma bisogna aspettare il 1883 per avere il primo studio sulle relazioni tra geometria proiettiva e fotogrammetria.\nNel 1837 si ebbero i primi sviluppi nel campo della fotografia: Louis Daguerre realizz\u00f2 la prima immagine fotografica con quello che pu\u00f2 essere considerato il progenitore della fotografia: il dagherrotipo.\nNel 1849 si ha il primo esempio di \"fotogrammetria\", cio\u00e8 di analisi di immagini fotografiche per la realizzazione di mappe topografiche. Aim\u00e9 Laussedat, che us\u00f2 un processo definito \"iconometria\", viene considerato il fondatore della fotogrammetria. Nove anni dopo, nel 1858, speriment\u00f2 perfino la \"fotogrammetria aerea\", tecnica che consiste nel fotografare l'area interessata dall'alto. La sua tecnica venne ufficialmente accettata dalla Reale Accademia delle Scienze esatte, fisiche e naturali di Madrid nel 1862, primo riconoscimento di una tecnica fondamentale ai giorni nostri. In Italia il primo a studiarla fu Porro nel 1855; pi\u00f9 tardi l'ing. Paganini dell'I.G.M. us\u00f2 un sistema di fotografia presa da terra per il Monte Rosa e le Alpi Apuane.\nIn seguito si perfezion\u00f2 la tecnica della fotogrammetria aerea, realizzata soprattutto dall'alto di mongolfiere, molto utile per scopi militari. Un esempio di questo utilizzo pu\u00f2 essere la Battaglia di Solferino e San Martino, in cui Napoleone III ordin\u00f2 che fosse compiuta una ricognizione con questa tecnica.\nMa il termine \"fotogrammetria\" \u00e8 stato utilizzato per la prima volta nel 1893 da Albrecht Meydenbauer, fondatore e direttore fino al 1909 dell'Istituto Reale Prussiano di Fotogrammetria.\nNel 1924 Otto von Gruber perfezion\u00f2 le leggi matematiche applicate alla fotogrammetria dando origine alla \"fotogrammetria analitica\", cio\u00e8 quel tipo di fotogrammetria che utilizza principalmente un metodo analitico, e rendendo pi\u00f9 veloce il processo.\nIn seguito la fotogrammetria ebbe numerosi passi avanti: si tennero addirittura dei congressi in proposito a Zurigo nel 1930, Parigi nel 1934, Roma nel 1938 e vennero inventati gli apparecchi Nistri per la fotocartografia, ma questa tecnica rimaneva molto costosa a causa della complessit\u00e0 delle apparecchiature utilizzate. Il progresso tecnologico permise l'utilizzo di macchinari digitali, che abbassarono notevolmente i tempi necessari alle operazioni e i costi.\nLa fotogrammetria aerea fu utilizzata anche nel Programma Apollo per mappare la superficie lunare. Questa tecnica viene utilizzata anche per la mappatura dei pianeti da parte delle sonde spaziali.\nTipi di fotogrammetria.\n\u00c8 possibile differenziare i diversi tipi di fotogrammetria secondo due criteri fondamentali.\nDifferenziazione in base alla distanza della ripresa.\nA seconda degli strumenti (fotocamere classiche o digitali \"a pixel\", normali, metriche singole, metriche accoppiate) utilizzati nella fotogrammetria, le immagini fotografiche possono essere ottenute da distanze differenti. In base a questo criterio la fotogrammetria si divide in:\n1 - Microfotogrammetria. Trova applicazione in laboratorio, mediante utilizzo di stereoimmagini (foto classiche o digitali) ricavate con stereomicroscopi di base 6\u00a0cm. Campi d'impiego: medicina, chirurgia, scienze naturali (es. paleontologia), scienze fisiche (es. provini di fonderia spezzati), ecc.\n2 - Fotogrammetria \"degli Oggetti vicini\" (In inglese, \"Close Range Photogrammetry\"). Molto utilizzata per il rilevamento su distanze da 1m a 30m, con basi stereometriche da 0,30m, 1,20m ed oltre. Campi d'impiego: studi per lo sviluppo urbanistico di aree dismesse o da riqualificare, indagini strutturali e creazione di modelli 3D di edifici ed infrastrutture, studi antropologici e zootecnici, indagini giudiziarie, restauro artistico di sculture e monumenti, rilievo di incidenti stradali, misurazioni d'alta precisione in officina, ecc.\n3 - Fotogrammetria Architettonica. (cfr. testo gi\u00e0 disponibile)\n4 - Fotogrammetria Terrestre. La Fgm Terrestre vera e propria \u00e8 stata all'origine dei rilevamenti topografici accurati, a differenza dei precedenti, classici della celerimensura, che erano ottenuti con interpolazione fra punti del terreno, pi\u00f9 o meno equamente distribuiti per rappresentare la morfologia del territorio. Il primo esperimento di questa procedura in Italia avvenne sulle Alpi Apuane poco dopo il 1880, a cura del Capitano Ing. Paganini, dell'I.G.M. di Firenze.\nDopo un periodo di grande utilizzo per la cartografia di terreni molto accidentati, a partire dal 1950 circa, la fotogrammetria terrestre \u00e8 stata in gran parte soppiantata dalla fotogrammetria aerea. Tuttavia la fotogrammetria terrestre rimane metodo insostituibile, per accuratezza di dettaglio e precisione conseguibile, quando si debbano rilevare pareti rocciose a picco od a strapiombo magari entro forre, l\u00e0 dove nessun aeroplano potrebbe operare.\nLe basi stereometriche in tal caso variano dai 5\u00a0m ai 100\u00a0m ed oltre; le distanze fra le camere ed il terreno sono comprese fra 50\u00a0m ed un kilometro ed oltre; gli strumenti sono fototeodoliti o camere metriche montate su treppiedi; la lunghezza delle basi deve essere conosciuta al millimetro.\nGli assi ottici delle camere di ripresa possono essere paralleli o convergenti; inclinati di pari entit\u00e0 verso il basso di 5, 10, 15 o 20 gradi oppure di 7, 14, 21, 28 gradi; obliqui verso destra o verso sinistra, tutto ci\u00f2 per riuscire a fotografare il terreno in modo completo.\nCampi d'impiego: rilievi geo-stratigrafici strutturali di pareti a picco; mappature di alta precisione per lo studio dell'imposta delle dighe, degli sbarramenti, dei ponti, ma anche il controllo della variazione della freccia d'incurvamento dei grandi ponti sospesi, nonch\u00e9 la posizione delle funi in occasione dei collaudi, nelle successive posizioni del treno di veicoli sovraccaricati.\nAltro impiego, pi\u00f9 recente e sofisticato, che si avvicina alla fotogrammetria industriale (vedere testo apposito), \u00e8 quello dei controlli dimensionali di tipo ingegneristico strutturale su grandi fabbricati (prima, durante e dopo il raddrizzamento di antiche torri o chiese lesionati a seguito di cedimenti differenziali, ovvero accertamento della vera forma e dimensioni di monumenti problematici in assetto inconsueto). Nel primo caso, Cattedrale di York (Newton, anni '60); nel secondo, Torre Pendente di Pisa (Baj &amp; Bozzolato, 1984, 1991).\nDifferenziazione in base al tipo di dato in output.\nIn funzione delle attrezzature utilizzate \u00e8 possibile anche differenziare i diversi tipi di fotogrammetria in base ai dati in uscita, i dati che il processo fornisce in output. Sulla base di questo criterio la fotogrammetria si divide in:"}
{"id": "841669", "revid": "709565", "url": "https://it.wikipedia.org/wiki?curid=841669", "title": "Lilli Lehmann", "text": "Biografia.\nLilli Lehmann ricevette le prime lezioni di canto dalla madre, Maria Theresia L\u00f6w, amica di Wagner, cantante ella stessa e arpista. Il padre, Karl-August Lehmann, era un tenore e la sorella minore, Marie (1851\u20131931), divenne anch'ella cantante (mezzosoprano).\nFece il suo debutto nel 1865 a Praga, nella parte di uno dei tre genietti ne \"Il flauto magico\" di Mozart, quindi interpret\u00f2 anche Pamina e la Regina della Notte. Si esib\u00ec quindi a Danzica e a Lipsia, per approdare all'Opera di Stato di Berlino nel ruolo di Margherita ne \"Gli ugonotti\" di Giacomo Meyerbeer nel 1869, e in \"Un accampamento in Slesia\", dello stesso compositore, nel 1870, riscuotendo un grande successo. Partita come soprano leggero o di agilit\u00e0, riusc\u00ec, attraverso un lavoro costante, a diventare soprano drammatico, arricchendo la voce di possanza e ampiezza.\nConobbe Wagner nel 1863 a Praga, dove egli si era recato per dirigere alcuni concerti. La Lehmann fece parte del cast del primo Festival di Bayreuth nel 1876, e cant\u00f2 i ruoli di Woglinde ne \"L'oro del Reno\", di Ortlinde in \"La Valchiria\" e dell'Uccello della foresta in \"Sigfrido\". Nel 1886 cant\u00f2 per la prima volta il ruolo di Brunilde.\nAl Wiener Staatsoper debutta nel 1882 come Katharina in \"Der Widerspenstigen Z\u00e4hmung\" di Hermann Goetz poi \u00e8 Frau Fluth ne Le allegre comari di Windsor (opera), Marzelline in Fidelio con Marianne Brandt (cantante), la protagonista in Carmen (opera) e Margherita di Valois ne Gli ugonotti, nel 1883 Christine in \"Das goldene Kreuz\" di Ignaz Br\u00fcll, nel 1884 Micaela in Carmen e nel 1885 Leonore in Fidelio, Konstanze in Die Entf\u00fchrung aus dem Serail e la protagonista in Lucia di Lammermoor.\nSuccessivamente venne invitata a cantare in molte capitali europee, come Londra, Parigi, Praga, Stoccolma e Vienna e dal 1885 al 1890 si esib\u00ec alla Metropolitan Opera di New York, trattenendosi negli Stati Uniti pi\u00f9 di quanto le era stato concesso dalla Staatsoper di Berlino, e pertanto andando incontro ad aspre polemiche in patria. Contribu\u00ec a far apprezzare anche in America le opere di Wagner, assieme ad altri cantanti quali Emil Fischer, Max Alvary, Marianne Brandt e Anton Seidl.\nAl Metropolitan Opera House debutta nel novembre 1885 come Carmen diretta da Anton Seidl poi \u00e8 Br\u00fcnnhilde in Die Walk\u00fcre diretta da Walter Damrosch con Emil Fischer e la Brandt, Sulamith in \"Die K\u00f6nigin von Saba\" di Karl Goldmark e Berthe in Le proph\u00e8te, nel 1886 Marguerite in Faust, Irene in Rienzi, Venus in Tannh\u00e4user (opera) ed Isolde in Tristan und Isolde, nel 1887 Viviane in Merlin di Karl Goldmark, Leonore in Fidelio, Br\u00fcnnhilde in Sigfrido (opera), Rachel ne La Juive e la protagonista in Euryanthe, nel 1888 Br\u00fcnnhilde ne Il crepuscolo degli dei, nel 1889 Valentine in Les Huguenots, Donna Anna in Don Giovanni (opera) con marito, il tenore Paul Kalisch, ed Amelia in Un ballo in maschera, nel 1890 la protagonista in Aida e Norma (opera), nel 1891 Philine in Mignon con Sofia Scalchi e Leonora ne Il trovatore, nel 1892 S\u00e9lika ne L'Africaine con Jean de Reszke ed \u00c9douard de Reszke e nel 1899 Fricka in Das Rheingold diretta da Franz Schalk arrivando a 265 recite al Met.\nAncora a Vienna nel 1888 e Susanna ne Le nozze di Figaro, nel 1891 la protagonista in Lucrezia Borgia (opera) e Br\u00fcnnhilde ne Il crepuscolo degli dei, nel 1895 Elvira in Ernani e Br\u00fcnnhilde in Die Walk\u00fcre e Siegfried, nel 1900 la protagonista in Aida diretta da Gustav Mahler e terminando nel 1907 come Konstanze in Die Entf\u00fchrung aus dem Serail.\nGrazie all'intervento personale del Kaiser Guglielmo II, pot\u00e9 tornare a cantare in Germania nel 1891, e inizi\u00f2 nello stesso tempo anche la carriera di insegnante, avendo fra le sue allieve anche Geraldine Farrar, Olive Fremstad, Viorica Ursuleac, Emmy Kr\u00fcger e Germaine Lubin. Fu autrice di un trattato sull'arte del canto, \"Meine Gesangskunst\".\nTra il 1901 e il 1910 contribu\u00ec alla fondazione del Festival di Salisburgo, e cant\u00f2 nel \"Don Giovanni\" (Donna Anna) e ne \"Il flauto magico\". Assunse la direzione artistica dell'impresa e divenne una delle pi\u00f9 attive sostenitrici del Mozarteum.\nAll'et\u00e0 di 62 anni si ritir\u00f2 dalle scene per limitarsi all'attivit\u00e0 concertistica. La sua voce, di grande qualit\u00e0 e volume, la rese non solo una delle pi\u00f9 grandi interpreti del repertorio wagneriano, ma anche un'ottima interprete di Mozart. Nei ruoli di Brunilde e Isolde era insuperata, ma si ciment\u00f2 anche nel repertorio liederistico.\nAveva sposato nel 1888 il tenore Paul Kalisch, da cui si separ\u00f2 qualche tempo dopo. Vegetariana, amava molto gli animali, e si impegn\u00f2 nella lotta contro la vivisezione."}
{"id": "841678", "revid": "1633969", "url": "https://it.wikipedia.org/wiki?curid=841678", "title": "Luganega", "text": "La luganega, anche detta luganiga o luganica o lucanica, \u00e8 il nome tradizionale attribuito in Lombardia, Veneto e altre regioni padano-alpine a un insaccato fresco di carne di suino, assimilabile alla categoria delle salsicce.\nProduzione e consumo.\nLa carne suina, macinata insieme a grasso di suino, viene insaccata a filza ed \u00e8 da consumarsi previa cottura diretta del prodotto oppure nella preparazione di altre pietanze, come ad esempio di risotti. Particolarmente ricca \u00e8 la \"luganega\" di Monza nel cui impasto si trovano anche formaggio grana, brodo di carne e vino; \u00e8 l'ingrediente fondamentale per il risotto alla monzese.\nOrigini.\nL'ipotesi lucana.\nLa \"luganega\" \u00e8 una preparazione tipica dell'Italia Settentrionale i cui natali sono stati collegati all'epoca romana quando veniva indicata col termine \"lucanica\" un tipo di salsiccia originaria della Lucania. La testimonianza proviene unicamente da Varrone che, nella sua opera \"De lingua Latina\" (V, 22, 111), informa:\nI Lucani, entrati in collisione con Taranto che volevano sottomettere, affrontarono Alessandro I d'Epiro richiamato nel 323 a.C. in aiuto dei Tarantini. Alessandro, dopo aver cacciato i Lucani dalle citt\u00e0 ioniche e restituito Heraclea ai Tarantini, conquist\u00f2 l'Apulia; quindi giunse sotto le mura di Poseidonia (Paestum). Qui i Lucani e i loro alleati Sanniti affrontarono la falange macedone e ne uscirono completamente sconfitti. Alessandro, vittorioso, cattur\u00f2 numerosi ostaggi fra le famiglie aristocratiche lucane deportandone molte in Epiro. Queste famiglie, deportate con gli agi e il rispetto riconosciuto al loro rango, si integrarono perfettamente nel territorio ellenistico ove trasmisero anche la loro preziosa sapienza culinaria. La \"luganega\" divenne quindi in tutto il territorio ellenistico il \u201cloukaniko\u201d o \u201cloukanika\u201d tuttora presente nelle taverne greche. Il loukaniko venne inserito da Timachida di Rodi nel suo ricettario.\nIl principe Arnaldo Zamperetti da Cornedo, (X-XI sec d.C), medico, storico, viaggiatore, mecenate, trovandosi a Rodi in missione diplomatica come ambasciatore della Serenissima Repubblica di Venezia, tradusse \u201cDiverse sorte di banchetti\u201d, gli 11 volumi di Timachida, trovati in una ricca biblioteca dell'epoca e port\u00f2 nel territorio veneto anche l'arte del famoso Loukaniko o Loukanika che, ritornata finalmente sulla nostra penisola dopo 15 secoli, divenne e rimase la \"Luganega\".\nL'ipotesi longobarda.\n\u00c8 anche possibile che a importare la \"luganega\" nell'Italia Settentrionale non siano stati i Romani bens\u00ec i Longobardi, barbari di origine germanica, durante l'occupazione della Langobardia Minor. Essi sarebbero venuti a conoscenza del costume delle popolazioni locali e avrebbero poi trasferito a nord la ricetta.\n\"Luganeghe\" P.A.T..\n\"Luganega\" P.A.T. lombarda.\nLa lunghezza deve essere di circa 20\u00a0cm con un minimo di 18\u00a0cm. Il budello deve essere naturale e la preparazione viene ripiegata su s\u00e9 stessa a formare un grappolo. Il diametro \u00e8 di 4\u20135\u00a0cm. Nell'impasto macinato con granulometria medio-piccola si aggiungono sale e spezie oltre a carne di puro suino. Nella variante bergamasca anche vino passato nell'aglio. La legatura viene effettuata a mano, con una catena di \"salsicce\" legate solo in testa e in coda.\nLe \"luganiche\" dal Ministero riconosciute come P.A.T. in Lombardia sono le seguenti:\n\"Luganeghe\" P.A.T. trentine.\nNella sua versione classica trentina l'impasto della \"luganega\" \u00e8 composto solo di suino e spezie e viene insaccato in budello di vitello, che \u00e8 pi\u00f9 resistente e robusto. Le spezie vengono inserite in dosi variabili da produttore a produttore. La dose per ogni kg di carne e lardo macinati a grana media \u00e8 solitamente cos\u00ec composta: dai 25 ai 27 grammi di sale; da 3 a 2 grammi di pepe nero; circa altrettanto aglio in polvere.\nIn Trentino in molte botteghe di paese si possono acquistare le dosi per la preparazione della \"luganega\" in quanto \u00e8 tradizione che i contadini e gli allevatori la producano in casa; alcuni anche allevando i maiali in proprio."}
{"id": "841685", "revid": "287204", "url": "https://it.wikipedia.org/wiki?curid=841685", "title": "Contea di Henry", "text": "Contea di Henry o Henry County \u00e8 la denominazione delle seguenti contee degli Stati Uniti:"}
{"id": "841687", "revid": "125232921", "url": "https://it.wikipedia.org/wiki?curid=841687", "title": "Gorgia (dialogo)", "text": "Il Gorgia (\u0393\u03bf\u03c1\u03b3\u03af\u03b1\u03c2) \u00e8 un dialogo di Platone risalente al gruppo dei dialoghi giovanili, e scritto probabilmente attorno al 386 a.C., al ritorno del filosofo dal suo primo viaggio in Sicilia. Esso prende il titolo dal primo e pi\u00f9 noto interlocutore che Socrate incontra in questo dialogo, il retore Gorgia di Lentini.\nAmbientazione.\nIl dialogo \u00e8 ambientato ad Atene, dove Gorgia, ospite in casa di Callicle insieme all'allievo Polo, si \u00e8 recato per far sfoggio della propria arte oratoria. Non \u00e8 facile stabilire quando l'opera sia ambientata, perch\u00e9 i riferimenti interni - le allusioni che i vari personaggi fanno ad avvenimenti passati o contemporanei - sono di difficile interpretazione, tanto da far ritenere ad alcuni studiosi, come sugger\u00ec Erodico di Babilonia, che non sia possibile dare una datazione coerente con i riferimenti presenti nel testo. In effetti, in 503c2 si menziona la recente morte di Pericle (429 a.C.), in 470d la presa di potere di Archelao I di Macedonia \u00e8 avvenuta \"solo l'altro giorno\" (413 a.C.), mentre in 473e c'\u00e8 un'allusione al processo seguito alla Battaglia delle Arginuse (403 a.C.).\nPersonaggi.\nIl dialogo ruota attorno a cinque personaggi, di cui i principali sono Socrate e il giovane ateniese Callicle.\nL'intero colloquio si svolge di fronte ad una vasta platea di uditori, che ha appena assistito ad una performance retorica (\"ep\u00eddeixis\") del maestro siciliano, nella quale sfidava chiunque a porgli una domanda a cui non avrebbe saputo rispondere.\nArgomento e struttura.\nGli antichi sottotitolavano questo scritto \"Sulla retorica\" (\u03a0\u03b5\u03c1\u03af \u1fe5\u03b7\u03c4\u03bf\u03c1\u03b9\u03ba\u1fc6\u03c2), e in effetti il dibattito nella prima parte del dialogo verte proprio sulla natura di questa disciplina, se sia da considerarsi un'arte (\"t\u00e9chne\") o qualcosa di diverso. In realt\u00e0 il prosieguo del colloquio muta di molto l'argomento iniziale: alle prese con Polo, Socrate dibatte della giustizia, mentre con Callicle il discorso pare spostarsi su quale tipo di vita valga davvero la pena di vivere. In sintesi, si pu\u00f2 affermare che il \"Gorgia\" sia un dialogo che riguarda l'educazione dell'uomo alla giustizia, e che discute le possibilit\u00e0 di riuscita del filosofo e dei suoi concorrenti a questo riguardo.\nPer quanto riguarda la struttura, il \"Gorgia\" \u00e8 un dialogo diretto (cio\u00e8 non riportato da personaggi terzi che hanno assistito o preso parte alla discussione) costruito secondo i canoni del genere drammatico: sono infatti riconoscibili un prologo (447a-449c), tre parti/atti, in cui si svolgono gli scontri tra Socrate e Gorgia, Socrate e Polo, Socrate e Callicle (rispettivamente: 449c-461b; 461b-481b; 481b-522e), e infine un epilogo con la narrazione di un mito escatologico (523a-527e).\nPrologo: Cherefonte e Polo (447a-449c).\nLa scena si apre fuori dal luogo in cui Gorgia sta tenendo un'orazione, forse un ginnasio (Platone non descrive l'ambientazione). Socrate e Cherefonte, arrivando in ritardo, incontrano sull'uscio Callicle (uscito forse perch\u00e9 insofferente ai discorsi del sofista). Il giovane accoglie i due facendo riferimento a un adagio popolare con un'allusione alla guerra e quindi, probabilmente, al tono veemente che si svilupper\u00e0 nel corso del dialogo. Socrate si dice dispiaciuto di essere arrivato tardi e di avere perso la conferenza di Gorgia. Cherefonte si offre allora, in quanto colpevole del ritardo, di intercedere presso Gorgia, affinch\u00e9 questi ripeta davanti a loro il suo discorso, ma Socrate \u00e8 di tutt'altro parere: preferirebbe porre al retore alcune domande.\nIl cambio di scena \u00e8 repentino. Dopo le poche battute iniziali ci ritroviamo all'interno del luogo in cui si trovano Polo, Gorgia e il suo pubblico. Qui Cherefonte, approfittando della nota abilit\u00e0 di Gorgia a rispondere a qualsiasi domanda, lo interroga a nome di Socrate chiedendogli \"chi sia\" (tipica domanda socratica, in 447d). Tuttavia Polo protesta e si offre di sostituire nella disputa il maestro, provato dallo sforzo precedente. Cherefonte gli propone allora la domanda, ma Polo, con un artificio retorico, svia dalla risposta, affermando che Gorgia \u00abpartecipa dell'arte pi\u00f9 bella di tutte\u00bb (448c9). Cherefonte dimostra cos\u00ec di non essere in grado di tener testa all'arrembante retore, costringendo Socrate a intervenire nella discussione. La risposta di Polo, a suo dire, non \u00e8 soddisfacente, in quanto non risponde alla domanda circa la natura della retorica, ma ne fa al contrario un elogio. Ottiene cos\u00ec che a rispondere alle sue domande sar\u00e0 Gorgia in persona.\nI Atto: Socrate contro Gorgia (449c-461b).\nAlla domanda \u00abla retorica di quale oggetto si occupa?\u00bb, Gorgia risponde che essa si occupa dei discorsi, e che insegna a pensare sugli argomenti di cui essi trattano (449d-e). Tuttavia Socrate fa notare che anche le altre arti hanno a che fare con dei discorsi che concernono il loro contenuto: qual \u00e8 allora la peculiarit\u00e0 della retorica? La risposta di Gorgia tenta di farsi pi\u00f9 precisa, giungendo alla fine ad affermare che essa si occupa delle \u00abcose pi\u00f9 importanti e pi\u00f9 grandi per l'uomo\u00bb (451d): in questo modo per\u00f2 Gorgia cade nell'ambiguit\u00e0. Socrate, riprendendo un adagio popolare, immagina le ipotetiche obiezioni che potrebbero essere mosse al sofista da un medico, un maestro di ginnastica e un uomo d'affari: chi potrebbe dire che la salute, il vigore del corpo e la ricchezza non sono cose grandi e importanti per gli uomini? E poi, qual \u00e8 questo bene cos\u00ec grande di cui si occupa la retorica?\nGorgia risponde che la retorica ha per oggetto \u00abci\u00f2 che d\u00e0 la libert\u00e0\u00bb agli uomini, in quanto la retorica \u00e8 la \u00abcapacit\u00e0 di convincere gli altri con le proprie parole\u00bb (452a-d). L'oggetto della retorica \u00e8 dunque la persuasione, quella che si produce nei tribunali e nelle assemblee pubbliche, e riguarda il giusto e l'ingiusto. Una simile affermazione fa per\u00f2 spostare l'attenzione di Socrate sull'atto stesso di imparare. Se infatti vi \u00e8 differenza tra \"p\u00edstis\" (credenza) e \"m\u00e1thesis\" (conoscenza), se la prima pu\u00f2 essere vera o falsa, mentre la seconda deve essere sempre vera, si deduce che devono esserci due persuasioni, l'una che produce credenza senza conoscenza, l'altra che produce \"epist\u00e9me\" (scienza). Stando cos\u00ec le cose, la persuasione della retorica non pu\u00f2 essere che quella che d\u00e0 credenza. Il retore dunque non sa insegnare che cosa \u00e8 giusto e che cosa no, ma solo persuadere (455a).\nSocrate procede ora sviluppando la contraddizione in cui si \u00e8 venuto a trovare Gorgia. Ad un'assemblea, che cosa potr\u00e0 mai consigliare un retore? Solo riguardo alla giustizia e all'ingiustizia, oppure c'\u00e8 dell'altro? Gorgia inizia a rispondere, portando l'esempio delle mura di Atene, costruite secondo il parere di Temistocle e Pericle, che non erano affatto dei tecnici. Da qui, Gorgia svolge una lunga \"rhesis\" (456a-457c), in cui afferma che la retorica \u00ab\u00e8 in grado di controllare tutte le capacit\u00e0 umane\u00bb, riferendo poi l'esperienza personale di quando, al seguito del fratello medico Erodico, convinceva a parole i malati pi\u00f9 restii a farsi curare - anzi, aggiunge, se si presentassero un retore e un medico davanti all'assemblea per un posto di medico pubblico, sarebbe il retore a spuntarla! La retorica ha dunque potere su tutte le altre \"technai\", ma, appunto per questo, come accade anche per le arti marziali, non deve essere usata indiscriminatamente. D'altra parte, per\u00f2, se c\u00e0pitano casi di abuso, la colpa non pu\u00f2 ricadere sul maestro - come non pu\u00f2 essere responsabile il maestro di ginnastica se un allievo aggredisce un indifeso con le tecniche di lotta.\nTali affermazioni non sono per\u00f2 esenti da obiezioni, come Socrate non tarda a dimostrare. Gorgia aveva detto che la retorica si occupa della persuasione che si ottiene davanti a una folla. Ma, \u201cdavanti a una folla\u201d \u00e8 come dire \u201cdavanti a chi non sa\u201d, poich\u00e9 davanti a degli esperti un medico sar\u00e0 di sicuro pi\u00f9 persuasivo di un retore. Le parole di Gorgia portano dunque a ritenere che non importa che il retore conosca o meno l'argomento di cui parla, poich\u00e9 per essere persuasivo gli bastano degli argomenti convincenti. Ma allora, domanda Socrate, se un retore tiene un discorso sul bene e il male, sul giusto e l'ingiusto, sul bello e il brutto, conoscer\u00e0 ci\u00f2 di cui sta parlando? E se lo conosce, lo deve avere imparato prima di ricevere lezioni di retorica, oppure gli \u00e8 stato insegnato dal suo maestro?\nGorgia risponde che, se l'allievo non ne sa niente, dovr\u00e0 impararlo per forza da lui (460a). Socrate comincia quindi a incalzarlo: chi vuole essere retore deve sapere cos'\u00e8 il giusto e cosa l'ingiusto; e chi conosce la giustizia \u00e8 giusto, e fa cose giuste. Asserendo ci\u00f2, per\u00f2, si entra in contraddizione con quanto detto in precedenza da Gorgia, ovvero che un retore pu\u00f2 usare male la propria arte, e che la colpa di ci\u00f2 non deve essere imputata al maestro. Socrate riesce cos\u00ec a ribaltare la posizione dell'avversario.\nII Atto: Socrate contro Polo (461b-481b).\nConfutate le tesi di Gorgia, entra in scena Polo, che prende il posto del maestro sconfitto. Egli protesta contro Socrate: il filosofo ha indotto Gorgia in contraddizione, costringendolo ad ammettere di dover insegnare insieme alla retorica anche la differenza tra bene e male, facendo leva sulla vergogna che questi provava di fronte al proprio pubblico nell'affermare il contrario (461b-c). Socrate invita cos\u00ec Polo a porgli delle domande, a cui il filosofo risponder\u00e0 brevemente e per amore della conversazione. La prima domanda di Polo riguarda la definizione che Socrate darebbe di retorica (462b). Nelle sue parole, la retorica non \u00e8 una \"techne\", ma una \"empeir\u00eda\", un'abilit\u00e0 \u00abnel produrre un certo piacere e un certo diletto\u00bb (462c), al pari della gastronomia. La retorica non \u00e8 infatti una \"techne\", poich\u00e9 non sa dare ragione del suo oggetto e dei suoi strumenti, ma \u00e8 un'attivit\u00e0 irrazionale (464e-465a). Essa \u00e8 descritta come una delle quattro parti in cui \u00e8 divisa l'adulazione (\"kolakeia\", in 463b). Attraverso una breve \"diairesis\" delle arti, Socrate infatti parla di quattro \"technai\" buone, ovvero: ginnastica e medicina (che riguardano il corpo), legislazione e giustizia (che riguardano l'anima). A queste corrispondono specularmente quattro forme di adulazione: gastronomia e cosmesi, retorica e sofistica. Esse, diversamente dalle \"technai\", non hanno di mira il bene delle persone, ma solo il loro piacere, e sono per questo cattive.\nCome se non bastasse, Socrate afferma che retorica e sofistica si confondono (a Callicle dir\u00e0 addirittura che sono tutt'uno), e per tale motivo i retori non sono tenuti in nessuna considerazione nelle \"poleis\". Evidentemente Polo non pu\u00f2 essere d'accordo con le ultime parole di Socrate, e risponde provocatoriamente che il retore nelle citt\u00e0 \u00e8 come un tiranno, che pu\u00f2 tutto ci\u00f2 che gli pare (466c). Ma, obbietta Socrate, \u00e8 davvero cos\u00ec? Il filosofo propone un paradosso (466d-467c), secondo cui i retori e i tiranni fanno s\u00ec ci\u00f2 che meglio gli pare, ma non ci\u00f2 che vogliono. La risoluzione del paradosso (467c-468e) viene cos\u00ec riassunta da Dodds:\nSocrate ribadisce cos\u00ec il proprio motto secondo cui nessuno compie il male volontariamente. Il tiranno non \u00e8 invidiabile da nessuno e in nessuna circostanza. Egli uccide ingiustamente, e compiere un'ingiustizia \u00e8 il male peggiore che possa capitare. A nulla vale l'esempio, citato da Polo, del re macedone Archelao, il quale aveva ottenuto il potere a seguito di una serie di omicidi all'interno della propria famiglia. Il filosofo, anzi, ribadisce con maggior vigore che chi compie un'ingiustizia deve essere assolutamente punito: solo cos\u00ec gli si far\u00e0 del bene e, scontata la pena, potr\u00e0 un giorno tornare ad essere felice.\nIII Atto: Socrate contro Callicle (481b-522e).\nFa a questo punto il suo ingresso nella discussione il giovane Callicle, il quale in una lunga \"rhesis\" (482c-486d) accusa Socrate di \"agroikia\" (rozzezza) e \"anandria\" (vilt\u00e0, lett.: non essere uomo). Egli infatti afferma che la filosofia \u00e8 un utile studio solo per i ragazzini, mentre gli uomini dovrebbero dedicarsi alla vita attiva della \"polis\" - ricalcando il tema del confronto vita attiva/vita contemplativa presentato nell\"'Antiope\" di Euripide (485e-486d). Inoltre, i discorsi di Socrate sul bene e la virt\u00f9 sono discorsi validi per legge (\"nomos\"), non secondo natura (\"physis\"). Le leggi altro non sono per Callicle che uno strumento con cui i deboli, la massa, si difendono dalle angherie dei pi\u00f9 forti, i migliori, i quali per natura dovrebbero invece comandare. Secondo la legge di natura, che \u00e8 ben diversa dalla legge convenzionale degli uomini, i migliori hanno maggiori diritti di chi \u00e8 loro inferiore, e cos\u00ec avviene sia in natura sia in politica: le nazioni pi\u00f9 potenti assoggettano le pi\u00f9 deboli, e gli animali pi\u00f9 forti vincono sui pi\u00f9 deboli (481b-486d). La morale comune, dunque, \u00e8 una morale da deboli. Callicle continua su questa strada, giungendo infine, in 492c, alla nota affermazione di edonismo: la virt\u00f9 e la felicit\u00e0 consistono nell'avere molti desideri e nell'assecondarli tutti. Ci\u00f2 che conta nella vita sono il potere e la ricchezza: per ottenerli bisogna lasciare da parte le vuote chiacchiere dei filosofi, che non sanno niente della \"polis\", e dedicarsi invece alla vita attiva, alla politica.\nSocrate, ovviamente, non pu\u00f2 essere d'accordo con queste posizioni. L'anima dei dissoluti, dice, \u00e8 simile a un vaso bucato: dovendo assecondare ogni proprio desiderio, essa non sar\u00e0 mai sazia. Meglio allora una vita morigerata, la quale garantisce tranquillit\u00e0 e serenit\u00e0. Tale condizione \u00e8 per\u00f2 paragonata da Callicle a quella di un sasso poich\u00e9, una volta saziati quei pochi desideri, le anime dei temperanti non posso pi\u00f9 desiderare altro e dunque provare piacere (493a-494b). Socrate tuttavia continua con la propria tesi, sostenendo che il bene non coincide col piacere. I piaceri possono infatti essere buoni o cattivi, e solo un'attenta preparazione e un attento studio permettono di discernere la condotta di vita migliore (496c). La vita proposta da Callicle, Gorgia e dalla sofistica in generale mira al successo personale e alla vittoria sul proprio interlocutore, e per questo motivo la retorica non pu\u00f2 portare al bene del proprio fruitore, ma solo alla sua persuasione. Anche importanti e stimati politici come Milziade, Pericle, Temistocle e Cimone, citati da Callicle, ad un'attenta analisi dimostrano di essersi impegnati unicamente ad assecondare i voleri del \"demo\" e non per il suo bene: ne \u00e8 dimostrazione il fatto che gli Ateniesi sotto il loro governo non sono migliorati (503c).\nCallicle si dimostra per\u00f2 riluttante nel rispondere a Socrate, e per due volte dice di voler abbandonare la discussione. La prima volta \u00e8 costretto ad intervenire Gorgia, per calmare gli animi e invitare il giovane a proseguire, nell'interesse della discussione e del pubblico astante (497b-c). Callicle prosegue per alcune battute, finch\u00e9 in 505c-506c abbandona completamente il dialogo, invitando il filosofo a concludere da s\u00e9 il proprio ragionamento. Socrate \u00e8 cos\u00ec indotto a tenere un lungo monologo (506c-522e), interrotto solo di tanto in tanto dal giovane, troppo orgoglioso per lasciare completamente la parola all'avversario. In estrema sintesi, dopo aver fatto il punto sui risultati prodotti fin l\u00ec dalla discussione, il filosofo giunge alla conclusione che l'importante non \u00e8 vivere, ma vivere bene, cio\u00e8 secondo moderatezza e perseguendo il bene. Chi vuole essere un uomo politico, non deve seguire l'esempio dei politici (democratici) a lui precedenti, che mirando al compiacimento del popolo si sono rivelati dei corruttori. Questi deve piuttosto impegnarsi - come Socrate dice di aver fatto - a ricercare il bene per s\u00e9 e per il prossimo. Solo il filosofo in questo senso \u00e8 il vero politico (512b-522e).\nEpilogo: il giudizio delle anime dopo la morte (523a-527e).\nSocrate termina la discussione con un mito escatologico, che riguarda il giudizio delle anime dopo la morte. Narra il filosofo che al tempo di Crono gli uomini venivano avvisati in anticipo della data in cui sarebbero morti, e che una volta trapassati avrebbero dovuto sostenere un processo davanti ad altri uomini, che li avrebbero giudicati per la loro vita trascorsa. I giudici, tuttavia, essendo anch'essi uomini, venivano sovente imbrogliati dagli imputati, i quali facevano uso di tecniche retoriche e addirittura di falsi testimoni.\nCon l'avvento al potere di Zeus, il dio decise di modificare tale pratica. Venne anzitutto impedito ai mortali di conoscere in anticipo il giorno della propria fine, e furono istituiti tre giudici, scelti tra gli uomini pi\u00f9 saggi al mondo, per giudicare le anime. Furono cos\u00ec designati Radamanto per giudicare quanti provengono dall'Asia, Eaco quelli dell'Europa, e infine Minosse fu scelto quale \u201cgiudice d'appello\u201d, nel caso vi fossero dubbi. In questo modo, ogni individuo va incontro a un trattamento giusto e adeguato alla propria condotta durante vita. Osservando infatti direttamente le anime, i giudici vedono ben chiare le cicatrici e i segni delle azioni ingiuste e spregiudicate compiute in passato, senza che il loro giudizio sia fuorviato da chiacchiere. Per passare indenni \u00e8 dunque necessario perseguire la virt\u00f9 e praticare la filosofia, in quanto conduce al bene.\nLa ricerca di una definizione della retorica.\nSi \u00e8 visto che il \"Gorgia\" prende il via dalla domanda di Socrate sulla natura della retorica, e proprio sulla ricerca di una sua definizione si fonda la prima parte del dialogo. In particolare, tale ricerca si articola in due momenti: un primo momento, negativo, corrispondente al dialogo con Gorgia (449c-461b), vede Socrate fare uso dell\"'elenchos\" per confutare le posizioni dell'avversario; vi \u00e8 poi un secondo momento, questa volta positivo, in cui Socrate, rispondendo alle domande di Polo (461b-466b), d\u00e0 una propria definizione di retorica, ovvero quale abilit\u00e0 finalizzata all'adulazione.\n\u00c8 da notare che in questo frangente, per la prima volta, Socrate abbandona il proprio ruolo confutatorio (tipico dei dialoghi aporetici giovanili) per cercare in prima persona una definizione; e lo fa ricorrendo al metodo diairetico, metodo che verr\u00e0 poi teorizzato e approfondito nei dialoghi successivi, soprattutto nel \"Sofista\". Distinguendo infatti tra \"technai\" che riguardano l'anima e \"technai\" che interessano il corpo, Socrate trova, dal lato opposto alle \"technai\", le \"kolakeiai\", ovvero le forme di adulazione, di cui la retorica \u00e8 parte. Essa pu\u00f2 cos\u00ec essere definita come un'abilit\u00e0 (\"empeiria\") incapace di dare ragione del proprio operato, e per di pi\u00f9 malvagia perch\u00e9 finalizzata all'adulazione.\nTale sensibilit\u00e0 teorica rende il Gorgia un dialogo di passaggio tra la stagione dei dialoghi aporetici a quella dei grandi dialoghi della maturit\u00e0, in cui, al pari del \"Protagora\", del \"Menone\" e del \"Libro Primo\" della \"Repubblica\" (il cosiddetto \"Trasimaco\"), Platone inizia a mettere in campo alcuni degli argomenti che occuperanno la sua indagine negli anni successivi.\nLa critica a Isocrate.\nNelle discussioni con Polo e soprattutto Callicle, Socrate ribadisce a pi\u00f9 riprese il valore e l'importanza politica del filosofo nelle \"poleis\", di contro alla spregiudicata attivit\u00e0 dei sofisti che mirano unicamente al proprio utile. Ci\u00f2 acquista ancora pi\u00f9 significato se si considera che Platone usa il \"Gorgia\" per sferrare un affondo al retore Isocrate, suo avversario. Attaccando e confutando le tesi di Gorgia, nonch\u00e9 riducendo la retorica al rango di semplice abilit\u00e0 irrazionale e incapace di insegnare il bene e la virt\u00f9, Platone mira a screditare le tesi avanzate da Isocrate, principale allievo dello stesso Gorgia. La \"paideia\" isocratea, ad un'attenta analisi, risulta infatti debitrice delle posizioni del maestro: negando le tesi gorgiane di fatto viene negata la validit\u00e0 teorica della posizione isocratea. Inoltre, affermando che la retorica pu\u00f2 solo formare individui corrotti, si mette in crisi il programma educativo di Isocrate, che invece si basava sull'equazione secondo cui un buon retore corrisponde a un cittadino virtuoso (ovvero, quella figura che da Cicerone e Quintiliano sino al Rinascimento verr\u00e0 definita \"vir bonus dicendi peritus\")."}
{"id": "841689", "revid": "14691", "url": "https://it.wikipedia.org/wiki?curid=841689", "title": "Maji-maji", "text": ""}
