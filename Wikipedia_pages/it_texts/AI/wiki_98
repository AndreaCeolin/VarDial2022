{"id": "1058137", "revid": "830939", "url": "https://it.wikipedia.org/wiki?curid=1058137", "title": "Cl\u00e9ment Marot", "text": "Biografia.\nCl\u00e9ment des Marets, soprannominato Marot, nacque a Cahors dal commerciante, originario di Caen, Jean e da una madre guascona. Alla fine del 1505 Jean fu espulso dalla sua corporazione, lasci\u00f2 la regione di Quercy ed inizi\u00f2 a scrivere versi, che piacquero a Michelle de Saubonne, moglie del signore di Soubise; presentato alla regina Anna di Bretagna, fu ben accolto e divenne uno dei poeti preferiti da Luigi XII, tanto che il re si fece accompagnare da lui durante le campagne militari in Italia.\nIl figlio Cl\u00e9ment, dopo aver studiato a Parigi, fu sistemato dal padre come paggio di Nicolas de Neufville, signore di Villeroy, nella cui casa tuttavia rimase poco tempo. Cominci\u00f2 intanto a comporre poesie.\nDal 1513 divenne \"valet de chambre\" di Margherita d'Angoul\u00eame, duchessa di Alen\u00e7on e sorella di Francesco I; si dice anche che fosse in realt\u00e0 il re a raccomandarlo a Margherita, la quale lo fece segretario del marito, il duca di Alen\u00e7on, che il poeta accompagn\u00f2 nelle sue campagne militari. Francesco I, sapendo come Margherita amasse la poesia, le avrebbe fatto presentare Marot dal signore di Pothon.\nSe si crede all'ultimo editore delle sue opere, Nicolas Lenglet-Dufresnoy, Cl\u00e9ment avrebbe osato dichiarare il suo amore alla nota Diana di Poitiers ed alla stessa Margherita, senza esserne respinto. Ma non vi sono prove certe al riguardo e l'abate Claude-Pierre Goujet assicura che questi amori sono del tutto immaginari.\nQualunque cosa ci fosse di vero in queste relazioni, che diversi scrittori, come La Harpe, non mettono in dubbio, il poeta segu\u00ec Francesco I a Reims e ad Ardres nel 1520 ed il duca di Alen\u00e7on nel campo di Attigny, dove questo principe era alla testa dell'esercito francese.\nIn questo periodo Cl\u00e9ment tradusse Virgilio e Luciano. Nel 1515 offr\u00ec a Francesco I una raccolta di versi, intitolata: \"Le Temple de Cupido, fait par Maistre Cl\u00e9ment Marot, facteur de la Royne\". Nel 1517 o nel 1518, indirizz\u00f2 al re una \"Petite Espitre\".\nNel 1521 non era al seguito reale con l'esercito dell'Hainaut e lo si vide nuovamente solo nel 1525 alla battaglia di Pavia, nella quale fu ferito ad un braccio e fatto prigioniero.\nLa prigionia.\nUna grande sventura l'attendeva al suo ritorno in Francia, avendo egli contato forse troppo sulla protezione della corte, dove il suo talento, la grazia dei suoi modi e la brillantezza della sua conversazione gli facevano ritenere di essere tenuto in particolare considerazione. Marot, libertino di spirito e di cuore, poco riservato nei suoi propositi e non troppo rispettoso delle opinioni correnti in fatto di religione, offriva il fianco ai suoi nemici: fu accusato di sostenere opinioni non ortodosse. Arrestato con l'accusa di eresia, fu rinchiuso nel 1525 nel carcere dello Ch\u00e2telet. Inutilmente protest\u00f2, con la sua \"Epitre\" indirizzata all'inquisitore Bouchard, di non essere n\u00e9 luterano, n\u00e9 zwingliano, n\u00e9 anabattista.\nSi pensa che fosse stato denunciato da una donna gelosa, una certa Isabeau; altri ritengono, con poco fondamento, che sia stata Diana di Poitiers a denunciarlo, dopo che egli ebbe pubblicato la sua \"Prima elegia a una Signora\". Diana, indispettita per l'indiscrezione del suo amante, si sarebbe vendicata denunciandolo per aver egli mangiato lardo durante i giorni di Quaresima.\nCl\u00e9ment protest\u00f2 invano la purezza della sua fede ed invoc\u00f2 l'aiuto dei suoi protettori, ma ottenne come unico favore di essere trasferito dal carcere parigino a quello di Chartres, meno scuro e pi\u00f9 salubre: le visite delle persone pi\u00f9 in vista della citt\u00e0 alleviarono i problemi della prigionia. In quel periodo compose il suo poemetto \"l'Enfer\", descrizione satirica dello Ch\u00e2telet e, insieme, invettiva contro gli abusi della giustizia:\nRitocc\u00f2 anche il \"Roman de la Rose\", sostituendo le parole pi\u00f9 antiquate con altre moderne.\nUsc\u00ec finalmente di prigione nel 1526, sembra anche grazie al ritorno di Francesco I, per l'intervento dell'amico Lyon Jamet e del vescovo di Chartres, Louis Guillard. In ringraziamento, indirizz\u00f2 all'amico la sua \"Epistre \u00e0 son amy Lion\".\nLa \"Lettera al re\".\nLa detenzione non lo mut\u00f2: nel 1526 (o nel 1527) s'invagh\u00ec d'una giovane donna e scrisse la \"Dalliance de Grande Amye\"; nel 1527, per aver tentato di liberare un uomo condotto in prigione, fu arrestato a sua volta: chiese allora l'intervento del re con la lettera \"Epistre de Marot envoy\u00e9e au Roy\", che Francesco I accolse benevolmente, facendolo scarcerare.\nNel 1532 pubblic\u00f2 l\"'Epistre au Roy, par Marot estant malade \u00e0 Paris\", alla quale il re rispose di fatto nominandolo suo valletto, con una rendita di cento scudi d'oro e la promessa di altri favori. A questo punto l'avvenire di Marot sembrava dei pi\u00f9 favorevoli, quando gli pervennero nuove accuse a motivo del suo atteggiamento nei confronti del cattolicesimo, tanto che gli organi giudiziari arrivarono a sequestrargli i suoi libri ed i suoi scritti.\nIn Italia.\nNel 1533 pubblic\u00f2 la traduzione del \"Salmo VI\", fatta dopo essere guarito da una grave malattia che stava per stroncarlo. A seguito dell\"'affaire des placards\" nel 1534, cattolici e protestanti si affrontarono violentemente. Francesco I, dopo un momento di esitazione, decise di procedere alla repressione e Marot prefer\u00ec allontanarsi dalla corte.\nFu nella B\u00e9arn, la provincia ai piedi dei Pirenei, nel 1535 e poi alla corte della duchessa di Ferrara, Renata di Francia (proprio a lei indirizzer\u00e0 il suo primo blasone) ma, avendo compreso di essere malvisto dal duca Ercole II, nel 1536 si ritir\u00f2 a Venezia.\nIl ritorno in Francia.\nQui lo raggiunse il richiamo proveniente dalla Francia e dalla corte; in virt\u00f9 di una solenne abiura che egli fece a Lione nelle mani del cardinale di Tournon, ottenne il perdono del re, per ringraziare il quale scrisse \"Epistre au Roy, du temps de son exil \u00e0 Ferrare\".\nA queste tempeste sopravvenne un periodo di bonaccia, dovuto alla prudenza che l'intervallo di tempo passato in Italia ed il ricordo delle passate disavventure gli avevano ispirato. La pubblicazione dei primi \"Salmi\" turb\u00f2 per\u00f2 questa calma. Nel 1541 pubblic\u00f2 i \"Trenta salmi\" di David, poi i \"Cinquanta salmi\". La traduzione, fatta su sollecitazione dell'allora celebre teologo Fran\u00e7ois Vatable, ebbe una grande accoglienza alla corte.\nFrancesco I li cantava con piacere, mentre i signori e le dame di corte erano affascinati da colui che era capace di comporre al meglio \"vaudevilles\", spesso burleschi, allora molto di moda. Ma Marot aveva trascurato il genere specifico del suo talento e le persone di buon senso - come disse l'abate Goujet - non impiegarono molto ad accorgersi che egli aveva cantato nello stesso tono tanto gli inni del re profeta che le meravigliose avventure di Alice. Presto la Sorbona ritenne di rilevare degli errori di traduzione e se ne lament\u00f2 col re. Francesco I, che amava il poeta e voleva che potesse continuare il suo lavoro, non tenne conto di quelle rimostranze, come testimonia lo stesso Marot nei versi:\nLa facolt\u00e0 di teologia ritir\u00f2 le sue censure e fin\u00ec per favorire la vendita dell'opera. La traduzione dei \"Salmi\", completata da Teodoro di B\u00e8ze, fu cantata per pi\u00f9 di un secolo nei culti calvinisti, fino a quando Valentin Conrart non ne ebbe dato una versione pi\u00f9 moderna che era cantata ancora nel XIX secolo.\nL'ultimo esilio.\nNel 1542 Francesco I inizi\u00f2 la persecuzione dei luterani e Marot prefer\u00ec partire per un nuovo esilio; raggiunse Ginevra, dove si dice che abbia sedotto la moglie del proprio oste e, condannato a morte, gli sia stata commutata la pena, per raccomandazione dello stesso Calvino, in quella della frusta. Nel 1543 giunse a Chamb\u00e9ry e di qui raggiunse Torino dove mor\u00ec in povert\u00e0 l'anno successivo mentre era occupato in nuovi versi e nuovi amori, lasciando il suo unico figlio Michel. Cl\u00e9ment Marot sarebbe stato sepolto nel Duomo e ricordato da una lapide, cancellata alcuni anni dopo.\nUn altro epitaffio che \u00c9tienne Jodelle gli dedic\u00f2 recita:\nIl personaggio.\nMarot aveva uno spirito allegro ed estroverso dietro un atteggiamento grave di filosofo, unendo, come spesso avviene, una mente vivace ad un cuore buono. Di nobile carattere, era privo di quella bassa gelosia che macchia a volte la gloria di molti grandi scrittori. Fece polemiche solo con Fran\u00e7ois de Sagon e Charles de la Hueterie, che l'attaccarono quando risiedeva a Ferrara: il primo sollecit\u00f2 impudentemente il posto di Marot, senza ottenerlo, ed il secondo si rose dall'invidia nel veder finite le disgrazie del poeta, come mostra un suo \"calembour\" che d\u00e0 la misura del suo poco spirito. Marot ne aveva composti molti in una lettera all'amico Lyon Jamet, dove raccontava le pene dell'esilio paragonandosi al topo che libera il leone. La Hu\u00e9terie, richiamandosi all'applicazione fatta da Marot nel suo apologo, pens\u00f2 di fare dello spirito chiamandolo \"Rat pel\u00e9\", topo pelato (\"rappel\u00e9\", ricordato). Marot gli rispose solo tramite il suo cameriere, per meglio manifestargli il proprio disprezzo.\nHanno detto della sua poesia.\nIl nome di Marot, scrisse La Harpe nel Settecento, \u00ab\u00e8 la prima epoca veramente notevole nella storia della nostra poesia, molto pi\u00f9 per il suo talento particolare che per i progressi che fece fare al nostro verseggiare. Questo talento \u00e8 infinitamente superiore a quello di tutti coloro che lo precedettero ed anche a quello di coloro che lo seguirono, fino a Malherbe. La natura gli aveva donato ci\u00f2 che non si pu\u00f2 comprare, la grazia. Il suo stile ha veramente fascino e quel fascino \u00e8 legato alla freschezza dell'andamento e dell'espressione del verso, unito alla delicatezza delle idee e dei sentimenti: nessuno ha conosciuto meglio di lui, anche ai nostri giorni, il tono che pi\u00f9 si conviene all'epigramma, tanto quello che chiamiamo cos\u00ec propriamente, quanto quello che ha poi preso nome di madrigale, applicato all'amore ed alla galanteria. Nessuno ha conosciuto meglio di lui il ritmo del verso quinario ed il vero tono del genere epistolare, al quale quel tipo di verso si applica cos\u00ec bene. Il suo capolavoro in questo genere \u00e8 l'epistola in cui Marot racconta a Francesco I come sia stato derubato dal suo cameriere: \u00e8 un modello di narrazione, di finezza e di divertimento\u00bb.Tale apprezzamento per le poesie di Marot ha trionfato sul tempo e sulle trasformazioni della lingua.\nBoileau disse, nei bei giorni del secolo di Luigi XIV: \u00abImitate di Marot la facezia elegante\u00bb. La Fontaine ha dimostrato di essere imbevuto della sua lettura. \u00abNon c'\u00e8 quasi\u00bb, scrisse Jean de La Bruy\u00e8re, \u00abtra Marot e noi, che la differenza di qualche parola\u00bb. Jean-Baptiste Rousseau, che gli indirizz\u00f2 una lettera, si fece vanto di considerarlo suo maestro e Cl\u00e9ment lo difese contro Voltaire, il quale lo aveva descritto, nelle ultime opere, forse per odio contro il Rousseau, colpevole, di aver dato il pericoloso esempio di uno stile facile da imitare molto pi\u00f9 del talento di Marot.\n\u00abMa\u00bb, disse ancora La Harpe, \u00abla freschezza del suo verso doveva essere ben seducente perch\u00e9 si prendesse in prestito la sua lingua, gi\u00e0 da tanto tempo invecchiata, allo scopo di cercare di imitarlo\u00bb\nLe opere.\nPoeta multiforme, pi\u00f9 serio di quel che si immagina, ma incapace di adeguarsi all'austerit\u00e0 di un Calvino, egli appartiene ancora alla tradizione medievale. La sua opera \u00e8 molto abbondante e la \u00abfacezia elegante\u00bb alla quale l'associa Boileau nella propria \"Art po\u00e9tique\" non ne \u00e8 che un aspetto. Si nota, leggendo le sue opere, come il poeta si sia svincolato dalla tradizione retorica per approdare a un'arte molto personale che lo avvicina all'umanesimo.\n\"L'Adolescence cl\u00e9mentine\" (1532-1538) comprende le poesie della giovinezza, caratterizzate dalla variet\u00e0 delle forme e dei soggetti: \nL'organizzazione dell\"' L'Adolescence cl\u00e9mentine\" non si rivela spontanea. La cronologia non \u00e8 osservata: Marot oper\u00f2 delle modifiche. \u00c8 stato fatto notare che Marot ricostru\u00ec la sua stessa vita nella raccolta, come un romanziere compone un romanzo. Marot amava iscrivere il proprio nome nelle sue poesie, rappresentando volentieri nella poesia l'\"attivit\u00e0 scritturale\". Il suo gusto lo indusse ai generi brevi.\nBibliografia.\nEdizioni antiche.\nLe migliori edizioni delle sue poesie sono: \nSi possono citare ancora le \"\u0152uvres choisies de Cl. Marot, accompagn\u00e9es de notes historiques et litt\u00e9raires\" di Despr\u00e9s, precedute da un \"Essai sur Cl. Marot et sur les services qu'il a rendus \u00e0 la langue\", di Campenon, Paris, in-8\u00ba.Oltre alle opere menzionate, si possono consultare ancora una lettera di Claude Fran\u00e7ois du Verdier de la Sorini\u00e8re, nel \"Mercure de France\", del giugno 1740; il \"Tableau historique des litt\u00e9rateurs fran\u00e7ais\", di un M. T., Paris, 1785, in-8\u00ba, e gli \"Anecdotes litt\u00e9raires\".\nNon bisogna dimenticare che si deve a Marot un'edizione corretta delle \"Po\u00e9sies\" di Fran\u00e7ois Villon, su incarico di Francesco I."}
{"id": "1058138", "revid": "1313191", "url": "https://it.wikipedia.org/wiki?curid=1058138", "title": "Epilobium", "text": "Epilobium , comunemente noto come epilobio, \u00e8 un genere di piante appartenente alla famiglia delle Onagraceae dalla distribuzione cosmopolita, anche se con una maggior variet\u00e0 di specie concentrata nelle zone a clima temperato o freddo.\nDescrizione.\nLe specie del genere \"Epilobium\" sono erbe annue o perenni, eccezionalmente frutici.\nLe foglie sono semplici, ovali o lanceolate, di solito opposte.\nI fiori hanno quattro petali ben separati (corolla dialipetala), di colore rosa, rosso, giallo o viola secondo le specie. I petali sono quasi sempre bilobati, dando l'impressione superficiale di essere otto invece che quattro.\nIl frutto \u00e8 una capsula cilindrica allungata, che si apre a maturit\u00e0 liberando numerosi semi piumati. La cospicua piumosit\u00e0 bianca favorisce efficacemente la dispersione dei semi a opera del vento.\nTassonomia.\nAll'interno del genere \"Epilobium\" sono incluse 186 diverse specie. Tra queste se ne segnalano una decina appartenenti anche alla flora italiana:"}
{"id": "1058139", "revid": "320578", "url": "https://it.wikipedia.org/wiki?curid=1058139", "title": "SISTER", "text": ""}
{"id": "1058144", "revid": "110157", "url": "https://it.wikipedia.org/wiki?curid=1058144", "title": "Provincia di Isabela", "text": "Isabela \u00e8 una provincia delle Filippine, situata nella parte nord-orientale di Luzon nella regione della Valle di Cagayan.\nIl capoluogo \u00e8 Ilagan. Deve il suo nome alla regina Isabella II di Spagna.\nGeografia fisica.\n\u00c8 la seconda provincia filippina per estensione (10.665\u00a0km\u00b2), occupa gran parte del settore orientale della parte pi\u00f9 settentrionale di Luzon. Ad est ha il mare delle Filippine mentre sugli altri lati confina con le province di: Aurora e Quirino a sud, Nueva Vizcaya, Ifugao, Mountain Province e Kalinga ad ovest, Cagayan a nord.\nIl territorio di questa provincia \u00e8 caratterizzato dall'ampia valle del fiume Cagayan che la attraversa e la divide in due zone: ad est la Sierra Madre e ad ovest Cordillera Central, entrambe montuose e ricoperte di foreste dall'enorme patrimonio di flora e fauna. In particolare nell'area della Cordillera \u00e8 presente un raro esempio di foresta pluviale in altura, di immenso valore naturalistico.\nSuddivisioni amministrative.\nLa provincia di Isabela comprende 2 citt\u00e0 e 35 municipalit\u00e0.\nEconomia.\nLa principale risorsa della provincia di Isabela \u00e8 l'agricoltura che sfrutta l'ampia distesa pianeggiante della valle del Cagayan e che utilizza mezzi e tecnologie avanzate che ne fanno la seconda provincia filippina per produzione agricola.\nUn'altra attivit\u00e0 tradizionalmente redditizia \u00e8 quella del commercio del legname che per\u00f2 ha subito notevoli limitazioni e quindi non ha prospettive di sviluppo. Molto buona \u00e8 anche la pesca, mentre il turismo \u00e8 ancora poco sviluppato rispetto alle grandi potenzialit\u00e0 che presenta."}
{"id": "1058147", "revid": "125800353", "url": "https://it.wikipedia.org/wiki?curid=1058147", "title": "Loligo vulgaris", "text": "Il calamaro (Loligo vulgaris ) in senso proprio, conosciuto anche come calamaro europeo o calamaro comune, \u00e8 un mollusco cefalopode della famiglia Loliginidae.\nDenominazioni dialettali italiane.\nIl calamaro \u00e8 conosciuto, nelle varie regioni italiane, con nomi dialettali diversi come:\nEtimologia.\nIl nome comune ha lo stesso etimo di \"calamaio\", dal greco \"kalamos\" (calamo), che da astuccio per le penne \u00e8 passato a indicare nel medioevo il vasetto dell'inchiostro, con allusione quindi alla forma del mollusco e al secreto difensivo di colore nero che emette quando minacciato (analogo al nero di seppia).\nDescrizione.\n\u00c8 caratterizzato da una conchiglia interna (detta gladio o penna) e un corpo allungato con pinne laterali che raggiungono l'estremit\u00e0 posteriore della sacca.\nPossiede 10 arti ricoperti da pi\u00f9 file di ventose, divisi tra 8 braccia e 2 tentacoli, questi ultimi di maggior lunghezza. Il colore \u00e8 roseo-trasparente con venature rosso scuro e violetta. Raggiunge una lunghezza di 30\u201350\u00a0cm.\nDistribuzione e habitat.\nSi trova abbondante nelle acque costiere a partire dal Mare del Nord fino a quelle del Mare Mediterraneo e lungo la costa occidentale dell'Africa. Questa specie vive dalla superficie fino a profondit\u00e0 di 500 m e viene estensivamente sfruttata dall'industria della pesca.\nBiologia.\nRiproduzione.\nLa riproduzione avviene tra gennaio e luglio, periodo in cui si avvicinano alle coste. La femmina depone uova piuttosto grandi, in ammassi gelatinosi e tubolari. \nParassiti.\nSpesso si rinvengono colonie infestanti di Anisakis. \nPu\u00f2 presentare il copepode parassita \"Pennella varians\".\nSpecie affini.\nA livello commerciale, la dizione \"calamaro\" senza aggettivi \u00e8 consentita per due specie strettamente affini: \"Loligo vulgaris\" e \"Loligo forbesi\". Volgarmente, quando serve distinguerle, le due specie sono indicate rispettivamente con i nomi di \"calamaro comune\" e \"calamaro nordico\".\nIl genere \"Loligo\" comprende anche altre specie, tra cui \"Loligo reynaudii\", il calamaro di Capo di Buona Speranza, che veniva in passato considerata una sottospecie del \"L.\u00a0vulgaris\".\nIn commercio \u00e8 consentito indicare come calamari altre specie di generi affini, a condizione di far seguire alla parola \"calamaro\" una specificazione definita dal Mipaaf, p.es. \"calamaro atlantico\" (\"Doryteuthis ocula\", \"Doryteuthis pealeii\"), \"calamaro del Pacifico\" (\"Doryteuthis opalescens\", \"Heterololigo bleekeri\", \"Loliolus beka\", \"Loliolus japonicus\", \"Uroteuthis chinensis\", \"Uroteuthis sibogae\") ecc. Molte di queste specie erano un tempo incluse nel genere \"Loligo\" (p.es. \"Doryteuthis opalescens\" sin. \"Loligo opalescens\")."}
{"id": "1058148", "revid": "765341", "url": "https://it.wikipedia.org/wiki?curid=1058148", "title": "Calamaro (disambigua)", "text": ""}
{"id": "1058149", "revid": "110157", "url": "https://it.wikipedia.org/wiki?curid=1058149", "title": "Daily Bugle", "text": "Il Daily Bugle \u00e8 un quotidiano immaginario di New York nell'universo Marvel, \u00e8 apparso la prima volta come cameo su \"Fantastic Four\" (vol. 1) n. 2 (gennaio 1962), per poi entrare in scena compiutamente in \"The Amazing Spider-Man\" (vol. 1) n. 1 (marzo 1963). Il suo direttore \u00e8 J. Jonah Jameson, acerrimo avversatore dell'Uomo Ragno.\nStoria.\nIl \"Daily Bugle\" fu fondato nel 1897, dal 1968 a oggi la sede del giornale \u00e8 il Daily Bugle Building. Quando iniziarono a comparire i primi supereroi, Jameson incominci\u00f2 una campagna diffamatoria nei loro confronti e specialmente l'Uomo Ragno; l'unico eroe che Jameson rispetta \u00e8 Capitan America.\nJameson \u00e8 noto per il suo carattere burbero e aggressivo, ma ha un rapporto di stima, rispetto e amicizia con il suo caporedattore Robbie Robertson, che \u00e8 il solo che non maltratta. Il \"Daily Bugle\" \u00e8 stato molte volte sotto attacco di supercriminali come lo Scorpione, Venom, Carnage. L'edificio venne distrutto una volta quando Norman Osborn, che aveva ricevuto il \"dono\" della pazzia nella mistica riunione dei cinque, posizion\u00f2 alcune sue bombe zucche nei sotterranei dell'edificio. Jameson aveva creato un allegato di nome \"Pulse\" che trattava la vita dei supereroi in generale. I collaboratori del \"Pulse\" erano: Ben Urich, Jessica Jones, alla quale aveva chiesto un servizio sulla nascita della sua bambina, e Kat Farrell.\nI Nuovi Vendicatori avevano proposto a Jameson di scrivere titoli meno offensivi sui supereroi del gruppo in cambio di scoop. Il giorno dopo sul \"Bugle\", Jameson aveva scritto: \u00abun assassino ricercato, un presunto ex componente di un'organizzazione criminale e uno spacciatore di droga ecco i nomi che si preparano a seppellire il buon nome dei Vendicatori una volta per tutte\u00bb.\nA causa di questo Jessica Jones, mentre stava per partorire, ha rifiutato di far entrare Kat Farrell nella casa del dottor Strange e ha telefonato a Jameson dicendogli che non avrebbe avuto nessuna foto della sua bambina.\nCitazioni.\nNel film \"Le ali della libert\u00e0\", quando il protagonista, Andy Dufresne, riesce a evadere, invia le prove per incriminare il direttore Norton proprio al \"Daily Bugle\". Sebbene non sia ufficiale, questa pu\u00f2 essere interpretata come una citazione dell'universo marvelliano, dato che il suddetto giornale non \u00e8 mai esistito."}
{"id": "1058158", "revid": "486946", "url": "https://it.wikipedia.org/wiki?curid=1058158", "title": "Amministrazione Pubblica", "text": ""}
{"id": "1058159", "revid": "169529", "url": "https://it.wikipedia.org/wiki?curid=1058159", "title": "Amministrazione pubblica", "text": ""}
{"id": "1058161", "revid": "339392", "url": "https://it.wikipedia.org/wiki?curid=1058161", "title": "Ministro della Difesa", "text": ""}
{"id": "1058167", "revid": "1655", "url": "https://it.wikipedia.org/wiki?curid=1058167", "title": "P.G.T. Beauregard", "text": ""}
{"id": "1058170", "revid": "594360", "url": "https://it.wikipedia.org/wiki?curid=1058170", "title": "Bucatini", "text": "I bucatini sono un tipo di pasta lunga, simili a dei grossi spaghetti forati.\nUtilizzo.\nI bucatini sono tipici della citt\u00e0 di Roma che li abbina a condimenti forti e semplici (cacio e pepe, amatriciana, carbonara).\n\u00c8 una pasta di semola di grano duro. I tempi di cottura sono pi\u00f9 o meno gli stessi degli spaghetti perch\u00e9, pur essendo pi\u00f9 grossi di questi ultimi, il loro foro centrale favorisce il passaggio dell'acqua (durante la cottura), permettendo cos\u00ec una cottura abbastanza veloce.\nIl condimento per eccellenza di questo formato di pasta \u00e8 all'amatriciana: un sugo a base di guanciale e pomodoro.\nI bucatini non vanno confusi con gli ziti che hanno diametro maggiore.\nStoria.\nI bucatini si sono diffusi principalmente nel Regno di Napoli, infatti ancora oggi in molte cucine del sud Italia si pu\u00f2 trovare un ferretto dalla sezione quadrata per l\u2019estrazione del bucatino. Anche il musicista Gioachino Rossini amava molto questo formato di pasta a tal punto di farsi costruire una siringa in argento per farcire i bucatini. "}
{"id": "1058172", "revid": "339392", "url": "https://it.wikipedia.org/wiki?curid=1058172", "title": "Seminario Maggiore Arcivescovile", "text": ""}
{"id": "1058176", "revid": "73560", "url": "https://it.wikipedia.org/wiki?curid=1058176", "title": "Buffalo man", "text": ""}
{"id": "1058177", "revid": "254059", "url": "https://it.wikipedia.org/wiki?curid=1058177", "title": "Mola salsa", "text": "La mola salsa era la focaccia sacra utilizzata nei riti religiosi dell'antica Roma.\nStoria.\nVeniva offerta alla divinit\u00e0, distribuita in piccoli pezzi ai credenti, quale atto di purificazione, oppure utilizzata per cospargere gli animali destinati al sacrificio; \"immolare\", infatti, ha il significato di \"ricoprire con mola salsa\".\nLa focaccia sacra veniva confezionata dalle Vestali per le principali festivit\u00e0 della Religione romana e, in particolare, per i \"Vestalia\", i \"Matralia\", i \"Fornacalia\", i \"Lupercalia\" ed i giorni dedicati a Giove (Epulum Iovis).\nPreparazione della mola salsa.\nSostanzialmente, la mola salsa \u00e8 una focaccia di farro, salata in superficie. La sua preparazione, esclusivamente concessa alla Vestali, seguiva un rituale particolarmente rigoroso.\nIl farro doveva essere raccolto, a giorni alterni, nel periodo compreso tra le none e le idi di maius (dal 7 al 15 maggio), mese sacro alla dea Maia, protettrice dei raccolti e della vegetazione. Il raccolto era portato alla Casa delle Vestali, le quali provvedevano a sgranare le spighe, tostare i grani e macinarli finemente.\nLa farina cos\u00ec ottenuta veniva impastata con acqua di fonte perenne e manualmente formata in tondi schiacciati da mettere a cuocere nel forno del Tempio di Vesta.\nContemporaneamente, le Vestali preparavano la \"muries\": un condimento formato da sale triturato nel mortaio, posto in una terrina e mescolato con acqua, sempre di fonte perenne. Dopo averla sigillata con gesso, le Vestali inserivano la terrina nel forno sacro, allo scopo di asciugare l'acqua in eccesso. Con la \"muries\" veniva cosparsa la mola salsa appena sfornata."}
{"id": "1058178", "revid": "28592", "url": "https://it.wikipedia.org/wiki?curid=1058178", "title": "Napoleonica", "text": ""}
{"id": "1058180", "revid": "59591263", "url": "https://it.wikipedia.org/wiki?curid=1058180", "title": "Titolo nobiliare", "text": ""}
{"id": "1058181", "revid": "599013", "url": "https://it.wikipedia.org/wiki?curid=1058181", "title": "Helmut Haller", "text": "Biografia.\nIn giovent\u00f9 lavor\u00f2 come camionista ad Augusta, ed esercit\u00f2 la stessa attivit\u00e0 anche durante i primi anni di calcio professionistico; buona parte della sua carriera si svolse in Italia.\nDi carattere estroverso, era definito un tedesco \"atipico\" poich\u00e9 amante del divertimento e della vita notturna; nel marzo del 1972, durante la militanza nella , fu escluso dalla squadra titolare prima di un \"derby\" (poi perso) dal dirigente Italo Allodi come conseguenza di una serata in un \"night\" di Wolverhampton, dopo una gara di Coppa UEFA.\nSuo nipote, Christian Hochst\u00e4tter, ha giocato per il e per la .\nIl 26 dicembre 2006 ha sofferto di un serio attacco cardiaco che \u00e8 stato seguito da un progressivo declino delle sue condizioni di salute. \u00c8 morto l'11 ottobre 2012 all'et\u00e0 di 73 anni; in suo onore la ha giocato la partita di Dublino contro l' con il lutto al braccio.\nCaratteristiche tecniche.\nGiocava soprattutto come trequartista o ala, venendo ricordato come uno dei migliori nel suo ruolo degli anni 1960, nonch\u00e9 come uno dei migliori giocatori che abbiano indossato la maglia del ; notevoli erano anche le sue capacit\u00e0 di dribbling, finalizzazione e carisma.\nEra particolarmente apprezzato per la sua fantasia e per gli assist ai compagni d'attacco. Diceva di lui Fulvio Bernardini, che lo allen\u00f2 a Bologna: \u00abEra capace di creare possibilit\u00e0 eccezionali, inventare passaggi stupendi per un compagno che gli andava a genio\u00bb.\nCentrale per la maggior parte della sua carriera, fu spostato a destra dall'allenatore \u010cestm\u00edr Vycp\u00e1lek durante la militanza nella , andando a formare un valido trio di centrocampisti offensivi con Franco Causio e Antonello Cuccureddu.\nCarriera.\nClub.\nAugusta e Bologna.\nInizi\u00f2 la carriera nelle giovanili dell', la squadra della sua citt\u00e0 natale, e approd\u00f2 in prima squadra nel 1957; vi rest\u00f2 per cinque anni, fino al 1962, quando venne segnalato al dall'ex calciatore rossobl\u00f9 Raffaele Sansone; fu lo stesso presidente felsineo Renato Dall'Ara a recarsi nell'allora Germania Ovest per portare a termine le trattative, avendolo ritenuto pi\u00f9 completo di Omar S\u00edvori: \u00abVale tre volte S\u00edvori, perch\u00e9 S\u00edvori ha il sinistro, Haller ha due piedi. E poi ha un presidente come me\u00bb. Il suo acquist\u00f2 cost\u00f2 750.000 marchi.\nSi rivel\u00f2 utile al gioco offensivo dell'allenatore Bernardini per la bravura nel lavoro di rifinitura per gli attaccanti, l'italiano Ezio Pascutti e il danese Harald Nielsen; questo ultimo, durante la militanza in rossobl\u00f9, vinse per due stagioni consecutive (1962-1963 e 1963-1964) il titolo di capocannoniere. In sei anni passati nelle file della societ\u00e0 petroniana disput\u00f2 quasi 200 partite, mettendo a segno 48 gol; nel 1964 il Bologna vinse allo spareggio contro l' il suo primo e unico scudetto del secondo dopoguerra, cui Haller contribu\u00ec con 7 reti. Negli anni successivi il Bologna declin\u00f2 e, in particolare, l'intesa tra il tedesco e Nielsen venne meno, anche a causa di contrasti personali tra i due.\nJuventus e ritorno all'Augusta.\nNel 1968 pass\u00f2 alla , nell'ambito di un'ambiziosa campagna acquisti voluta dal presidente bianconero Vittore Catella; da regista offensivo, a Torino dedic\u00f2 il suo lavoro di rifinitura a Pietro Anastasi e Roberto Bettega. Con la squadra piemontese vinse altri due scudetti (1972 e 1973) e disput\u00f2 le finali di Coppa delle Fiere, persa nel 1971 col per la regola dei gol in trasferta, e di Coppa dei Campioni, persa nel 1973 contro l' di Johan Cruijff, nella quale il tedesco subentr\u00f2 a Bettega al 49'. Al termine della stagione fece ritorno in patria.\nRipart\u00ec cos\u00ec dall'Augusta restandovi fino al ritiro, avvenuto nel 1979, fatta eccezione per una piccola parentesi con lo tra il 1976 e il 1978.\nNazionale.\nFece il suo debutto internazionale con la a 19 anni, nel 1958. Quattro anni dopo prese parte al suo primo Mondiale, quello di ; la nazionale tedesca pass\u00f2 il girone battendo i rivali dell', i padroni di casa del e la , ma venne eliminata ai quarti di finale dalla .\nQuattro anni dopo la Germania Ovest, con un centrocampo formato da Haller, Wolfgang Overath e Franz Beckenbauer, si present\u00f2 al Mondiale di dove riusc\u00ec a raggiungere la finale contro i padroni di casa dell'; la partita termin\u00f2 4-2 per gli inglesi, ma Haller segn\u00f2 la prima rete dell'incontro e, con i suoi sei gol totali, arriv\u00f2 secondo nella classifica marcatori dietro al portoghese Eus\u00e9bio.\nVenne convocato anche per i Mondiali di , ma a causa di problemi fisici gioc\u00f2 solo la partita del primo turno contro il , dove venne sostituito da J\u00fcrgen Grabowski; la Germania Ovest concluse quell'edizione del torneo al terzo posto.\nIn totale ha giocato 33 partite in nazionale, segnando 13 reti."}
{"id": "1058185", "revid": "44627", "url": "https://it.wikipedia.org/wiki?curid=1058185", "title": "Frequenza relativa", "text": ""}
{"id": "1058186", "revid": "729019", "url": "https://it.wikipedia.org/wiki?curid=1058186", "title": "Winfield Scott Hancock", "text": "Hancock concorse, per il Partito Democratico, alle elezioni presidenziali negli Stati Uniti d'America del 1880, ma non fu eletto."}
{"id": "1058187", "revid": "7", "url": "https://it.wikipedia.org/wiki?curid=1058187", "title": "Fratellis", "text": ""}
{"id": "1058191", "revid": "729019", "url": "https://it.wikipedia.org/wiki?curid=1058191", "title": "Ventricoli cerebrali", "text": "Il sistema dei ventricoli cerebrali \u00e8 costituito da canali interconnessi a spazi che si susseguono l'un l'altro contenuti all'interno dell'encefalo.\nDue voluminosi ventricoli laterali, uno in ciascun emisfero, sono connessi al terzo ventricolo mediante i due forami interventricolari di Monro. Il terzo ventricolo, collocato in posizione mediana tra i due emisferi, comunica tramite un lungo canale, detto acquedotto cerebrale, con il quarto ventricolo, in comunicazione con la cisterna magna per mezzo dei fori di Luschka e di Magendie, prosegue infine inferiormente nel canale ependimale del midollo spinale, un residuo del lume centrale del tubo neurale.\nAll'interno del sistema ventricolare cerebrale e degli spazi subaracnoidei scorre il liquido cefalorachidiano (o liquor), prodotto dalle cellule ependimali dei plessi corioidei.\nAnatomia.\nNell'encefalo sono presenti quattro ventricoli: due laterali, il terzo e il quarto ventricolo, tutti connessi tra loro e con gli spazi subaracnoidei mediante fori o canali in cui scorre il liquido cefalorachidiano. Il terzo e il quarto ventricolo sono connessi da un canale, l'acquedotto di Silvio. I ventricoli sono rivestiti da ependima e da uno strato gliale subependimale.\nVentricoli laterali.\nI ventricoli laterali sono pari e sono le cavit\u00e0 pi\u00f9 voluminose dell'encefalo, hanno un profilo simile a quello di una \"C\" allungata orizzontalmente, che nei margini superiori e anteriori ricalca quello del corpo calloso. La loro forma \u00e8 dovuta principalmente all'encefalizzazione caratteristica dell'uomo, che ha portato allo sviluppo dei lobi frontale, parietale ed occipitale, spingendo anteriormente ed inferiormente il lobo temporale, filogeneticamente pi\u00f9 antico. Ciascun ventricolo laterale \u00e8 costituito da un corpo, da un corno anteriore interno al lobo frontale, da un corno posteriore interno al lobo occipitale e da un corno inferiore nel lobo temporale.\nIl corno anteriore \u00e8 una cavit\u00e0 tondeggiante che si trova nel lobo frontale dell'encefalo, continua superiormente nel corpo del ventricolo laterale ed inferiormente presenta il foro di Monro (o foro interventricolare) che lo mette in comunicazione con il terzo ventricolo. La base e le pareti laterali sono costituite dalla testa del nucleo caudato, la parete mediale dal setto pellucido e dalle colonne del fornice mentre il tetto \u00e8 costituito dal ginocchio del corpo calloso.\nIl corpo del ventricolo laterale \u00e8 la continuazione posteriore del corno anteriore, \u00e8 una cavit\u00e0 allungata e triangolare in sezione che forma una curva a concavit\u00e0 inferiore nei lobi frontale e parietale per proseguire posteriormente in un restringimento che forma il corno posteriore e prolungarsi antero-inferiormente nei due corni inferiori. La porzione pi\u00f9 posteriore del corpo, che d\u00e0 origine ai due corni \u00e8 chiamata atrio. Il suo pavimento \u00e8 costituito dal talamo, dal plesso corioideo (posto nella fessura corioidea, a sua volta collocata tra talamo e corpo del fornice) e pi\u00f9 posteriormente dal corpo del fornice, il tetto dal corpo calloso, le pareti laterali dal nucleo caudato anteriormente e dal talamo posteriormente, la parete mediale dal corpo del fornice. I due corpi sono sempre separati dal setto pellucido che si collega posteriormente allo splenio del corpo calloso.\nIl corno posteriore \u00e8 una cavit\u00e0 allungata e quadrangolare che si porta posteriormente all'interno del lobo occipitale. Le sue pareti laterali e il tetto sono formate dal tapetum del corpo calloso, la parete mediale dallo splenio del corpo calloso.\nIl corno inferiore \u00e8 la porzione pi\u00f9 ampia del ventricolo laterale, a partire dall'atrio si porta anteriormente, lateralmente ed inferiormente nel lobo temporale, lateralmente ed inferiormente al pulvinar del talamo; esternamente lo si pu\u00f2 considerare come posto in profondit\u00e0 rispetto al solco temporale superiore del lobo temporale. Il suo tetto \u00e8 formato dal tapetum del corpo calloso, dalla stria terminale e dalla coda del nucleo caudato, il pavimento dall'ippocampo, dalla fimbria, dall'eminenza collaterale e dal plesso corioideo (qui la fessura corioidea \u00e8 posta tra la stria terminale e la fimbria).\nL'acquedotto di Silvio decorre medialmente a ciascuno dei due corni inferiori, da cui \u00e8 separato dal talamo mediale, di conseguenza lo stesso terzo ventricolo \u00e8 pi\u00f9 profondo e mediale.\nTerzo ventricolo.\nIl terzo ventricolo, impari e mediano, \u00e8 contenuto nel diencefalo, comunica superiormente con i due ventricoli laterali tramite i fori interventricolari (di Monro) ed inferiormente con lo stretto acquedotto di Silvio che lo mette in comunicazione con il quarto ventricolo.\n\u00c8 una cavit\u00e0 dalla forma complessa, allungata in senso antero-posteriore ed appiattita in senso trasversale. Le sue pareti laterali, nei due terzi superiori sono costituite dal talamo mediale, nel terzo inferiore anteriormente dall'ipotalamo e posteriormente dal subtalamo. I due talami sono collegati da una striscia di sostanza grigia, la commissura intertalamica, che decorre all'interno del terzo ventricolo. La parete anteriore \u00e8 formata dalle colonne del fornice e dalla commissura anteriore, il tetto \u00e8 formato dalla tela corioidea, mentre il \"pavimento\" dalla lamina terminale (che congiunge rostro del corpo calloso e chiasma ottico), dal recesso ottico, dal chiasma ottico, dal recesso infundibolare, dall'ipotalamo, dal tuber cinereum e dai corpi mammillari. Il margine posteriore \u00e8 delimitato dalla commissura posteriore, dal recesso sottopineale, dall'epifisi e dal recesso sovrapineale.\nAcquedotto di Silvio.\nL'acquedotto di Silvio \u00e8 uno stretto canale impari e mediano di 1\u20132\u00a0mm, che mette in comunicazione il terzo ventricolo (dove origina a livello della commissura posteriore) con il quarto ventricolo. \u00c8 circondato dal grigio periacqueduttale e decorre all'interno del mesencefalo.\nQuarto ventricolo.\nIl quarto ventricolo \u00e8 una cavit\u00e0 contenuta tra tronco encefalico e cervelletto, superiormente \u00e8 in comunicazione con il terzo ventricolo tramite l'acquedotto di Silvio, inferiormente con il canale ependimale del midollo spinale e possiede tre fori che lo mettono in comunicazione con le cisterne cerebrali contenenti liquido cefalorachidiano.\nIn sezione sagittale \u00e8 descritto come una cavit\u00e0 \"a tenda\", la cui base \u00e8 delimitata dal ponte e l'apice dal cervelletto. In realt\u00e0 questa cavit\u00e0 a livello del solco bulbopontino presenta due recessi laterali alle cui estremit\u00e0 sono presenti i fori del Luschka che lo mettono in comunicazione con lo spazio subaracnoideo dell'angolo cerebellare, laterale ed inferiore al cervelletto, e con la cisterna pontina, anteriore al ponte e al bulbo.\nIl pavimento del quarto ventricolo, costituito dalla fossa romboidale, \u00e8 prevalentemente costituito da sostanza grigia, compresi alcuni nuclei dei nervi cranici. La fossa romboidale presenta superiormente quali pareti laterali i peduncoli cerebellari superiori, mentre l'estremit\u00e0 posteriore \u00e8 l'obex, inferiormente i tubercoli gracile e cuneato e i peduncoli cerebellari inferiori. Ciascuna fossa romboidale \u00e8 divisa da un solco longitudinale mediano in due met\u00e0 speculari, ciascuna di queste \u00e8 divisa in due parti, una mediale (l'eminenza mediale) e in una laterale (l'area vestibolare) dal solco limitante. L'eminenza mediale presenta un piccolo rilievo, detto collicolo faciale, superiormente al quale vi \u00e8 una fossetta, la fovea superiore, che lo separa dall'area vestibolare. Nella porzione superiore del solco limitante e leggermente in profondit\u00e0 \u00e8 collocato il locus coeruleus, cos\u00ec chiamato per la sua colorazione azzurrina. Se la porzione superiore dell'eminenza mediale \u00e8 costituita prevalentemente dal collicolo faciale, l'inferiore presenta il trigono dell'ipoglosso, che copre il nucleo del nervo ipoglosso (XII).\nTra il trigono dell'ipoglosso e l'area vestibolare vi \u00e8 il triangolo vagale che copre il nucleo motore dorsale del nervo vago (X). Inferiormente al trigono del vagale vi \u00e8 il funiculus separans che lo separa dall'area postrema, un organo circumventricolare appena superiore al tubercolo gracile. Il tetto del quarto ventricolo \u00e8 costituito dalla sottile membrana tettoria, costituita a sua volta dal velo midollare superiore, teso tra i peduncoli cerebellari superiori e dal velo midollare inferiore, teso tra i peduncoli cerebellari inferiori. La membrana tettoria \u00e8 costituita da ependima e pia madre. Nel velo midollare inferiore si apre il foro di Magendie che mette in comunicazione il quarto ventricolo con la cisterna magna."}
{"id": "1058194", "revid": "290948", "url": "https://it.wikipedia.org/wiki?curid=1058194", "title": "Linguine", "text": "Le linguine sono un tipo di pasta lunga di semola di grano duro.\nCaratteristiche.\nLa lunghezza \u00e8 la stessa degli spaghetti ma, anzich\u00e9 avere la forma cilindrica, hanno sembianze piatte e appartengono alla stessa famiglia delle bavette (spaghetto schiacciato a sezione rettangolare, di medio spessore) e delle trenette (linguine a sezione ovoidale); \u00e8 un tipo di pasta che trova la sua origine a Genova.\nUtilizzo.\nLa particolare conformazione di questo tipo di pasta ne predilige l'accostamento a sughi e condimenti a base di pesce. In Liguria il condimento tipico per le trenette \u00e8 il pesto."}
{"id": "1058199", "revid": "287204", "url": "https://it.wikipedia.org/wiki?curid=1058199", "title": "Vibio Sequestre", "text": "Biografia.\nScrisse un elenco storico (\"De fluminibus fontibus lacubus nemoribus paludibus montibus gentibus per litteras libellus\") che raccoglie in ordine alfabetico le localit\u00e0 menzionate dagli scrittori latini (Virgilio, Lucano, Silio Italico, Ovidio). L'opera era una compilazione redatta per gli studi scolastici del figlio Vergiliano. Fu divulgata e commentata da Francesco Petrarca, e Giovanni Boccaccio ne trasse spunto per la redazione della sua opera in latino \"De montibus, silvis, fontibus, lacubus, fluminibus, stagnis seu paludibus, et de nominibus maris\" (intorno al 1360)."}
{"id": "1058200", "revid": "767487", "url": "https://it.wikipedia.org/wiki?curid=1058200", "title": "Passione ribelle", "text": "Passione ribelle (\"All the Pretty Horses\") \u00e8 un film del 2000 diretto da Billy Bob Thornton, basato sul romanzo \"Cavalli selvaggi\" dello scrittore statunitense Cormac McCarthy.\nTrama.\nTexas, 1949. I giovani John e Lacey partono per il Messico con l'idea di vivere come i cowboy del vecchio West. Lungo il tragitto incontrano Blevins, un ragazzo che sembra vivere solo seguendo il suo istinto. Blevins li accompagna per un tratto, ma a un certo punto, perduti pistola e cavallo, giunge ad uccidere pur di riaverli. John e Lacey, ignari del misfatto, trovano lavoro presso una \"hacienda\" di Don Hector Rocha. Quando quest'ultimo si accorge che John \u00e8 divenuto l'amante della figlia Alejandra, non esita a consegnare entrambi i ragazzi alla polizia, che nel frattempo \u00e8 alla ricerca dell'assassino."}
{"id": "1058202", "revid": "124538052", "url": "https://it.wikipedia.org/wiki?curid=1058202", "title": "Lovere", "text": "Lovere (\"L\u00f3er\" in dialetto bergamasco) \u00e8 un comune italiano di abitanti affacciato sul Sebino, in provincia di Bergamo, Lombardia.\n\u00c8 il capoluogo della Comunit\u00e0 montana dei Laghi Bergamaschi. Fa parte del club de \"I borghi pi\u00f9 belli d'Italia\".\nGeografia fisica.\nTerritorio.\nSituato sulla sponda nord-occidentale del Lago d'Iseo, dista circa 43 chilometri dal capoluogo orobico.\nStoria.\nLa storia di Lovere \u00e8 ricchissima di avvenimentiti, vista la sua posizione strategica che lo colloca tra l'alto Sebino e l'imbocco della val Cavallina per i collegamenti via terra, ed all'estremit\u00e0 nord del lago d'Iseo per i trasporti via acqua. I primi insediamenti accertati risalgono ad un periodo compreso tra il V ed il III secolo a.C., come testimoniato dalla presenza di un nucleo abitativo di origine celtica posto in una posizione strategica, tuttora chiamato \"Castelliere\".\nI secoli successivi videro l'arrivo della dominazione romana, che costruirono un'importante via di comunicazione, denominata poi \"strada di San Maurizio\", e la costruzione di un consistente centro abitato sulle rive del lago. A tal riguardo numerosi sono i reperti rinvenuti, tra cui numerose sepolture con relative lapidi, risalenti ad un periodo compreso tra il primo ed il quarto secolo. Inoltre sul territorio venne scoperto un ingente quantitativo di monete e gioielli che, denominato \"il tesoretto di Lovere\", \u00e8 ora custodito presso il museo archeologico di Milano. Nel 2013 sono iniziati i lavori di scavo per il recupero della necropoli romana. Nel 200 DC l'Imperatore Alessandro Severo trasform\u00f2 la \"strada di San Maurizio\" in via militare con il nome di Via Alessandra Augusta per trasferire rapidamente gli eserciti dalla pianura al Danubio.\nIn seguito al termine dell'impero romano il territorio fu soggetto alle orde barbariche, terminate con l'insediamento dei Longobardi. A questi subentrarono i Franchi che, istituendo il Sacro Romano Impero, diedero il via al feudalesimo ed all'et\u00e0 medievale.\nInizialmente il territorio venne dato in gestione ai monaci di Tours (Abbazia di Marmoutier, ), i quali lo permutarono a favore del vescovo di Bergamo, al quale poi subentr\u00f2 la famiglia Celeri. Erano gli anni in cui infuriavano le lotte di fazione tra guelfi e ghibellini, ed anche Lovere si trov\u00f2 al centro di numerosi scontri: a tal riguardo il paese si dot\u00f2 di parecchie fortificazioni, tra cui torri e cinte murarie, in posizione dominante rispetto al lago. Restano ancora di quell'epoca, le case torri, come \"Torre Soca\", \"Torre degli Alghisi\" e la \"Torricella rotonda\" dell'antica cinta muraria.\nNel 1263 moriva qui Cavalcano Sala, vescovo di Brescia, cacciato da Ezzelino da Romano.\nGli scontri si protrassero fino alla prima met\u00e0 del XV secolo, quando il territorio pass\u00f2 nella Repubblica di Venezia, che demol\u00ec numerose fortificazioni e che accolse il desiderio di parte della popolazione di porla sotto Bergamo (1441). Dalla citt\u00e0 di Bergamo giungeva ogni anno un podest\u00e0 ad amministrare giustizia.\nLa Serenissima var\u00f2 numerose leggi volte a risollevare la situazione sociale ed economica, facendo rivivere il centro abitato e migliorando le condizioni di vita degli abitanti. Furono anni di invidiabile floridezza, soprattutto grazie alla fiorente produzione del Panno di Lovere, un tessuto in lana all\u2019epoca richiestissimo, che rese Lovere noto in tutta l\u2019Europa.\nIl dominio della citt\u00e0 lagunare dur\u00f2 fino al 1797, quando vi subentr\u00f2 la Repubblica Cisalpina. Nel 1815 pass\u00f2 al Regno Lombardo-Veneto, Provincia di Bergamo, distretto XVI di Lovere, a cui viene accorpato il 10 marzo 1836 Rogno.\nGi\u00e0 in quel periodo cominciarono a svilupparsi numerose attivit\u00e0 industriali in ambito siderurgico, che portarono benessere e sviluppo di tutta la zona fino al XX secolo, quando il paese ha cominciato a puntare decisamente anche sull'industria turistica, al fine di valorizzare le ricchezze paesaggistiche e culturali di cui \u00e8 ricco.\nSociet\u00e0.\nReligione.\nSebbene in provincia di Bergamo, la parrocchia di Lovere fa riferimento alla diocesi di Brescia.\nTradizioni e folclore.\nGli scot\u00f6m sono nel dialetto bergamasco dei soprannomi o nomignoli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Lovere \u00e8 \"Pulint\u00ecne\".\nInfrastrutture e trasporti.\nLa mobilit\u00e0 di persone e merci a Lovere \u00e8 storicamente legata alla presenza del lago sul quale era attivo per tutto il XX secolo un servizio di trasporto su chiatte di carri ferroviari inoltrati mediante la ferrovia Palazzolo-Paratico e destinati alle locali acciaierie.\nLe principali infrastrutture stradali sono la strada statale 42 del Tonale e della Mendola e la strada provinciale 469, quest'ultima lungo la sponda lacuale.\nFra il 1901 e il 1917 la cittadina era inoltre collegata a Cividate Camuno mediante una tranvia a vapore denominata Guidovia Camuna.\nSport.\nNel paese \u00e8 attiva la Unione Sportiva Dilettantistica Sebinia Alto Sebino che partecipa al campionato di Promozione. Negli anni 50 la squadra di Lovere riusc\u00ec tuttavia a partecipare a 2 campionati di Serie C.\n\u00c8 anche praticato lo sport del canottaggio sul lago, grazie alla presenza della Canottieri Sebino, la quale ha allenato diversi personaggi illustri in questo sport, tra cui un equipaggio che ha partecipato alle olimpiadi del 1948 e un altro, che vinse i Campionati del mondo di canottaggio nel 2013.\nSi possono praticare anche tennis, pallavolo, pattinaggio e altri sport."}
{"id": "1058203", "revid": "767487", "url": "https://it.wikipedia.org/wiki?curid=1058203", "title": "L'amore che non muore", "text": "L'amore che non muore (\"La Veuve de Saint-Pierre\") \u00e8 un film del 2000 diretto da Patrice Leconte.\nTrama.\nIsole di Saint-Pierre e Miquelon, nel 1849. A seguito di un crimine delittuoso due sbandati e disadattati vengono condannati alla pena capitale per ghigliottina, ma durante il tragitto dal tribunale al carcere-caserma dei militari uno dei due muore accidentalmente e l'altro, Ariel Neel Auguste, viene preso in custodia da Jean, capitano della guarnigione e cavaliere ussaro con la moglie a carico Pauline.\nIn attesa dell'arrivo dello strumento di morte e del relativo boia che dovr\u00e0 eseguire la condanna, passano molti mesi (due stagioni almeno) durante i quali il condannato si distingue per buona condotta e per creare ottimi rapporti con la popolazione dell'isola, con la moglie del capitano e con lo stesso comandante, che agli occhi del governatore e dei notabili passa come non collaborativo alla gestione del prigioniero. Quando infine sull'isola giunge la ghigliottina, il capitano si rifiuta di garantire l'esecuzione; verr\u00e0 condannato per sedizione e giustiziato mediante fucilazione."}
{"id": "1058204", "revid": "729019", "url": "https://it.wikipedia.org/wiki?curid=1058204", "title": "Aritmia sinusale", "text": "Laritmia sinusale \u00e8 un'alterazione del ritmo cardiaco dovuta a problemi di automatismo/conduzione o a cause fisiologiche.\nPu\u00f2 essere:\nCaratteristiche.\nPi\u00f9 spesso si presenta come bradiaritmia, con intervalli P-P superiori ai 120 msec. L'attivit\u00e0 cardiaca \u00e8 per il resto normale.\nPu\u00f2 rivelarsi una manifestazione iniziale di disfunzione sinusale o a presenza di patologie cardiache.\nAritmia respiratoria (fisiologica).\n\u00c8 un cambiamento del battito cardiaco fisiologico, una variazione naturale della frequenza cardiaca che si verifica durante il ciclo respiratorio, molto diffusa sia nella popolazione pediatrica che negli adulti. Pu\u00f2 essere considerata una normale variante della frequenza cardiaca. Si caratterizza per un aumento della frequenza cardiaca durante l'inspirazione e per una diminuzione della frequenza cardiaca durante l'espirazione.\nDurante l'inalazione la pressione intra-toracica diminuisce a causa della contrazione e del movimento verso il basso del diaframma e dell'espansione della cavit\u00e0 toracica. A causa di ci\u00f2, anche la pressione atriale viene a ridursi, consentendo a pi\u00f9 sangue di ritornare al cuore. \nMan mano che il sangue entra nel cuore, i vasi e gli atri si espandono, stimolando i recettori pressori (barocettori) che agiscono per sopprimere il tono vagale. Di conseguenza, la frequenza cardiaca aumenta.\nDurante l'espirazione, il diaframma si rilassa, spingendosi verso l'alto e venendo a diminuire la dimensione della cavit\u00e0 toracica, provocando cos\u00ec un aumento della pressione intra-toracica. Questa aumentata pressione intra-toracia inibisce il ritorno venoso al cuore: ne consegue una minore espansione degli atri e la successiva attivazione dei barocettori. Dal momento che questi barocettori cessano di inviare impulsi nervosi volti a sopprimere il tono vagale, la frequenza cardiaca diminuisce.\nDurante le citate fasi respiratorie il cuore di destra e quello di sinistra si comportano in modo un poco differente. \nIn fase inspiratoria l'output del cuore di destra aumenta immediatamente ma il cuore di sinistra non vede aumentare il proprio output fino ad alcuni secondi di distanza. In fase espiratoria il cuore di destra diminuisce immediatamente il proprio output, ed \u00e8 seguito dopo un intervallo simile da una diminuzione dell'output del cuore di sinistra. L'entit\u00e0 delle variazioni di output durante il ciclo respiratorio sono pi\u00f9 ampie per il cuore di destra che per il cuore di sinistra. Contrariamente a quanto si riteneva in passato, il fenomeno non pu\u00f2 essere attribuito a riflessi derivanti dalla distensione del polmone oppure a stimolazioni fasiche del centro respiratorio.\nSu un elettrocardiogramma, l'aritmia respiratoria sinusale \u00e8 rilevabile come cambiamenti nell'intervallo P-P o nella distanza tra le onde P. Ci\u00f2 corrisponde all'avvio della depolarizzazione degli atri e indica l'inizio di un nuovo ciclo elettrico nel cuore.\nPoich\u00e9 l'aritmia respiratoria sinusale \u00e8 il risultato della respirazione, questa aritmia non \u00e8 presente quando si trattiene il respiro.\nAritmia respiratoria e correlazioni con l'et\u00e0.\nL'aritmia respiratoria sinusale \u00e8 pronunciata nei bambini e giovani, ma tende a scomparire gradualmente man mano che ci si avvicina all'et\u00e0 matura. \nTipicamente, l'espressione di aritmia respiratoria sinusale diminuisce con l'et\u00e0. Tuttavia i soggetti adulti e in ottima salute cardiovascolare (ad esempio marciatori, nuotatori e ciclisti) tendono ad avere un'aritmia respiratoria sinusale pi\u00f9 pronunciata. Gli atleti professionisti infatti mantengono tipicamente un tono vagale molto alto e conseguenti livelli di aritmia respiratoria. L'aritmia respiratoria sinusale sembra essere meno pronunciata in soggetti affetti da diabete mellito e da alcune malattie cardiovascolari quali l'insufficienza cardiacae l'ipertensione arteriosa.\nAritmia respiratoria e scambio di gas.\nDiversi studi hanno dimostrato che l'efficienza dello scambio gassoso polmonare \u00e8 migliorata dall'aritmia respiratoria sinusale, suggerendo che questa aritmia possa svolgere un ruolo fisiologico attivo. Se si considera la tempistica della ventilazione alveolare e della perfusione polmonare durante l'aritmia respiratoria sinusale all'interno di ciascun ciclo respiratorio, si vede come questo potrebbe essere un meccanismo fisiologico per un minor dispendio energetico. Questo meccanismo andrebbe a sopprimere i battiti del cuore non necessari durante l'espirazione e la ventilazione inefficace durante il riflusso della perfusione (l'afflusso di sangue dalle arterie ai capillari al fine di ossigenazione e nutrizione).\nLa variabilit\u00e0 della frequenza cardiaca o dell'aritmia respiratoria sinusale in sincronia con la respirazione \u00e8 un fenomeno biologico che pu\u00f2 avere un'influenza positiva sullo scambio gassoso a livello del polmone tramite un efficace abbinamento ventilazione/perfusione.\nAritmia sinusale patologica.\nQuesto tipo di aritmia \u00e8 molto meno frequente della precedente ed \u00e8 in genere dovuta a malattie del nodo seno atriale:"}
{"id": "1058205", "revid": "767487", "url": "https://it.wikipedia.org/wiki?curid=1058205", "title": "Kand\u00e9", "text": "Kand\u00e9 \u00e8 una citt\u00e0 del Togo centro-settentrionale. Kand\u00e9 \u00e8 situata nella Regione di Kara ed \u00e8 il capoluogo della Prefettura di K\u00e9ran. Conta 11.742 abitanti. "}
{"id": "1058206", "revid": "15756", "url": "https://it.wikipedia.org/wiki?curid=1058206", "title": "Strada statale 358 di Castelnovo", "text": "La ex strada statale 358 di Castelnovo (SS 358), ora \"strada provinciale 358 R di Castelnovo (SP 358 R)\" in Emilia-Romagna, \"strada provinciale ex SS 358 di Castelnovo (SP ex SS 358)\" in provincia di Mantova e \"strada provinciale CR ex SS 358 di Castelnuovo (SP CR ex SS 358)\" in provincia di Cremona, \u00e8 una strada provinciale italiana che collega la provincia di Reggio Emilia con Casalmaggiore.\nLa strada prende il nome dall'abitato di Castelnovo di Sotto, posto sull'antica direttrice romana che collegava la citt\u00e0 di Regium Lepidi (Reggio Emilia) e Brixellum (Brescello) e Brescia.\nStoria.\nIl 27 maggio 1967 venne aperto al traffico il nuovo ponte di Viadana-Boretto sul fiume Po, costruito in sostituzione del preesistente ponte di barche, secondo quanto disposto dalla legge 22 novembre 1962, n. 1708.\nPercorso.\nFunge da collegamento tra Reggio Emilia e altre importanti localit\u00e0 della bassa pianura emiliano-lombarda. Il primo tratto, interamente in variante, si ha dall\u2019intersezione della strada con la strada statale 63, fino a Castelnovo di Sotto. Il primo tratto, composto da un lungo rettilineo che taglia fuori il centro abitato di Cadelbosco di Sopra, \u00e8 stato aperto negli anni settanta. Nel 2005 sono iniziati i lavori per il secondo tratto della variante, che rettifica il tracciato della statale. La variante \u00e8 stata aperta nel maggio del 2009 e il vecchio tracciato tra i due comuni \u00e8 stato dismesso.\nLa statale giunge quindi a Castelnovo di Sotto, comune che d\u00e0 il nome all\u2019arteria stessa. Da qui procede con andamento pressoch\u00e9 rettilineo, toccando Poviglio e Boretto. Anche in questo tratto \u00e8 presente una parte ammodernata: poco dopo Poviglio (in localit\u00e0 Sant\u2019Anna) la strada confluisce amministrativamente nella \"SP 111 Asse di Val d\u2019Enza\", costruita nei primi anni duemila, e continua con questa nomenclatura fino al confine regionale. A Boretto interseca la variante alla ex SS 62 Cispadana.\nAttraversando il Po entra in provincia di Mantova, classificata nuovamente come \"SP 358 di Castelnovo\", dove tocca le frazioni di Viadana, Cogozzo e Cicognara.\nTale tratta fu interessata, fra il 1886 e il 1933 dalla presenza del binario della tranvia Mantova-Viadana, gestita della societ\u00e0 Valentini e Mazzorin e dal 1903 direttamente a cura dell'Amministrazione provinciale.\nNell'ultimo tratto la strada passa in territorio cremonese attraversando Casalbellotto, Vicomoscano, per poi arrivare infine a Casalmaggiore, dove si immette nella ex SS 343 Asolana e nella ex SS 420 Sabbionetana.\nIn seguito al decreto legislativo n. 112 del 1998, dal 2001 la gestione del tratto emiliano \u00e8 passata dall'ANAS alla Regione Emilia-Romagna, che ha provveduto al trasferimento dell'infrastruttura al demanio della Provincia di Reggio Emilia; la gestione del tratto lombardo \u00e8 passata alla Regione Lombardia, che ha provveduto al trasferimento dell'infrastruttura al demanio della Provincia di Mantova e della Provincia di Cremona per le tratte territorialmente competenti."}
{"id": "1058207", "revid": "438678", "url": "https://it.wikipedia.org/wiki?curid=1058207", "title": "Terapia e pallottole", "text": "Terapia e pallottole (\"Analyze This\") \u00e8 un film commedia del 1999 diretto da Harold Ramis.\nIl film ha avuto un seguito, \"Un boss sotto stress\".\nTrama.\nPaul Vitti \u00e8 il temuto capo della pi\u00f9 potente delle cinque Famiglie mafiose di New York. Un giorno, si riunisce con il vecchio Dominic Manetta, suo fidato luogotenente e migliore amico di suo padre, un tempo capo della stessa cosca, che gli consiglia di convocare la prima riunione della Commissione tenutasi dai tempi della famigerata riunione di Apalachin nel 1957, in cui i vertici dell'intero sottobosco mafioso italo-americano rischiarono il proprio annichilimento per una massicia operazione di polizia, per concordare una strategia comune per affrontare la mutata situazione del loro ambiente, tra il greve problema posto dal dilagante pentitismo tra i ranghi delle Famiglie e la prepotente ascesa delle rivali organizzazioni criminali russe e cinesi. Dopo i dubbi iniziali, soprattutto legati al ricordo della fallimentare riunione del 1957, Paul segue il consiglio e accetta di tenere sott'occhio l'ambizioso Primo Sindone, scaltro e potente boss della Famiglia rivale alla propria.\nLa situazione precipita con il brutale assassinio di Dominic. Il padrino si vede costretto a prendere in mano la situazione, sospettando peraltro che il vero bersaglio dei sicari, molto probabilmente inviati da Sindone, fosse proprio lui. Ma, nello stesso istante in cui medita la vendetta dell'amico, \u00e8 colto da un violento attacco di panico, al punto da dover essere scortato, quasi in braccio, dalle proprie guardie del corpo all'ospedale pi\u00f9 vicino, avendolo scambiato per un arresto cardiaco.\nDopo l'iniziale imbarazzo, Paul si rivolge a Jelly, la sua stramba guardia del corpo, che gli indica il dottor Ben Sobel, un apprezzato psicoterapeuta, figlio a sua volta di un celebre esperto e autore di saggi di successo, che ha appena conosciuto durante un lieve tamponamento in strada. Il mafioso visita il suo studio in segreto, per non mostrare debolezza, e dopo un breve ma esilarante colloquio si sente meglio. Subito dopo, Ben parte per Miami insieme al giovane figlio Michael, dove ultima i preparativi del suo matrimonio con la giornalista televisiva Laura McNamara. In breve per\u00f2 Paul lo raggiunge e lo sveglia nel cuore della notte per i suoi problemi da ipocondriaco. Da questo momento il dottore non avr\u00e0 pi\u00f9 un istante di pace, e proprio mentre \u00e8 in corso la cerimonia nuziale un nuovo sicario di Sindone si reca nella stanza d'albergo di Paul per ucciderlo, ma viene sorpreso da Jelly e buttato dalla finestra, andando a finire sulle tavole del rinfresco nuziale.\nTornato a New York, Ben viene interrogato dagli agenti dell'FBI, che lo hanno fotografato mentre passeggia con Paul, e gli viene intimato di collaborare alla loro pi\u00f9 importante indagine. I federali sono infatti a conoscenza del fatto che entro le prossime due settimane si terr\u00e0 l'incontro dei vertici nazionali della Commissione, e temono che in questa occasione scoppier\u00e0 una feroce e sanguinosa guerra di potere tra la Famiglia di Paul e quella di Sindone.\nFrattanto, Paul e Ben si incontrano ancora per le loro sedute, e il dottore intuisce che il suo paziente gli tiene nascosto qualcosa sul padre, e cerca di saperne di pi\u00f9. Subito dopo il loro ultimo incontro, Paul parla con Salvatore Masiello, il suo consigliere, che rivela di aver saputo dei suoi incontri con Ben, e dato che non sta cercando di prepararsi per una falsa dichiarazione di infermit\u00e0 con cui evitare di finire in cella gli consiglia di ucciderlo: un padrino debole getterebbe infatti discredito sull'intera Famiglia a beneficio del nemico, ma Paul oppone un netto rifiuto. Gli agenti dell'FBI, che hanno registrato la conversazione tra i due mafiosi, consegnano a Ben una copia contraffatta, nella quale sembra invece che Paul abbia accettato. Ora il dottore accetta di collaborare contro il suo ingombrante paziente, raccogliendo e poi rivelando ogni utile informazione sulla prevista adunanza della Commissione. A Paul giungono a sua volta voci circa una collaborazione tra Ben e i federali, e decide di ucciderlo.\nPochi giorni dopo, durante una cena in un ristorante italiano, Ben scopre da Jelly e Jimmy, il migliore sicario della Famiglia, che il padre di Paul in realt\u00e0 non \u00e8 morto per infarto, come gli ha raccontato lo stesso Paul, ma \u00e8 stato ucciso a colpi di pistola da un sicario travestito da fattorino davanti a lui, che aveva appena dodici anni, e alla madre. Terminata la cena, Ben viene portato in una rimessa di auto usate per essere giustiziato, ma parlando per l'ultima volta con Paul scopre che non ha mai dimenticato il dolore della morte del genitore, con cui aveva da poco litigato perch\u00e9 disapprovava la sua partecipazione ad una banda di piccoli teppisti. Sul posto giungono due sicari di Sindone, che per\u00f2 Jelly e Jimmy riescono a uccidere mentre Paul piange come un bambino.\nTerminata la burrascosa sparatoria, Paul si sente meglio, e Ben afferma che \u00e8 finalmente sulla via della guarigione.\nGiunge infine il giorno della grande adunata della Commissione, proprio quando Ben e Laura tentano per la seconda volta di sposarsi. La cerimonia viene per\u00f2 accelerata da Jelly, che informa Ben di averlo scelto a rappresentare la Famiglia al posto di Paul, che non vuole alzarsi dal letto. Terrorizzato, Ben viene fatto passare di fronte ai signori della Commissione per un mafioso dalla carriera di tutto rispetto. Risollevato dal conforto della moglie e del figlioletto, Paul interviene nel mezzo della riunione e annuncia di volersi ritirare, cedendo il comando della Famiglia a Carlo Mangano, uno dei suoi pi\u00f9 fidati luogotenenti, ma proprio a questo punto rivela a sorpresa che lo stesso Carlo, convinto da Sindone, lo ha tradito tentando di ucciderlo a Miami, e che non intende vendicarsi nel supremo interesse della pace.\nDopo essersi accertati che manterr\u00e0 fede al giuramento di silenzio sugli affari dell\"'onorata societ\u00e0\", i capi della Commissione brindano alla salute di Paul, e lo congedano.\nMentre lascia l'edificio, per\u00f2, Sindone lo segue con Carlo e i suoi uomini e tenta di ucciderlo, ma Paul \u00e8 giunto preparato con Jelly e un intero plotone di sicari della Famiglia. La sparatoria viene interrotta da un'irruzione degli agenti dell'FBI, che arrestano Paul, Jelly, Sindone e molti altri mafiosi.\nQualche tempo dopo, Ben visita Paul alla prigione di Sing Sing, dove il paziente dice di sentirsi felice per la morte di Sindone, ucciso senza dubbio per vendetta da uno dei suoi molti nemici. Ben promette che terr\u00e0 con lui altre sedute, anche se di fatto il mafioso si \u00e8 gi\u00e0 in gran parte ristabilito.\nTerminata la guerra tra Famiglie, Ben e Laura possono finalmente vivere in pace la loro luna di miele, con il mitico Tony Bennett, l'ultimo grande crooner italoamericano vivente, che come regalo di matrimonio di Paul canta per intrattenere gli ospiti."}
{"id": "1058212", "revid": "124742026", "url": "https://it.wikipedia.org/wiki?curid=1058212", "title": "Valle di Tempe", "text": "La valle di Tempe (), celebrata dai poeti greci come uno dei luoghi favoriti di Apollo e delle Muse, \u00e8 l'antico nome di una gola nel nord della Tessaglia, in Grecia, localizzata tra il Monte Olimpo a nord, e il Monte Ossa a sud. La valle \u00e8 lunga 10 chilometri, stretta circa 25 metri e con dirupi profondi fino a 500 metri. Al centro scorre il fiume Peneo, nel suo corso che lo porta a sfociare nel vicino mare Egeo.\nSul lato destro del Peneo si trova un tempio di Apollo, vicino al quale veniva raccolto l'alloro usato per incoronare i vincitori dei Giochi pitici. La valle di Tempe fu anche il luogo di dimora di Aristeo, figlio di Apollo e di Cirene. Fu qui anche che fu morsa da un serpente la moglie di Orfeo, Euridice, la cui morte caus\u00f2 l'inizio delle peripezie del cantore greco. Nel XIII secolo nella valle venne eretta una chiesa in onore di Aghia Paraskevi.\nStoria.\nLa valle \u00e8 un passo strategico nella Grecia, visto che \u00e8 attraversata dalla strada principale che porta da Larissa alla costa. Per questo motivo \u00e8 stata teatro di numerose battaglie attraverso gli anni. In ogni modo essa pu\u00f2 essere aggirata attraverso il Passo Sarantoporo che per\u00f2 allunga la strada.\nNel 480 a.C. diecimila Ateniesi e Spartani vi si stanziarono per fermare l'invasione di Serse, ma i Persiani li evitarono proprio eseguendo una manovra di aggiramento attraverso il Sarantoporo. Questo caus\u00f2 il ripiegamento dei Greci pi\u00f9 a sud e condizion\u00f2 gli sviluppi successivi della seconda guerra persiana, determinando, fra le altre cose, lo svolgimento della battaglia delle Termopili.\nDurante la terza guerra macedonica nel 164 a.C. i Romani ruppero le difese di Perseo e pi\u00f9 tardi lo sconfissero nella Battaglia di Pidna. Durante la rivolta di Andriskos nel 148 a.C. la valle fu il luogo di un altro scontro. Vi furono altre battaglie, combattute durante le invasioni barbariche, che segnarono la fine dell'influenza romana sulla grecia, e all'epoca degli scontri tra l'Impero bizantino e l'impero ottomano. Ai giorni d'oggi la valle \u00e8 conosciuta per le cattive condizioni delle strade che la attraversano e per il tremendo incidente che queste cattive condizioni causarono nel 2003 quando un'intera classe delle scuole superiori di Imathia mor\u00ec.\nLe citt\u00e0 di Tempe in Arizona e di Tempe nel Nuovo Galles del Sud prendono il nome da questo luogo."}
{"id": "1058214", "revid": "56818", "url": "https://it.wikipedia.org/wiki?curid=1058214", "title": "Aritmia sinuslae", "text": ""}
{"id": "1058215", "revid": "76963", "url": "https://it.wikipedia.org/wiki?curid=1058215", "title": "Amanda Donohoe", "text": "Biografia.\nAmanda lasci\u00f2 casa all'et\u00e0 di sedici anni per entrare nella \"Central School for Speech and Drama\". \nSul finire degli anni ottanta si trasfer\u00ec a Los Angeles per espandere la sua carriera. \nNel 1986 divenne famosa in tutto il mondo recitando nel film \"Castaway, la ragazza Venerd\u00ec\" accanto all'attore Oliver Reed. Amanda divenne cos\u00ec in breve una star recitando sia al cinema e alla tv.\nNel febbraio del 1991 prese parte al primo bacio lesbico della televisione statunitense quando il suo personaggio nella serie televisiva \"Avvocati a Los Angeles\" bacia una collega interpretata da Michelle Green. Per la sua interpretazione nella serie ha vinto, nel 1992, un Golden Globe nella categoria migliore attrice non protagonista in una serie, mini-serie o film per la televisione.\nSpecializzata in ruoli non tradizionali, fu oggetto di controversia una sua scena del film \"La tana del serpente bianco\" (1988), in cui il personaggio da lei interpretato sputa veleno su un crocifisso. Intervistata al riguardo, la Donohoe disse: \u00abSono atea, quindi \u00e8 stato un piacere. Sputare su Cristo \u00e8 stato cos\u00ec divertente. Non seguir\u00f2 mai un dio che ha represso la sessualit\u00e0 femminile per secoli, soprattutto perch\u00e9 questa repressione continua tutt'oggi\u00bb.\nNel 1996 interpret\u00f2 il ruolo di Meggie Cleary O'Neill nel film tv \"Uccelli di rovo - Gli anni mancanti\", seguito della miniserie Uccelli di rovo nella quale il ruolo di Meggie era interpretato da Rachel Ward.\nNella primavera del 2001 ha rimpiazzato Jerry Hall nel ruolo di Mrs. Robinson in uno stage londinese.\nAmanda Donohoe, oltre ad essere atea, \u00e8 anche una convinta femminista di fede socialista."}
{"id": "1058216", "revid": "438678", "url": "https://it.wikipedia.org/wiki?curid=1058216", "title": "La mappa del mondo", "text": " La mappa del mondo (\"A Map of the World)\" \u00e8 un film del 1999 diretto da Scott Elliott.\nTrama.\nAlice \u00e8 una donna sposata con due figlie di tre e nove anni. \u00c8 una dottoressa che lavora come vigilatrice in una scuola primaria.\nSpesso si scambia dei favori con la vicina di casa Theresa, che \u00e8 anche la sua migliore amica. \nMentre bada alle sue figlie e a quelle dell'amica Theresa, la pi\u00f9 piccola di queste perde la vita, annegando nel lago.\nPer Alice \u00e8 un duro colpo, che viene aggravato quando alcune famiglie di certi suoi pazienti la accusano di molestie, facendola arrestare.\nIl marito e, inaspettatamente, Theresa, le stanno accanto."}
{"id": "1058220", "revid": "92723", "url": "https://it.wikipedia.org/wiki?curid=1058220", "title": "La musica del cuore", "text": "La musica del cuore (\"Music of the Heart\") \u00e8 un film del 1999 diretto da Wes Craven. Basato sul documentario \"Piccole meraviglie\" di Allan Miller, \u00e8 l'unico lungometraggio di Craven al di fuori del genere horror e thriller. \u00c8 anche il suo unico film ad essere stato candidato ai premi Oscar (per la miglior attrice protagonista e per la miglior canzone originale).\nTrama.\n1988. Roberta Guaspari, madre di due figli, dopo la separazione dal marito Charles, tenente di marina che l'ha tradita con un'amica durante la loro permanenza in Grecia, ritorna negli Stati Uniti per rifarsi una vita. Incoraggiata da sua madre Assunta, inizialmente viene assunta come commessa presso un grande magazzino, poi un suo ex compagno di studi, lo scrittore Brian Turner, le trova un lavoro a New York come insegnante temporanea di violino in una scuola pubblica di East Harlem, la Central Park East.\nSuperato l'iniziale scetticismo della preside Janet Williams e dei colleghi e nonostante le difficolt\u00e0 di lavorare in uno dei quartieri pi\u00f9 duri della citt\u00e0, Roberta si guadagna rapidamente l'affetto e il rispetto dei suoi giovani studenti, grazie al suo metodo d'insegnamento appassionato e diretto. Quando per\u00f2 Charles le comunica telefonicamente di voler divorziare, Roberta, distrutta, prende in considerazione l'idea di abbandonare il programma di violino e tornare a vivere con sua madre. Tuttavia, di fronte alla determinazione dei suoi giovani alunni, per la maggior parte provenienti da famiglie in serie difficolt\u00e0, Roberta decide di rimanere e acquista una casa ad East Harlem. La vicinanza e il supporto di Brian, con cui inizialmente cerca di instaurare una relazione sentimentale, le sono di aiuto, soprattutto quando suo figlio maggiore Nick inizia a manifestare i primi segni di rifiuto nei confronti del divorzio dei propri genitori. Il programma speciale di violino conclude con successo il suo primo anno accademico con un concerto a cui partecipano tutti i giovani studenti di Roberta.\nPassano dieci anni e Roberta, nonostante non sia ancora stata assunta in maniera permanente, continua il suo programma di violino in diverse scuole del quartiere. Il numero di richieste \u00e8 talmente alto che all'inizio di ogni anno scolastico viene organizzata una lotteria per decidere quali alunni potranno accedere al corso. A met\u00e0 anno scolastico, a causa del taglio dei fondi pubblici disponibili, l'amministrazione scolastica \u00e8 costretta a cancellare il programma di violino. Roberta chiede aiuto al giornalista Dan Paxton (con cui era uscita a cena in un incontro preparato segretamente dai figli adolescenti) e diffonde la voce tra la comunit\u00e0 del quartiere.\nDurante un incontro organizzato per trovare una soluzione e ripristinare il programma, la fotografa Dorothea Van Haeften, moglie del violinista Arnold Steinhardt, suggerisce l'idea di un concerto benefico degli alunni di Roberta con alcuni musicisti professionisti, il cui ricavato possa finanziare il corso di violino per un nuovo anno scolastico. Steinhardt e Itzhak Perlman accettano la proposta e Roberta raggruppa i suoi migliori studenti per prepararli al \"Fiddlefest\". A pochi giorni dalla data del concerto, il teatro prenotato viene reso inagibile da un allagamento che ne danneggia la sala principale. Saputo dell'evento, il violinista Isaac Stern offre a Roberta e ai suoi studenti la possibilit\u00e0 di tenere il concerto alla prestigiosa Carnegie Hall di Manhattan, invitando all'evento altri musicisti di fama internazionale come Mark O'Connor, Joshua Bell e Diane Monroe.\nDopo l'enorme successo ottenuto dal concerto benefico, Roberta si ritrova nuovamente in un'aula scolastica di East Harlem ad insegnare ad un nuovo gruppo di bambini la loro prima lezione di violino.\nProduzione.\nLa vera storia dell'insegnante di violino Roberta Guaspari-Tzavaras fu inizialmente raccontata dal regista Allan Miller nel documentario \"Piccole meraviglie\", distribuito nelle sale statunitensi nel 1995 dalla Miramax Films. Il 13 febbraio 1996 l'A.M.P.A.S. annunci\u00f2 le nomination della 68\u00aa edizione degli Oscar e il film venne candidato come Miglior documentario dell'anno. Fu battuto da \"Anne Frank Remembered\" ma il giorno della premiazione i produttori Harvey Weinstein e Bob Weinstein sottoscrissero un contratto seduta stante con i realizzatori del documentario e con la Guaspari stessa per acquistare i diritti intellettuali dell'opera per un'eventuale riduzione cinematografica.\nRegia.\nIl progetto \"Fiddlefest\" entr\u00f2 quindi nella lista di sviluppo della Miramax e la produzione inizi\u00f2 a cercare uno sceneggiatore e un regista per realizzare il film. Nell'autunno del 1996, in seguito all'inaspettato successo del primo test-screening del loro film \"Scream\", i Weinstein offrirono al regista Wes Craven e alla produttrice Marianne Maddalena un contratto da 20 milioni di dollari per la realizzazione di altri tre film per la loro societ\u00e0. Craven accett\u00f2 l'offerta a patto che uno dei tre film non fosse un horror. I Weinstein acconsentirono e presentarono al regista l'elenco dei loro progetti in fase di sviluppo. Craven fu subito interessato a \"Fiddlefest\", avendo gi\u00e0 visto il film di Miller in quanto membro del comitato di pre-selezione dei Premi Oscar per la sezione documentari. \u00abEra una storia molto vicina alla mia. Vengo da una famiglia appartenente alla classe operaia. Ho imparato a suonare la chitarra da solo. Ho divorziato dalla madre dei miei figli quindi conosco il dolore di quel processo. Mio padre mor\u00ec quando avevo quattro anni quindi sapevo anche che cosa significasse perdere un genitore e desiderare il suo ritorno. Ho insegnato alle scuole superiori e all'universit\u00e0 prima di diventare regista. Ho vissuto a New York, una citt\u00e0 che amo. Quindi pensai, Dio, conosco tutte queste cose troppo bene\u00bb dichiar\u00f2 il regista. Craven era inoltre consapevole del potenziale artistico del progetto per l'eventuale attrice protagonista. \u00abEra una grande storia e sapevo che avevo la possibilit\u00e0 di attirare un'attrice di alto livello\u00bb.\nSceneggiatura.\nMentre era in corso la produzione del film \"Scream 2\", l'attore Liev Schreiber sugger\u00ec a Craven e a Marianne Maddalena di guardare il film \"A Walk on the Moon - Complice la luna\". Impressionati dalla sceneggiatura, il regista e la produttrice decisero di incontrarne l'autrice, la newyorchese Pamela Gray e successivamente la ingaggiarono per scrivere il copione di \"Fiddlefest\". La Gray, figlia di una maestra e lei stessa ex-insegnante di lettere e poesia, nonch\u00e9 vincitrice del Samuel Goldwyn Writing Award nel 1992, affianc\u00f2 la Guaspari per un mese a New York e una volta tornata a Los Angeles valut\u00f2 assieme a Craven e a Marianne Maddalena le storie pi\u00f9 adatte da inserire nel film. \u00abVolevo trovare il modo giusto di mostrare quanto la vita dei bambini di East Harlem potesse essere dura, senza per\u00f2 cadere nello stereotipo. C'era talmente tanto materiale che era solo una questione di valutare cosa volessimo raccontare. Non \u00e8 stato semplice\u00bb, raccont\u00f2 la Gray. Roberta Guaspari, inizialmente spaventata all'idea di vedere la propria vita portata sullo schermo, si dichiar\u00f2 molto soddisfatta della riduzione, definendola una \u00abrappresentazione fedele\u00bb in cui \u00abquasi tutto era basato sulla realt\u00e0\u00bb, nonostante alcuni cambi cronologici e alcuni personaggi inventati. Per il film, il cognome da sposata della Guaspari venne modificato da Tzavaras a Demetras.\nCast.\nIl \"buzz\" attorno al progetto inizi\u00f2 ad attirare l'attenzione di diverse attrici, tra cui Julia Roberts. Harvey Weinstein, tuttavia, voleva che la protagonista fosse Madonna. \u00abNon sapevo chi fosse Roberta Guaspari-Tzavaras quindi la Miramax mi mostr\u00f2 il documentario \"Piccole Meraviglie\". Dal momento in cui lo vidi, ne divenni ossessionata\u00bb dichiar\u00f2 la cantante e attrice. Nel giugno del 1997, mentre Craven si trovava ad Atlanta per le riprese di \"Scream 2\", Madonna si dichiar\u00f2 pubblicamente interessata a partecipare al progetto e pronta a iniziare le lezioni di violino Conclusa la promozione del suo nuovo album \"Ray of Light\", nella primavera del 1998, la cantante inizi\u00f2 a prendere lezioni di violino dalla stessa Roberta Guaspari, che dopo i mesi passati assieme la defin\u00ec \u00abuna vera amica\u00bb. Lo stesso Craven, dopo il primo incontro con la cantante, la defin\u00ec una donna \u00abumile e molto intelligente\u00bb. Durante la preparazione, Madonna invit\u00f2 gli alunni di Roberta a esibirsi con lei sul palco della \"Carnegie Hall\" in occasione del concerto benefico della \"Rainforest Foundation\"\nTuttavia, Il 20 luglio, a due settimane dall'inizio della lavorazione (programmata per il 3 agosto), Harvey Weinstein annunci\u00f2 pubblicamente a nome della Miramax che Madonna aveva lasciato il progetto a causa di \u00abdifferenze creative\u00bb con il regista e che la decisione era stata presa di \u00abcomune accordo\u00bb. Wes Craven plac\u00f2 le voci che circolavano riguardo dissapori personali, dichiarando \u00abtotale rispetto per Madonna, una brillante artista il cui talento e successo parlano da soli\u00bb. Il regista specific\u00f2 che le differenze creative riguardavo la sceneggiatura del film, che l'attrice voleva modificare per renderla pi\u00f9 vicina alla storia reale e per concentrarsi maggiormente sulla vita personale della Guaspari piuttosto che sul suo rapporto con gli studenti. \u00abHo pensato che se avessi modificato il copione su richiesta di un'attrice - qualunque attrice, non solo Madonna - allora il film mi sarebbe appartenuto di meno. Non volevo alzarmi la mattina ed essere insoddisfatto del lavoro che stavo facendo. Non ci sono state liti o discussioni. Semplicemente avevamo opinioni diverse\u00bb.\nLa data di inizio venne quindi posticipata di un mese ma le attrici prese in considerazione come sostitute (tra cui Sandra Bullock, Meg Ryan, Julia Roberts and Susan Sarandon) non erano al momento disponibili. Prima dell'annullamento definitivo del progetto, il regista si rivolse a Meryl Streep che, nonostante la disponibilit\u00e0, rifiut\u00f2 la parte. \u00abAvevo appena girato due film, uno di seguito all'altro ed ero stanca\u00bb dichiar\u00f2 l'attrice. Craven le scrisse quindi una lettera personale, spiegandole i motivi per cui il film era cos\u00ec importante per lui. \u00abLe sue parole mi sedussero. Dovevo fare il film ma avevo bisogno di tempo per imparare a suonare il violino\u00bb. Craven riusc\u00ec a convincere Harvey Weinstein a ritardare l'inizio delle riprese di un altro mese, tenendo 'congelati' i membri della troupe, mentre la Streep iniziava le lezioni private con la violinista Sandra Park della New York Philharmonic. Il 13 agosto Variety annunci\u00f2 la partecipazione dell'attrice come protagonista del film, che da \"Fiddlefest\" divent\u00f2 \"50 Violins\".\nNel frattempo veniva definito il resto del cast. Il 19 ottobre la cantante Gloria Estefan (da anni sostenitrice dell'educazione musicale nelle scuole) entr\u00f2 nel progetto nel ruolo dell'insegnante Isabel Vasquez, che segnava il suo debutto cinematografico come attrice.\nPer il ruolo di Janet Williams (vagamente ispirato alla vera preside della Central Park East, Deborah Meier), Craven si rivolse all'attrice Angela Bassett, con cui aveva gi\u00e0 lavorato in precedenza nella serie \"Nightmare Cafe\" e nel film \"Vampiro a Brooklyn\".Aidan Quinn, annunciato a fine ottobre, fu scelto per il ruolo di Brian Turner mentre Jay O. Sanders per quello di Dan Paxton. La pluripremiata Cloris Leachman ottenne il ruolo di Assunta Vitali, la madre di Roberta e l'inglese Jane Leeves quello della fotografa tedesca Dorothea Von Haeften. Per i figli di Roberta da bambini vennero scelti Michael Angarano (che studi\u00f2 violino per tre mesi con la Guaspari) e il piccolo Henry Dinhofer, violinista newyorchese al suo primo (e unico) ruolo cinematografico. Per gli stessi personaggi da adolescenti, gli attori Charlie Hofheimer e Kieran Culkin studiarono per tre mesi rispettivamente il violoncello e il pianoforte.\nMolti degli alunni ed ex-alunni di Roberta Guaspari entrarono nel cast nel ruolo di studenti (tra cui Melay Araya nel ruolo di Rachel, la vera figlia della Guaspari Sofia nel ruolo di Rosario e le sorelle Victoria e Cristina Gomez, che interpretarono rispettivamente Lucy da bambina e da adolescente), mentre sette giovani attori professionisti dovettero seguire lezioni di violino per tre mesi per prepararsi alle riprese, tra cui Jean-Luke Figueroa (Ramon) e Jade Yorker (DeSean).\nCameo.\nPer la sequenza finale del concerto alla Carnegie Hall, molti dei violinisti professionisti che parteciparono al vero evento del 1993 tornarono nei panni di loro stessi. I primi a confermare la loro partecipazione furono Isaac Stern e Itzhak Perlman, a cui si aggiunsero successivamente Arnold Steinhardt e Michael Tree del Guarneri String Quartet, il violinista country Mark O'Connor, la violinista jazz Karen Briggs e Diane Monroe. I musicisti del Fiddlefest originale che non poterono partecipare alle riprese vennero sostituiti da Charles Veal Jr., Sandra Park (l'insegnante di violino di Meryl Streep) e il giovane Joshua Bell. Jonathan Feldman venne convocato come pianista mentre Isaiah Sheffer, che era stato il direttore di scena alla Carnegie Hall in occasione del concerto del 1993 torn\u00f2 per ricoprire lo stesso ruolo.Inoltre, alcuni membri della troupe, storici collaboratori di Craven e della produttrice Marianne Maddalena, ricoprirono piccoli ruoli nel film: il direttore della fotografia Peter Deming interpret\u00f2 un cameraman televisivo in una scena successivamente tagliata in fase di montaggio; il co-produttore Stuart Besser interpret\u00f2 l'autista della limousine davanti alla casa di Roberta; l'aiuto regista Nicholas Mastandrea appar\u00ec in una fotografia all'inizio del film nel \"ruolo\" di Tom, il marito dell'amante di Charles.\nRiprese.\nCon un budget di 22 milioni di dollari, le riprese del film iniziarono a New York il 26 ottobre 1998. Alcune riprese erano gi\u00e0 state per\u00f2 effettuate, durante la pre-produzione, a Kearny, nel New Jersey, dove si girarono gli esterni della casa di Assunta. Dal momento che la storia iniziava a fine estate e le riprese non sarebbero iniziate prime dell'autunno, la troupe gir\u00f2 alcune brevi inquadrature esterne, prima della caduta delle foglie degli alberi, per dare l'impressione che fosse agosto.A fine ottobre, la lavorazione inizi\u00f2 ufficialmente nella scuola pubblica #101 di East Harlem. Durante le riprese, Meryl Streep continu\u00f2 a prendere ininterrottamente lezioni di violino con Sandra Park. La Streep era talmente preoccupata di suonare correttamente, da dimenticare spesso le sue battute. \u00abLa segretaria di edizione ormai ci aveva fatto talmente l'abitudine da tenere il copione sempre pronto e aperto sui miei dialoghi\u00bb, ricord\u00f2 l'attrice.Per poter registrare i dialoghi degli attori in presa diretta senza la musica dei violini, le corde di questi vennero ricoperte da piccoli tubi di plastica in modo che i crini degli archi, passandoci sopra, li facessero rotolare senza produrre alcun suono. Tutti i brani diegetici vennero pre-registrati a Los Angeles dal compositore Mason Daring prima dell'inizio della lavorazione.Per volont\u00e0 di Craven, la maggior parte delle riprese venne effettuata in ambienti reali e non in teatri di posa. Tra i numerosi luoghi utilizzati a New York vi furono l'aeroporto internazionale JFK, un lussuoso appartamento di Manhattan di fronte a Central Park (per le sequenze a casa di Dorothea Van Haeften e Arnold Steinhardt), lo stesso Central Park e un appartamento nell'Upper West Side (per la casa di Brian). Per le scene all'interno di casa di Assunta, la troupe si spost\u00f2 nuovamente a Kearny, nell'abitazione in Linden Avenue dove settimane prima erano stati girati gli esterni. Sempre in New Jersey venne girata la scena al centro commerciale (un Rainbow Department Store vicino a Kearny) e il dialogo in caffetteria tra Roberta e Brian.\nLa sequenza pi\u00f9 problematica dal punto di vista logistico fu il concerto finale alla Carnegie Hall. L'unica settimana disponibile, secondo il calendario del teatro, era quella dopo capodanno. La sala fu concessa per tre giorni (dal 4 al 6 gennaio 1999) e la produttrice Marianne Maddalena dovette far coincidere la disponibilit\u00e0 di tutti i violinisti professionisti previsti per la scena finale, nonch\u00e9 quella di tutti gli attori coinvolti. Oltre duemila comparse vennero assunte in veste di pubblico per riempire la sala. Il primo giorno vennero girate tutte le sequenze dietro le quinte, compreso il monologo di Roberta (basato sulle vere parole della Guaspari al concerto del 1993) prima di andare in scena.. Il secondo e terzo giorno furono dedicati alle riprese del concerto vero e proprio che, da sceneggiatura, comprendeva tre brani. Cinque macchine da presa girarono contemporaneamente mentre la Streep e i violinisti eseguivano il concerto sul palco. All'ora di pranzo del terzo giorno, Mason Daring pre-registr\u00f2 il concerto per due violini in re minore di Bach direttamente sul palco della Carnegie Hall. \u00abCi vollero 45 minuti. Pensai: \"Se i prossimi 45 minuti non vanno per il verso giusto, allora sar\u00e0 meglio che mi trovi un altro lavoro!\u00bb dichiar\u00f2 Daring. Poco prima di girare effettivamente la scena, Meryl Streep prov\u00f2 il concerto di Bach privatamente con Isaac Stern, nella \"maestro suite\" della sala. Al primo ciak davanti agli undici professionisti l'attrice, per\u00f2, dovette fermarsi. \u00abQuando mi guardarono e iniziarono a suonare, crollai. Dovetti urlare 'stop, stop stop' perch\u00e9 ero troppo emozionata\u00bb. Terminato il concerto, vennero liberate tutte le comparse, i musicisti e gli attori, la sala venne svuotata e venne girato, alle tre e mezza di mattina, il dialogo tra Roberta e Isaac Stern sul palco deserto della Carnegie Hall. Durante le riprese alla Carnegie Hall, il sovrintendente alle scuole di New York City, Rudy Crew, fece una visita sul set in segno di supporto verso il lavoro svolto dalla Guaspari a East Harlem.\nA causa degli impegni di lavoro di Jane Leeves, buona parte delle sue scene fu accorpata nei primi giorni di gennaio, per permetterle di tornare a Los Angeles e riprendere la lavorazione della serie \"Frasier\" di cui era protagonista.\nLe riprese del film continuarono per tutto il mese di gennaio in un teatro di posa dove venne ricostruito l'interno della casa di Roberta a East Harlem. Qui la lavorazione si concluse il 29 gennaio 1999.\nRoberta Guaspari partecip\u00f2 a tutta la lavorazione del film in qualit\u00e0 di consulente, nonch\u00e9 come coordinatrice degli insegnanti di violino per gli attori del cast.\nColonna sonora.\nLa colonna sonora originale del film fu composta e prodotta da Mason Daring. Il compositore entr\u00f2 nel progetto su suggerimento del supervisore musicale del film, Sharon Boyle. Per la natura stessa del film, Daring fu coinvolto nella produzione fin dalla fase preparativa, dovendo pre-registrare tutti i brani suonati dagli alunni di Roberta. In totale, Daring lavor\u00f2 al film per un anno e tre mesi.\nLe pre-registrazioni vennero effettuate a Los Angeles con i giovani musicisti della L.A. Youth Orchestra, che in determinati brani dovettero appositamente commettere degli errori per poter risultare credibili come violinisti in erba. Solo il concerto di Bach venne girato direttamente sul set, sul palco della Carnegie Hall, nel gennaio del 1999.\nQuando Meryl Streep entr\u00f2 nel progetto, ebbe delle richieste molto specifiche riguardanti il ritmo della musica in sottofondo, perch\u00e9 desiderava che le sue battute e il commento musicale avessero lo stesso tempo.\nPer quanto riguarda la musica originale, Daring adott\u00f2 uno stile moderno basato prevalentemente sugli archi, con qualche contaminazione jazz. \u00abUn po' tradizionale ma in qualche modo sembrava adattarsi ai pezzi classici senza problemi. Nessuno mi confonder\u00e0 con Bach, ma sembrava funzionare\u00bb. La colonna sonora venne registrata nell'estate del 1999 presso gli studi Todd-AO di Studio City con un'orchestra di 77 elementi.\nCraven fu entusiasta della collaborazione con Daring. \u00abMason Daring sta a un regista come uno Stradivari sta a un violinista. Riesce a prendere momenti che potrebbero passare inosservati e donargli vita in un modo che tocca l'anima dello spettatore\u00bb.\nOltre a Daring, la Miramax coinvolse anche la compositrice Diane Warren, per comporre una canzone di accompagnamento per titoli di coda del film. Il brano risultante, \"Music of my Heart\", venne interpretato da Gloria Estefan assieme agli 'N Sync. Il videoclip, diretto da Nigel Dick, debutt\u00f2 su \"TRL\" il 12 agosto 1999, piazzandosi al primo posto in classifica. Il brano ottenne una nomination agli Oscar per la miglior canzone originale e due nomination ai Grammy Award per la miglior canzone scritta per un film, televisione o altri media audiovisivi e per la miglior collaborazione vocale pop. Vinse inoltre il premio ASCAP e il premio Blockbuster Entertainment per la miglior canzone per film. Il singolo, uscito il 28 settembre 1999 (un mese prima del lancio commerciale del film), super\u00f2 le 500.000 copie e venne certificato come disco d'oro.\nLa supervisione musicale del film fu affidata a Sharon Boyle, che selezion\u00f2 per il film un mix di canzoni che riflettessero la natura multiculturale della storia. Per la sequenza dei titoli di testa venne utilizzata la ballata \"Turn the Page\" di Aaliyah, mentre per altre scene furono selezionati pezzi di artisti latini come Jennifer Lopez (\"Baila\"), Julio Iglesias Jr. (\"Nothing Else\"), Gizelle D'Cole (\"Revancha de Amor\"), Cubanismo (\"'Salsa Pil\u00f3n\", \"Montuno Allegre\", \"Now in Marianao\") o brani rap (\"The Symphony Vol 1\" di Marley Marl).\nAlbum.\nL'album della colonna sonora usc\u00ec il 14 settembre 1999, distribuito dalla Sony. Di tutti i brani classici presenti nella colonna sonora del film, venne solo incluso il concerto finale di Bach, interpretato dai violinisti Isaac Stern, Itzhak Perlman, Arnold Steinhardt, Michael Tree, Mark O'Connor, Karen Briggs, Diane Monroe, Charles Veal Jr., Sandra Park, Joshua Bell e dal pianista Jonathan Feldman. Furono aggiunti i brani \"Love will find you\" di Jaci Velasquez, \"Seventeen\" di Tre-O e \"Do Something\" di Macy Gray (non presenti nel film) mentre non vennero inclusi nell'album i tre pezzi dei Cubanismo, \"Roxanne's Revenge\" di Roxanne Shant\u00e9, \"Make Music\" di Biz Markie, \"Con Sandunga\" di Tamb\u00f3, \"Descargarena\" di Jimmy Bosch, \"The Bridge\" e \"Down by Law\" di M.C. Shan e \"Symphony Vol. 1\" di Marley Marl.\nPromozione.\nDopo aver cambiato definitivamente il titolo da \"50 violins\" a \"Music of the Heart\", la Miramax Films programm\u00f2 l'uscita commerciale del film per l'autunno. I primi trailer e spot pubblicitari (privi del nome di Craven nei testi principali) vennero distribuiti a fine estate e in contemporanea venne lanciato il sito web ufficiale del film, che comprendeva informazioni sulla produzione, sul cast, la possibilit\u00e0 di acquistare i biglietti online e un'anticipazione audio dell'album della colonna sonora.\nIn estate, la produzione organizz\u00f2 due proiezioni di prova con \u00abalcune piccole variazioni del finale\u00bb che registrarono un indice di gradimento molto alto, ottenendo un punteggio pari a quello ottenuto precedentemente solo da \"Will Hunting - Genio ribelle\", all'epoca il film Miramax con punteggio pi\u00f9 alto.\nIn agosto la Biennale di Venezia annunci\u00f2 il programma della 56\u00aa Mostra internazionale d'arte cinematografica e il film venne inserito nella sezione notturna non competitiva \"Sogni e Visioni\", accanto a opere quali \"Essere John Malkovich\" di Spike Jonze e \"Fight Club\" di David Fincher. Meryl Streep e la produttrice del film Marianne Maddalena (accompagnate da Weinstein e da Amy Slotnick della Miramax), presenziarono alla prima mondiale del film, che avvenne alle ore 23 del 6 settembre 1999 presso la Sala Grande del palazzo del cinema. Wes Craven non pot\u00e9 partecipare alla proiezione perch\u00e9 ancora impegnato a Los Angeles con la lavorazione del film \"Scream 3\". Il 16 settembre il film venne proiettato anche al Toronto International Film Festival, dove Craven aveva presentato, cinque anni prima, il suo \"Nightmare - Nuovo incubo\".\nIl 27 ottobre la Hyperior Books, in associazione con la Miramax, pubblic\u00f2 il libro biografico \"Music of the Heart\", scritto dalla Guaspari assieme a Larkin Warren, con due capitoli composti da Nick e Alexi Tzavaras.\nPoco prima dell'uscita commerciale, il film venne proiettato alla Casa Bianca alla presenza del presidente Bill Clinton mentre la \"premi\u00e8re\" ufficiale venne organizzata allo Ziegfeld Theatre di Manhattan il 27 ottobre 1999.\nLe due frasi di lancio utilizzate dalla Miramax per la promozione del film furono: \u00abShe gave them a gift they could neved imagine. They gave the system a fight it would never forget\u00bb (\"Diede loro un dono che non avrebbero mai immaginato. Diedero al sistema una battaglia che non avrebbe mai dimenticato\") e \u00abFor anyone who has ever been told their dreams are out of reach\u00bb (\"Per tutti quelli a cui \u00e8 stato detto che i loro sogni sono impossibili\").\nDistribuzione.\nDopo le presentazioni ai festival di Venezia e Toronto, il film fu inizialmente programmato per l'uscita commerciale il 15 ottobre 1999. L'uscita fu poi fatta slittare di due settimane (29 ottobre).\nIl film fu preceduto dal nuovo logo del Miramax creato appositamente per il ventesimo anniversario della societ\u00e0.\nLa MPAA classific\u00f2 il film come \"PG\" (visione del film da parte dei bambini consigliata con la presenza di un adulto) e 1349 sale statunitensi prenotarono il film per il lancio commerciale.\nIl film fu distribuito nelle sale del resto del mondo nei mesi successivi:\nEdizione italiana.\nIl film venne acquistato dalla Cecchi Gori Group per la distribuzione italiana nelle sale e in home video. Nonostante la presentazione al festival di Venezia nel settembre del 1999, il film rimase congelato nel listino della societ\u00e0 per oltre un anno, a causa delle problematiche tra Cecchi Gori e la Miramax. Venne distribuito in sordina nella settimana di Pasqua, il 13 aprile 2001. La promozione e la distribuzione del film furono cos\u00ec limitate che riviste specializzate come \"Ciak\" non citarono il film nelle uscite imminenti o nelle recensioni del mese.\nIl film ricevette il nulla osta di censura il 10 aprile 2001 e venne classificato come \"T\" (\"Film per tutti\").\nDoppiaggio.\nIl doppiaggio del film venne diretto da Cesare Barbetti per la \"CDC Sefit Group\" di Roma. Quando i diritti italiani del film passarono alla Eagle Pictures nel 2012, il film venne ridoppiato per la ridistribuzione in home video. Il nuovo doppiaggio venne diretto da Luca Sandri per lo Studio P.V. di Milano.\nEdizioni home video.\nVHS.\nPaese: Stati Uniti\nEdizione: Miramax/Walt Disney Home Video\nData di uscita: 17 ottobre 2000\nPaese: Italia\nEdizione: Cecchi Gori Home Video\nData di uscita: novembre 2001\nAspect Ratio: 1.85:1 (widescreen)\nDVD.\nPaese: Stati Uniti\nEdizione: Miramax Collector's Series (2 dischi)\nData di uscita: 25 aprile 2000\nAspect Ratio: 1.85:1\nAudio: Surround 5.1 (inglese e francese)\nExtra: commento audio di Wes Craven e Marianne Maddalena, scene tagliate con commento audio di Wes Craven, Scoring Session: Behind the scenes, Behind the Scenes at Carnegie Hall: The Back Double Concerto, videoclip di \"Music of my Heart\", making of del videoclip, scene con musica eliminata, biografie di cast, troupe e musicisti, trailer cinematografico, intervisti ai musicisti, DVD del documentario \"Piccole Meraviglie\".\nPaese: Italia\nEdizione: Cecchi Gori Home Video\nData di uscita: novembre 2001\nAspect Ratio: 1.85:1\nAudio: Surround 5.1 (inglese e italiano)\nExtra: trailer cinematografico, trama, biografie, videoclip \"Music of My Heart\", Making of, interviste\nPaese: Italia\nEdizione: Eagle Pictures\nData di uscita: 2 agosto 2013\nAspect Ratio: 1.85:1\nAudio: Surround 5.1 (inglese e italiano)\nExtra: nessuno\nNote: Versione ri-doppiata\nBLURAY.\nPaese: Stati Uniti\nEdizione: Miramax Classics\nData di uscita: 26 marzo 2013\nAspect Ratio: 1.78:1\nAudio: Stereo 2.0 (inglese e spagnolo)\nExtra: commento audio, scene tagliate, Scoring Session: Behind the scenes, Behind the Scenes at Carnegie Hall: The Back Double Concerto, making of del videoclip \"Music of My Heart\", intervisti ai musicisti.\nAccoglienza.\nAl momento dell'uscita in sala, il film venne pubblicamente criticato da Deborah Meier, ex-preside della scuola Central Park East e da altri insegnanti. \u00abHollywood ci ha tradito: per esigenze di copione ha fatto di noi una scuola della violenza mentre siamo sempre stati una scuola-pilota dove i genitori facevano la fila per iscrivere i figli - dichiar\u00f2 la Meier. \u00ab\u00c8 il solito stereotipo hollywoodiano: l'insegnante severo e impegnato che redime le anime perse in una scuola pubblica del ghetto\u00bb.\nRoberta Guaspari, che fece da consulente al film, ammise che, mentre la rappresentazione della vita a East Harlem fosse autentica (\u00abtutt'ora si sentono sparatorie di tanto in tanto\u00bb), quella scolastica era per lo pi\u00f9 inventata. \u00abNon ci sono mai stati coltelli, nonne uccise o sparatorie, nonostante uno degli alunni fosse morto in un incidente stradale durante il periodo narrato dal film. Nessun genitore si \u00e8 mai lamentato della musica anche se c'era questa vaga sensazione nell'aria che si volesse pi\u00f9 musica etnica\u00bb.\nIncassi.\nDistribuito in 1349 copie, il film incass\u00f2 3,6 milioni di dollari nel weekend di apertura, posizionandosi al quinto posto nella classifica settimanale. Le altre due novit\u00e0 della settimana, \"Il mistero della casa sulla collina\" ed \"Essere John Malkovich\" si piazzarono rispettivamente al primo e al diciassettesimo posto. \"Box Office Guru\", che aveva previsto un'apertura di 6 milioni, sottoline\u00f2 come l'accoglienza del pubblico fosse stata tiepida. \u00abIl film ha tuttavia goduto di un ottimo incremento del 51% tra venerd\u00ec e sabato, il che indica un passaparola positivo\u00bb.\nLa settimana successiva il film scese al nono posto con un \"drop\" del solo 22%, incassando altri 2,8 milioni e arrivando a 7,7. Il film venne ritirato dalle sale il 13 gennaio 2000, dopo undici settimane di programmazione e un incasso complessivo di 14,8 milioni di dollari.\nIn Italia, con un incasso inferiore a 1,8 miliardi di lire, il film non entr\u00f2 neppure nella top 100 dei maggiori incassi della stagione.\nCritica.\nCritica statunitense.\nNegli Stati Uniti il film fu accolto da recensioni generalmente positive, anche se non tutte entusiastiche. David Stratton su \"Variety\" riconobbe la prevedibilit\u00e0 della storia ma apprezz\u00f2 la regia di Craven: \u00abLe sequenze che richiedono una certa suspense sono ovviamente ben gestite ma \u00e8 nei dettagli pi\u00f9 intimi, nelle numerose scene con i bambini, che Craven dimostra una notevole sensibilit\u00e0 e una precisa attenzione ai dettagli\u00bb. Stratton apprezz\u00f2 inoltre il cast (\u00abconvincente e vivida la Streep, efficace la Bassett ed eccezionalmente bravi i bambini\u00bb) e il solido impianto tecnico, con particolare attenzione alla fotografia \u00absottilmente sfumata\u00bb di Peter Deming.\nAnche Roger Ebert del \"Chicago Sun-Times\" sottoline\u00f2 la bravura della Streep, notando le sfumature della sua dizione. \u00abUno potrebbe pensare che la Streep non stia usando alcun accento nel film, ma questa non \u00e8 la sua voce. C'\u00e8 una certa piattezza nell'intonazione che suggerisce un'educazione posteriore a un'infanzia povera\u00bb. Defin\u00ec inoltre \u00abcoraggiosa\u00bb la sceneggiatura di Pamela Gray per non essersi soffermata troppo sulle scene romantiche. \u00abIl film non da peso al dramma ma mostra semplicemente brave persone che cercano di lavorare insieme per ottenere qualcosa. Ecco perch\u00e9 \u00e8 cos\u00ec efficace\u00bb. Riguardo alla regia di Craven aggiunse: \u00abQuesto film dimostra che \u00e8 in grado di portare Meryl Streep sul palco della Carnegie Hall con la stessa destrezza di un fantasma dell'opera\u00bb.\nIl Village Voice fu meno entusiasta. Salvando solo Angela Bassett tra gli attori del cast (\u00abl'unica in grado di sparire nel personaggio\u00bb), critic\u00f2 la regia di Craven, accusandolo di essersi \u00abaddormentato alla guida del film per l'elevato tasso di glicemia\u00bb.\nJanet Manslin del \"New York Times\" salut\u00f2 la performance della Streep come \u00absolida, forte e convincente\u00bb e defin\u00ec la sceneggiatura \u00abfresca e autentica\u00bb nel descrivere \u00abcos\u00ec bene la complessit\u00e0 quotidiana della situazione di Roberta\u00bb, nonostante alcuni \u00abdialoghi stereotipati\u00bb. Applaud\u00ec il senso generale del film (\u00abla ricompensa qui \u00e8 la semplice affermazione del potere della musica. Una buona ragione per convincere Craven a mettere da parte asce ed artigli\u00bb) e il cast (\u00abla Bassett \u00e8 sempre abbagliante, la Estefan si perde graziosamente nel ruolo dell'insegnante mentre il largo gruppo di giovani violinisti rappresenta gran parte del fascino del film\u00bb).\nIl \"San Francisco Examiner\" critic\u00f2 il titolo troppo \u00abzuccheroso\u00bb ma fu \u00abpiacevolmente sorpreso\u00bb dalla capacit\u00e0 del film di far \u00abcommuovere sinceramente\u00bb senza risultare \u00absdolcinato\u00bb. Defin\u00ec \u00abentusiasmante\u00bb la sequenza finale alla Carnegie Hall e not\u00f2 come la Steep \u00abscompariva come sempre nel suo ruolo\u00bb. Anche la regia fu apprezzata: \u00abCraven racconta la storia in maniera lineare, autentica, senza i facili trucchetti di una tipica produzione hollywoodiana, come \"Goodbye Mr. Holland\"\u00bb.\nIl \"Los Angeles Times\" stronc\u00f2 il film, criticando la \u00abqualit\u00e0 scadente della sceneggiatura (scritta presumibilmente troppo di corsa dalla sceneggiatrice Pamela Gray) e della produzione stessa\u00bb. Apprezz\u00f2 la \u00abconvincente\u00bb interpretazione della Streep ma chiuse la recensione scrivendo: \u00abFondamentalmente, il film ha molto cuore e tanta musica. Semplicemente non riesce a cantare\u00bb\nAnche Mick LaSalle del \"San Francisco Chronicle\" fu poco convinto dal film: \u00abI personaggi, gli avvenimenti, le dinamiche emozionali e le conversazioni sembrano tutte programmatiche\u00bb. Descrisse alcuni momenti \u00abtoccanti\u00bb ma critic\u00f2 l'approccio troppo roseo di Craven, incapace \u00abdi dare al film alcun ritmo. Strutturalmente il film sembra finire a met\u00e0 per poi ricominciare. L'inizio avrebbe dovuto essere il prologo e la fine l'epilogo; invece ci\u00f2 che ci viene presentato sono solo due met\u00e0 senza alcuna grazia\u00bb. Seppur apprezzando il lavoro della Streep, LaSalle defin\u00ec il film pi\u00f9 simile a \u00abun onesto spot per l'educazione musicale piuttosto che a un riuscito film d'intrattenimento\u00bb.\nCritica italiana.\nIn Italia la critica fu pi\u00f9 severa. Il critico Paolo Mereghetti durante il programma \"La Mostra della Laguna\" a Venezia defin\u00ec il film come un \u00abmelodramma alla Frank Capra, molto ben fatto, molto corretto ma molto \"vecchio\"\u00bb. Il settimanale specializzato FilmTv stronc\u00f2 il film per lo \n\u00abstile narrativo sciatto preso dalle soap, il ritmo e le inquadrature da solido sceneggiato\u00bb mentre Roberto Nepoti su \"Repubblica\" scrisse: \u00ab\u00c8 curioso che Wes Craven, dopo aver traumatizzato gli adolescenti di ieri con la serie 'Nightmare', si sia messo d'impegno per edificare i genitori di oggi. Eppure 'La musica del cuore' \u00e8 un melodramma cos\u00ec classico, e cos\u00ec consapevole di esserlo, che la sua assurdit\u00e0 sfiora a tratti il sublime, come nei vecchi m\u00e9lo di Douglas Sirk\u00bb. \"Il Messaggero\" liquid\u00f2 il film definendolo \u00abterribile\u00bb mentre \"La Gazzetta del Mezzogiorno\" critic\u00f2 la regia \u00absvogliata e anonima\u00bb. Alberto Crespi de \"l'Unit\u00e0\" approv\u00f2 il film: \u00abUn film rigorosamente d'autore. Craven lo scandisce con un crescendo di pizzicotti che commuoverebbero Erode, tutti i dolori si rovesciano in gioie, la tecnica che negli horror era finalizzata alla paura, qui \u00e8 al servizio della lacrimuccia edificante\u00bb. Anche \"La Stampa\" fu favorevole: \u00abVa da s\u00e9 che in questo ruolo la Streep giganteggia. Ed \u00e8 il motivo per cui questo prevedibile seppur rispettabile film di confezione merita di essere visto\u00bb"}
{"id": "1058222", "revid": "16953", "url": "https://it.wikipedia.org/wiki?curid=1058222", "title": "Balsaminacee", "text": ""}
{"id": "1058227", "revid": "84184", "url": "https://it.wikipedia.org/wiki?curid=1058227", "title": "Giochi pitici", "text": "I Giochi pitici erano uno dei quattro Giochi panellenici dell'antica Grecia, precursori dei Giochi Olimpici, e si disputavano ogni quattro anni al santuario di Apollo a Delfi.\nErano fatti in onore di Apollo due anni dopo ogni edizione dei Giochi Olimpici e tra i Giochi di Nemea e i Giochi Istmici. Sono stati fondati all'incirca nel VI secolo a.C. e si sono svolti dal 582 a.C. fino al 384 d.C., i quali, a differenza dei Giochi Olimpici prevedevano anche competizioni per musicisti e poeti.\nQuesti agoni musicali e poetici iniziarono prima dei veri e propri giochi atletici e si dice che furono iniziati da Apollo dopo aver ucciso Pitone e fondato l'oracolo di Delfi. \nLe competizioni sportive erano le stesse che erano disputate ad Olimpia. Una corsa dei carri a quattro cavalli era disputata in un ippodromo nella piana non lontana dal mare, nel posto in cui il tempio era situato in origine.\nI vincitori ricevevano una corona di alloro dalla citt\u00e0 di Tempe in Tessaglia.\nStoria.\nI giochi pitici risalgono al 582 a.C., quando l'amministrazione dei giochi pass\u00f2 all'Anfitionia Delfica, un concilio di dodici trib\u00f9 greche, alla fine della prima guerra sacra. Essi inizialmente avevano luogo ogni otto anni, ridotti poi a quattro, ma con la cadenza di due anni prima delle olimpiadi, presumibilmente verso la fine di agosto.\nAll'inizio, essi erano unicamente delle competizioni musicali ma poi vennero estese anche al canto ed alle performances strumentali. Successivamente vennero aggiunti anche giochi ginnici e competizioni come le corse dei carri.\nI preparativi per i giochi pitici avevano inizio sei mesi prima. Nove cittadini di Delfi, chiamati \"Theoroi\", venivano inviati in tutte le citt\u00e0 della Grecia ad annunciare l'inizio dei giochi cos\u00ec da attrarre nuovi atleti e dichiarare altres\u00ec il periodo della tregua sacra (\"Hierominia\"), per proteggere non solo i \"Theoroi\" e gli atleti che si portavano verso Delfi, ma anche lo stesso tempio di Apollo. Se una citt\u00e0 fosse stata coinvolta in un conflitto armato o in azioni di rappresaglia durante il periodo dei giochi, ai suoi partecipanti sarebbe stato proibito entrare nel santuario del tempio, partecipare ai giochi o consultare l'oracolo locale. Nel contempo, la tregua permetteva all'Anfictionia di preparare adeguatamente i giochi, restaurando se necessario le strutture del santuario, i templi, le strade e le fontane.\nMalgrado la diffusione del cristianesimo nell'Impero romano durante il IV secolo d.C., Delfi rimase comunque un attivo centro del paganesimo ed i giochi pitici continuarono senza problemi almeno sino al 424 d.C."}
{"id": "1058230", "revid": "46291", "url": "https://it.wikipedia.org/wiki?curid=1058230", "title": "Balsaminaceae", "text": "Le Balsaminacee (Balsaminaceae ) sono una famiglia di piante erbacee distribuite in Europa, Asia, Africa e Nordamerica.\nLa famiglia comprende solo due generi (\"Impatiens\" e \"Hydrocera\"), con oltre 400 specie."}
{"id": "1058233", "revid": "486946", "url": "https://it.wikipedia.org/wiki?curid=1058233", "title": "Peter Demianovich Ouspensky", "text": ""}
{"id": "1058235", "revid": "16953", "url": "https://it.wikipedia.org/wiki?curid=1058235", "title": "Polemoniacee", "text": ""}
{"id": "1058237", "revid": "28592", "url": "https://it.wikipedia.org/wiki?curid=1058237", "title": "Georges Ivanovitch Gurdjieff", "text": ""}
{"id": "1058242", "revid": "322321", "url": "https://it.wikipedia.org/wiki?curid=1058242", "title": "Serafim Fernandes de Ara\u00fajo", "text": "Biografia.\nDopo gli studi nel seminario di Diamantina, nel 1945 si rec\u00f2 in Italia dove studi\u00f2 Teologia presso la Pontificia Universit\u00e0 Gregoriana. Il 12 marzo 1949 venne ordinato sacerdote a Roma, nella cattedrale di San Giovanni in Laterano, dall'arcivescovo Luigi Traglia. Ritornato in Brasile nel 1951, inizi\u00f2 la sua attivit\u00e0 sacerdotale come parroco della citt\u00e0 di Gouveia fino all'anno 1957 e poi in quella di Curvelo. Nel 1956 fu docente di Diritto canonico nel Seminario provinciale di Diamantina, direttore di Catechesi nell'arcidiocesi e professore di Insegnamento religioso nella Escola Normal della stessa citt\u00e0.\nIl 19 gennaio 1959 fu nominato vescovo ausiliare di Belo Horizonte da papa Giovanni XXIII e nel 1960, venne scelto come Rettore dell'Universit\u00e0 Cattolica di Minas Gerais. Per vari anni fu responsabile di un programma giornaliero, \u00abA Palavra de Deus\u00bb trasmesso da R\u00e1dio Am\u00e9rica di Belo Horizonte e di un altro programma domenicale in tre diversi canali televisivi della capitale di Minas Gerais (Bandeirantes, Globo e Minas). Inoltre fu delegato al Concilio Vaticano II (1962-1965) ed in quanto tale fu l'ultimo padre conciliare brasiliano ad avervi partecipato.\nIl 22 novembre 1982 fu nominato arcivescovo coadiutore della medesima sede per poi ricoprire l'ufficio di arcivescovo di Belo Horizonte dal 5 febbraio 1986 al 28 gennaio 2004 e di vice-presidente della Conferenza Nazionale dei Vescovi del Brasile fra il 1991 ed il 1995.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 21 febbraio 1998.\nMor\u00ec a Belo Horizonte l'8 ottobre 2019 all'et\u00e0 di 95 anni per le complicazioni di una polmonite. In seguito ai solenni funerali celebrati dall'arcivescovo Walmor Oliveira de Azevedo due giorni dopo alle ore 17, venne tumulato come i suoi predecessori all'interno della cripta della cattedrale di Nostra Signora del Buon Viaggio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058243", "revid": "56647339", "url": "https://it.wikipedia.org/wiki?curid=1058243", "title": "Repubblica popolare Cinese", "text": ""}
{"id": "1058245", "revid": "125760416", "url": "https://it.wikipedia.org/wiki?curid=1058245", "title": "Corsa dei carri", "text": "La corsa dei carri \u00e8 una delle competizioni pi\u00f9 popolari e diffuse sia nella Grecia antica che nel mondo romano. Si trattava di gare spesso molto pericolose per l'incolumit\u00e0 sia degli aurighi che dei cavalli, che potevano subire gravi infortuni e, talvolta, trovavano anche la morte. Gli spettatori assistevano a queste gare con grande entusiasmo e partecipazione, qualcosa di paragonabile a quanto accade attualmente per le competizioni motoristiche. Anche per alcuni aspetti dell'organizzazione delle corse \u00e8 possibile fare dei parallelismi con quanto accade oggi nello sport professionistico: il modello romano di organizzazione delle corse dei carri prevedeva che vi fossero varie squadre, espressione di diversi gruppi di finanziatori e sostenitori, che talvolta lottavano tra loro per assicurarsi le prestazioni degli aurighi migliori. Gli spettatori si dividevano tra queste squadre, facendo un tifo appassionato che poteva anche sfociare in scontri tra le varie tifoserie. I contrasti finirono per essere anche strumentalizzati politicamente, facendo s\u00ec che le corse finissero per travalicare il significato di mere competizioni sportive, ed ampliassero la loro sfera d'influenza a tutta la societ\u00e0. Si comprende quindi perch\u00e9 dapprima gli imperatori romani ed in seguito quelli bizantini avessero messo le squadre sotto il proprio controllo e nominato diversi pubblici ufficiali che sovrintendessero al fenomeno. L'importanza di questo sport inizi\u00f2 a declinare dopo la caduta dell'Impero romano d'Occidente, e le gare nell'Impero bizantino sopravvissero solo per un ulteriore breve periodo. Attualmente una forma estremamente mutata ed edulcorata di questo sport pu\u00f2 essere rappresentata dalle competizioni ippiche di trotto.\nLe prime corse con i carri.\nNon si sa dove esattamente ebbe inizio l'usanza di gareggiare con i carri, ma potrebbe essere senz'altro antica quanto l'invenzione del carro stessa. Testimonianze pittoriche trovate sulle decorazioni dei vasi ci dicono che questo sport era gi\u00e0 presente in epoca micenea, ma il primo riferimento scritto ad una corsa di carri \u00e8 l'episodio descritto da Omero nel libro XXIII dell'Iliade e riferito ai funerali di Patroclo. Alla gara parteciparono Diomede, Eumelo, Antiloco, Menelao e Merione. La corsa, che consisteva nell'andare fino al ceppo di un albero, girarvi attorno e ritornare, fu vinta da Diomede che ricevette in premio una schiava ed un calderone di bronzo. Si dice anche che sia stata una corsa dei carri l'evento che diede inizio ai Giochi olimpici; secondo una leggenda il re Enomao sfid\u00f2 i pretendenti alla mano di sua figlia Ippodamia ad una corsa con i carri, nella quale fu sconfitto da Pelope che, per celebrare la propria vittoria, invent\u00f2 i giochi.\nI Giochi Olimpici.\nNell'ambito degli antichi Giochi olimpici e dei Giochi panellenici, si svolgevano sia corse di carri trainati da quattro cavalli (\"tethrippon\") che da due (\"synoris\") che, a parte il numero degli animali, si svolgevano nello stesso modo. Le corse furono aggiunte al programma delle gare nel 680 a.C. La corsa era preceduta da una processione che entrava nell'Ippodromo, mentre un araldo annunciava a tutti i nomi degli aurighi e dei proprietari delle squadre. L'ippodromo di Olimpia era lungo circa 550 metri e largo la met\u00e0: vi potevano gareggiare fino a 60 carri contemporaneamente (probabilmente nella realt\u00e0 il loro numero era assai minore). Si trovava ai piedi di una collina nei pressi di un ampio fiume, e poteva ospitare fino a 10.000 spettatori in piedi. Il \"tethrippon\" consisteva di dodici giri dell'ippodromo, alle cui estremit\u00e0 si dovevano affrontare due curve piuttosto strette. Si utilizzavano diversi strumenti di tipo meccanico, tra cui i cancelletti di partenza (\"hysplex\") che venivano abbassati per dare inizio alla gara. Secondo Pausania erano stati inventati dall'architetto \"Kleoitas\" e funzionavano in modo tale che i carri posizionati all'esterno partivano prima di quelli dal lato interno. La gara non poteva in effetti dirsi veramente iniziata finch\u00e9 non si apriva l'ultimo cancelletto e, a quel punto, i carri si trovavano tutti pi\u00f9 o meno allineati, anche se quelli partiti dal lato esterno avevano una velocit\u00e0 iniziale maggiore degli altri. Venivano poi alzati altri meccanismi chiamati \"l'aquila\" e il \"delfino\" per dichiarare la corsa iniziata e poi venivano man mano abbassati per indicare il numero di giri rimasti da percorrere. Si trattava probabilmente di sculture di bronzo che rappresentavano i due animali sistemate nei pressi della linea di partenza.\nDiversamente dagli altri atleti olimpici, gli aurighi non gareggiavano nudi, probabilmente per ragioni di sicurezza dato il polverone sollevato dai cavalli in corsa e la frequenza con cui si verificavano sanguinosi incidenti. I concorrenti indossavano una veste chiamata \"xystis\": era lunga fino alle ginocchia e legata stretta in vita con un largo cinturone. Due cinghie che si incrociavano sulla parte superiore della schiena impedivano che la \"xystis\" si gonfiasse per l'aria durante la gara. Al pari dei moderni fantini gli aurighi erano scelti per il loro peso limitato e, dato che dovevano anche essere abbastanza alti, spesso si trattava di adolescenti.\nI carri usati erano dei carri da guerra modificati, essenzialmente dei carretti di legno a due ruote con la parte posteriore aperta anche se, all'epoca in cui si svolgevano le corse, quel tipo di carro in battaglia non veniva pi\u00f9 impiegato. La parte pi\u00f9 emozionante della corsa dei carri, perlomeno dal punto di vista del pubblico, erano le curve ai due lati dell'ippodromo. Effettuare queste curve era estremamente pericoloso e spesso si verificavano incidenti mortali. Se un carro non era stato precedentemente rovesciato da un avversario prima della curva, poteva finire capovolto o schiacciato (auriga e cavalli inclusi) dagli altri carri al momento di effettuare la virata. urtare deliberatamente un avversario per provocare un incidente era tecnicamente illegale ma, in realt\u00e0, se succedeva non si poteva fare nulla (nella corsa per i funerali di Patroclo di fatto Antiloco si comporta in questo modo nei confronti di Menelao), inoltre gli incidenti potevano succedere anche per caso.\nLa corsa dei carri non era prestigiosa come lo \"stadion (gara di corsa)\" ma era pi\u00f9 importante delle altre competizioni equestri come la corsa dei cavalieri che fu ben presto rimossa dal programma olimpico. In epoca Micenea l'auriga e il proprietario di carro e cavalli erano la stessa persona e quindi l'auriga vincente riceveva il suo premio. Ai tempi dei Giochi Panellenici invece i proprietari avevano degli schiavi a cui facevano portare i carri, ed il premio veniva quindi vinto dai proprietari. Arsecila, il re di Cirene, vinse la corsa dei carri ai Giochi pitici del 462 a.C., quando un suo schiavo fu l'unico a portare a termine la gara. Nel 416 a.C. il generale ateniese Alcibiade fece partecipare alla gara sette carri di sua propriet\u00e0, ottenendo il primo, il secondo ed il quarto posto; come \u00e8 ovvio, non fu certo lui a guidare i sette carri contemporaneamente. Anche Filippo II di Macedonia vinse una corsa di carri olimpica per dimostrare di non essere un barbaro ma, se si fosse cimentato egli stesso alla guida del carro, sarebbe certamente stato considerato ad un livello sociale anche inferiore a quello di un barbaro. Tuttavia il poeta Pindaro lod\u00f2 il coraggio di Erodoto che volle condurre da solo il proprio carro. Questa situazione significava che anche le donne potevano tecnicamente vincere la corsa dei carri, nonostante non fosse loro permesso non solo di partecipare, ma neppure di assistere ai giochi. Questo si verific\u00f2 molto di rado, ma un interessante esempio \u00e8 quello della spartana Cinisca, sorella di Agesilao II, che vinse la corsa dei carri per due volte. Partecipare alla corsa dei carri era per i greci un modo di dimostrare la propria ricchezza. Licurgo critic\u00f2 le corse, sostenendo che era un modo di impiegare il tempo e il denaro non certo utile come costruire le mura delle citt\u00e0 o innalzare templi.\nLa corsa dei carri era un evento atteso anche negli altri giochi che venivano organizzati nel mondo greco e ai Giochi Panatenaici di Atene era la gara pi\u00f9 importante: al vincitore della corsa con la quadriglia venivano date in premio 140 anfore di olio d'oliva, un premio eccezionalmente ricco. Si trattava di una quantit\u00e0 d'olio che difficilmente un atleta avrebbe potuto consumare nel corso di tutta la carriera e probabilmente buona parte era rivenduta agli altri atleti. Ai Giochi Panatenaici si svolgeva anche un altro tipo di corsa dei carri conosciuto come \"Apobatia\" che consisteva in una gara in cui agli aurighi era richiesto anche di saltare gi\u00f9 dal carro, correre brevemente al suo fianco, e poi balzare nuovamente a bordo.\nLe corse dei carri in epoca romana.\nMolto probabilmente i Romani mutuarono l'usanza di organizzare corse dei carri dagli Etruschi, che a loro volta l'avevano mutuata dai Greci. Le abitudini romane furono comunque influenzate dai Greci in modo diretto, soprattutto dopo che, nel 146 a.C., conquistarono la Grecia continentale.\nSecondo una leggenda romana Romolo si serv\u00ec dello stratagemma di organizzare una corsa di carri poco dopo la fondazione di Roma per distrarre i Sabini. Mentre i Sabini si stavano godendo lo spettacolo Romolo ed i suoi catturarono e rapirono le donne sabine. Questo evento \u00e8 tradizionalmente noto come il \"Ratto delle sabine\".\nNell'antica Roma la principale struttura deputata ad ospitare le corse dei carri era il Circo Massimo, situato nella valle tra il Palatino e l'Aventino, che poteva ospitare fino a 250.000 spettatori. La costruzione del Circo Massimo risale probabilmente all'epoca etrusca, ma venne ricostruito attorno al 50 a.C. per ordine di Giulio Cesare, raggiungendo una lunghezza di circa 600 metri con un'ampiezza di circa 225 metri. Una delle estremit\u00e0 della pista, quella in cui si schieravano i carri alla partenza, era pi\u00f9 larga dell'altra.\nPer organizzare le partenze i Romani si servivano di una serie di barriere chiamate \"carceres\", termine che ha lo stesso significato del greco \"hysplex\". Erano posizionate a scalare come le \"hysplex\", ma c'erano alcune lievi differenze perch\u00e9 le piste romane avevano al centro della pista stessa una barriera mediana di separazione, la \"spina\".\nLe \"carceres\" erano sistemate in uno dei vertici del percorso e i carri si disponevano dietro a queste barriere fissate con un sistema a scatto. Quando tutti i carri erano pronti, l'imperatore (o l'organizzatore delle corse se non si svolgevano a Roma) lasciava cadere un panno noto come \"mappa\" dando il via alla corsa. Le barriere allora si aprivano tutte insieme consentendo una partenza alla pari per tutti i partecipanti.\nUna volta iniziata la corsa, i carri potevano spostarsi liberamente per la pista per tentare di provocare un incidente ai propri avversari spingendoli contro le \"spinae\". Sulle \"spinae\" si trovavano le \"uova\", grossi segnali simili ai \"delfini\" delle corse greche, che venivano fatti cadere in una canaletta di acqua che scorreva al centro della spina per segnalare il numero di giri che mancavano alla conclusione. La \"spina\" fin\u00ec per diventare una costruzione molto elaborata - decorata con statue, obelischi ed altre opere d'arte - a tal punto che gli spettatori spesso non potevano seguire i carri quando si trovavano dal lato opposto (ma pare che pensassero che questo fatto rendesse l'esperienza pi\u00f9 eccitante aumentando la suspense). Ai due capi della \"spina\" si trovavano le due curve del percorso (chiamate \"metae\") e l\u00ec, come nelle corse greche, avvenivano spettacolari collisioni ed incidenti. Gli incidenti che provocavano la distruzione dei carri e gravi infortuni a cavalli ed aurighi erano chiamati \"naufragia\", lo stesso termine che indicava il naufragio delle navi.\nAnche lo svolgimento della corsa era molto simile e quello delle corse greche e la differenza principale era che in ogni giornata potevano tenersi dozzine di corse, e le manifestazioni si protraevano talvolta per centinaia di giorni consecutivamente. Una gara per\u00f2 si svolgeva sulla distanza di soli 7 giri (e in epoca pi\u00f9 tarda di 5, per poter svolgere un maggior numero di corse nello stesso giorno) invece dei 12 di cui si componeva la corsa-tipo greca. L'organizzazione romana era inoltre molto pi\u00f9 interessata agli aspetti economici: i corridori erano professionisti e tra il pubblico era diffuso un enorme giro di scommesse. I carri in gara potevano essere trainati da quattro cavalli (\"quadrigae\") o da due cavalli (\"bigae\"), ma le corse tra quelli a quattro cavalli erano pi\u00f9 importanti. in alcuni rari casi, quando un auriga voleva dimostrare la propria abilit\u00e0, poteva impiegare fino a dieci cavalli, ma era esercizio che univa una grande difficolt\u00e0 ad una scarsa utilit\u00e0 effettiva. Gli aurighi romani, diversamente da quelli greci, indossavano un caschetto ed altre protezioni per il corpo e si legavano le redini attorno alla vita, mentre i greci le reggevano in mano. A causa di quest'ultima usanza, i romani non potevano lasciare le redini in caso di incidente, cos\u00ec spesso finivano per essere trascinati dai cavalli attorno alla pista finch\u00e9 non rimanevano uccisi o riuscivano a liberarsi: per questo motivo portavano con s\u00e9 un coltello per riuscire ad uscire da simili situazioni. La pi\u00f9 famosa e migliore ricostruzione di una corsa di carri romana, nonostante non sia in effetti storicamente accurata sotto vari aspetti, si pu\u00f2 ammirare nel film del 1959 \"Ben-Hur\".\nUn'altra importante differenza \u00e8 che erano gli aurighi stessi ad essere considerati i vincitori delle gare, nonostante si trattasse generalmente di schiavi come accadeva nel mondo greco. Ricevevano in premio una corona di foglie di alloro e, probabilmente anche del denaro; se riuscivano a vincere abbastanza corse potevano cos\u00ec disporre della somma sufficiente per comprarsi la libert\u00e0. Gli aurighi potevano diventare famosi in tutto l'Impero semplicemente sopravvivendo alle competizioni, dato che l'aspettativa di vita di un pilota di carri non era molto elevata. Uno di questi aurighi celebri fu Scorpo, che vinse pi\u00f9 di 2.000 corse prima di restare ucciso in un incidente sulla \"meta\" quando aveva appena 27 anni. Anche i cavalli potevano diventare molto famosi ma, naturalmente, anche la loro aspettativa di vita era molto bassa. I Romani tenevano dettagliate statistiche dei nomi, delle discendenze e del pedigree dei cavalli pi\u00f9 famosi.\nI posti a sedere al circo erano gratis per i poveri, che in epoca imperiale avevano davvero poco altro da fare, dato che non venivano pi\u00f9 coinvolti in problemi politici o militari come avveniva invece in epoca repubblicana. I ricchi invece pagavano per disporre di posti a sedere all'ombra da cui si aveva una visuale migliore e, probabilmente, anche loro trascorrevano la maggior parte del tempo scommettendo sull'esito delle corse. Il palazzo dell'imperatore si trovava nei pressi del Circo Massimo e frequentemente andava egli stesso ad assistere alle gare. Questa era una delle poche occasioni che il popolo aveva per poter vedere il loro leader. Giulio Cesare assistette spesso alle corse, in modo che il pubblico potesse vederlo, nonostante non fosse in realt\u00e0 interessato ad esse, tanto che abitualmente si portava qualcosa da leggere. Si dice che si regolasse nello stesso modo anche quando si recava a teatro, ma questo modo di fare non lo rese molto popolare.\nNerone aveva una tale passione per le corse che si pu\u00f2 dire che non si occupasse quasi di altro. Era egli stesso un auriga e vinse la corsa dei carri dei Giochi Olimpici, che si continuavano a disputare anche in epoca romana. Durante il regno di Nerone cominciarono a svilupparsi le fazioni pi\u00f9 importanti. Le quattro principali erano quelle dei Rossi, degli Azzurri, dei Verdi e dei Bianchi. Queste fazioni esistevano gi\u00e0 da prima dell'epoca del celebre imperatore, e probabilmente si trattava di gruppi di amici e patrocinatori dei diversi allevamenti di cavalli da corsa. Nerone per\u00f2 le sovvenzion\u00f2 in modo tale che finirono per crescere al punto di sottrarsi al suo controllo. Ogni squadra schierava fino a tre carri per ogni gara. I componenti della stessa squadra si aiutavano tra loro contro le squadre avversarie, per esempio spingendoli a sfracellarsi contro la \"spina\" (una tattica di gara perfettamente legale ed anzi incoraggiata). Gli aurighi potevano passare da una squadra all'altra, proprio come al giorno d'oggi avviene per gli atleti professionisti.\nSecondo Tertulliano (\"De spectaculis\" 9.5), che non apprezzava questa situazione, originariamente c'erano due fazioni, i Bianchi e i Rossi, consacrate all'inverno ed all'estate rispettivamente. Tertulliano scrive all'inizio del III secolo e spiega che a quell'epoca i Rossi erano devoti a Marte, i Bianchi a Zefiro, i Verdi alla Madre Terra o alla primavera e gli Azzurri al cielo e al mare o all'autunno. Domiziano cre\u00f2 due nuove fazioni, i Porpora e gli Oro, che per\u00f2 scomparvero poco dopo di lui.\nOltre al Circo Massimo, sparsi per il territorio dell'Impero c'erano diversi altri circhi; anche nella stessa Roma c'era un altro grande circo, il Circo di Massenzio. Altri importanti impianti si trovavano ad Alessandria d'Egitto e ad Antiochia, a Tarragona. . Erode il Grande fece costruire quattro circhi in Giudea. Nel IV secolo l'imperatore Costantino I fece costruire un grande circo nella sua nuova capitale Costantinopoli. \nUno degli aurighi pi\u00f9 famosi fu Gaio Appuleio Diocle.\nLe corse dei carri nel mondo bizantino.\nCome molte altre tradizioni ed abitudini del mondo romano, le corse dei carri continuarono ad essere disputate anche nell'Impero Bizantino, anche se i Bizantini furono meno coinvolti e non tennero l'enorme quantit\u00e0 di statistiche che invece appassionarono i Romani. L'imperatore Costantino preferiva le corse dei carri ai giochi gladiatori, che considerava un residuo della cultura pagana. I Giochi Olimpici furono aboliti dall'imperatore Teodosio I - che era un cristiano osservante - nel 394, nell'intento di far dimenticare le usanze pagane e promuovere il Cristianesimo, ma le corse dei carri rimasero comunque popolari. L'Ippodromo di Costantinopoli aveva l'ubicazione tipica di tutti i circhi presenti nelle citt\u00e0 dotate di palazzi imperiali (Roma, Milano, Treviri, Nicomedia, Arles e altre): era contiguo al palazzo, in modo che l'Imperatore si potesse recare al circo senza uscire dal palazzo. \nNon ci sono prove evidenti del fatto che in epoca romana l'esito delle corse dei carri venisse abitualmente alterato da corruzioni od altri trucchi, mentre in epoca bizantina pare che pratiche di questo tipo fossero pi\u00f9 diffuse; il codice di Giustiniano I proibisce agli aurighi di lanciare maledizioni e malocchi contro i propri avversari ma, d'altra parte, non sembra che si facesse uso di sabotaggi meccanici o corruzione. Indossare abiti con i colori della propria squadra divent\u00f2 un aspetto importante del modo di vestirsi bizantino.\nLe corse dei carri nell'Impero bizantino riproposero la divisione in squadre tipica dell'epoca romana, ma le uniche fazioni ad essere davvero importanti rimasero quelle degli Azzurri e dei Verdi. Uno degli aurighi pi\u00f9 famosi, Porfirio, nel corso del V secolo fece parte di entrambe le squadre in momenti diversi. Le fazioni non erano ormai pi\u00f9 delle semplici squadre sportive: avevano infatti guadagnato una grande influenza in ambito militare, politico e persino religioso. Ad esempio la fazione dei verdi tendeva verso il Monofisismo, mentre quella degli Azzurri restava ortodossa. Ebbero anche un'evoluzione negativa, e alcune frange si trasformarono in qualcosa di molto simile alle gang criminali di strada, rendendosi responsabili di furti ed omicidi. Nonostante avessero provocato spesso tumulti e sommosse sin dall'epoca di Nerone, le loro intemperanze andarono aumentando nel corso del V secolo e nel VI secolo sfociarono nella rivolta di Nika del 532, che ebbe inizio quando alcuni loro membri furono arrestati per omicidio. Dopo questo cruento episodio la popolarit\u00e0 delle corse dei carri and\u00f2 declinando, anche perch\u00e9 mantenere in piedi il sistema era diventato troppo costoso sia per le squadre che per gli imperatori.\nNel corso del IX secolo la fazione dei Bianchi si fuse con quella degli Azzurri e quella dei Rossi con quella dei Verdi. I due gruppi furono in questo modo inquadrati nelle milizie cittadine e quindi incorporati nell'enorme struttura gerarchica dello Stato bizantino.\nL'Ippodromo di Costantinopoli divenne il luogo dove si celebravano i trionfi (come quello di Belisario), dove si tenevano assemblee, cerimonie (l'acclamazione dell'Imperatore secondo l'uso bizantino), condanne a morte, luogo dove nacquero tumulti e ribellioni anche cruente, e il luogo dove l'imperatore si trov\u00f2 a parlamentare con le fazioni. Venne saccheggiato nel corso della Quarta crociata. Durante il saccheggio i Crociati rimossero i Cavalli di San Marco, quattro statue bronzee che originariamente facevano parte di un monumento che rappresentava una quadriga. Le statue furono usate per la facciata della Basilica di San Marco a Venezia (Ora sono state sostituite da copie). Queste statue di bronzo rivestite in oro furono probabilmente trasportate a Costantinopoli seguendo l'usanza di trasportare in questa citt\u00e0 alcune delle opere pi\u00f9 insigni presenti sul territorio dell'Impero: il circo di Costantinopoli era ornato (oltre che da questi cavalli) dall'enorme obelisco preso in Egitto e che tuttora svetta a Istanbul, e la colonna con serpenti che era a Delfi, in Grecia, presso il santuario d'Apollo."}
{"id": "1058251", "revid": "46291", "url": "https://it.wikipedia.org/wiki?curid=1058251", "title": "Polemoniaceae", "text": "Le Polemoniacee (Polemoniaceae ) sono una famiglia di erbe, arbusti e rampicanti proprie dei climi temperati e freddi dell'Eurasia e delle due Americhe.\nTassonomia.\nQuesta famiglia \u00e8 assegnata tradizionalmente all'ordine Solanales mentre la classificazione APG la attribuisce all'ordine Ericales.\nComprende i seguenti generi:"}
{"id": "1058252", "revid": "339392", "url": "https://it.wikipedia.org/wiki?curid=1058252", "title": "Gorbachov", "text": ""}
{"id": "1058253", "revid": "78273", "url": "https://it.wikipedia.org/wiki?curid=1058253", "title": "Mikhail Vasilyevich Lomonosov", "text": ""}
{"id": "1058256", "revid": "125834106", "url": "https://it.wikipedia.org/wiki?curid=1058256", "title": "Karin Slaughter", "text": "Nata in Georgia, vive attualmente ad Atlanta."}
{"id": "1058258", "revid": "16953", "url": "https://it.wikipedia.org/wiki?curid=1058258", "title": "Ebenacee", "text": ""}
{"id": "1058262", "revid": "122922756", "url": "https://it.wikipedia.org/wiki?curid=1058262", "title": "Edward Idris Cassidy", "text": "Biografia.\nEdward Idris Cassidy \u00e8 nato il 5 luglio 1924 a Sydney, Stato federato del Nuovo Galles del Sud ed arcidiocesi di Sydney, nella parte meridionale dell'allora Federazione dell'Australia (oggi Commonwealth dell'Australia).\nHa ricevuto l'ordinazione sacerdotale il 23 luglio 1949, nella cattedrale di Santa Maria a Sydney, per imposizione delle mani del cardinale Norman Thomas Gilroy, arcivescovo metropolita di Sydney; si \u00e8 incardinato, poco dopo aver compiuto venticinque anni, come presbitero della diocesi di Wagga Wagga.\nNunzio apostolico.\nIl 27 ottobre 1970 papa Paolo VI lo ha nominato, quarantaseienne, pro-nunzio apostolico in Cina con sede a Taiwan, succedendo a Luigi Accogli, trasferito a capo della nunziatura apostolica in Ecuador il 29 settembre precedente; contestualmente gli \u00e8 stata assegnata la sede titolare di Amanzia con dignit\u00e0 di arcivescovo titolare, a titolo personale. Ha ricevuto la consacrazione episcopale il 15 novembre seguente, presso la cappella del Pontificio Collegio Urbano \"De Propaganda Fide\", per imposizione delle mani del cardinale Jean-Marie Villot, Segretario di Stato di Sua Santit\u00e0, assistito dai co-consacranti monsignori Giovanni Benelli, arcivescovo titolare di Tusuro e sostituto per gli Affari Generale della Segreteria di Stato nonch\u00e9 futuro cardinale, e Matthew Beovich, arcivescovo metropolita di Adelaide. Come suo motto episcopale il neo vescovo Cassidy ha scelto \"Fortitudo mea Dominus\", che tradotto vuol dire \"Il Signore \u00e8 mia forza\".\nIl 31 gennaio 1973, con il breve \"Catholica Ecclesia\", \u00e8 stata istituita la pro-nunziatura apostolica in Bangladesh; contestualmente \u00e8 divenuto, quarantottenne, il primo rappresentate diplomatico della Santa Sede nel Paese asiatico, da poco indipendente dal Pakistan.\nIl 25 marzo 1979 papa Giovanni Paolo II lo ha trasferito, cinquantaquattrenne, come pro-nunzio apostolico in Lesotho e delegato apostolico in Sudafrica; \u00e8 succeduto al sessantaquattrenne Alfredo Poledrini, dimissionario per motivi di salute.\nIl 6 novembre 1984 papa Giovanni Paolo II lo ha trasferito ancora, sessantenne, a capo della pro-nunziatura apostolica nei Paesi Bassi; \u00e8 succeduto a Bruno W\u00fcstenberg, deceduto a settantadue anni il 31 maggio precedente.\nCuria romana.\nIl 23 marzo 1988 papa Giovanni Paolo II lo ha nominato, sessantatreenne, sostituto per gli Affari Generale della Segreteria di Stato; \u00e8 succeduto ad Eduardo Mart\u00ednez Somalo, cessato nell'incarico e poco dopo creato cardinale. Contestualmente ha ricevuto anche l'incarico di Segretario della cifra, occupandosi di tenere la corrispondenza con i nunzi apostolici coadiuvato da pi\u00f9 cifristi; l'ufficio non \u00e8 pi\u00f9 menzionato nella costituzione apostolica \"Pastor Bonus\", promulgata il 28 giugno dello stesso anno, per cui \u00e8 stato soppresso.\nIl 12 dicembre 1989 papa Giovanni Paolo II lo ha nominato, sessantacinquenne, presidente del Pontificio consiglio per la promozione dell'unit\u00e0 dei cristiani; \u00e8 succeduto all'ottantenne cardinale Johannes Willebrands, dimissionario per raggiunti limiti d'et\u00e0. Lo stesso giorno \u00e8 divenuto anche il primo presidente della Commissione per i rapporti religiosi con l'ebraismo.\nCardinalato.\nIl 29 maggio 1991, al termine dell'Udienza generale, papa Giovanni Paolo II ha annunciato la sua creazione a cardinale nel concistoro del 28 giugno seguente; quasi sessantasettenne, \u00e8 stato il secondo capo dicastero australiano in Curia romana a ricevere la porpora dopo James Robert Knox, mentre gli altri erano stati arcivescovi di Sydney. Durante la cerimonia gli sono stati conferiti la berretta, l'anello e la diaconia di Santa Maria in Via Lata, vacante dal 28 novembre 1990, giorno della morte del cardinale polacco W\u0142adys\u0142aw Rubin, prefetto emerito della Congregazione per le Chiese orientali.\nIl 3 marzo 2001 papa Giovanni Paolo II ha accettato la sua rinuncia dalla direzione del Pontificio consiglio per la promozione dell'unit\u00e0 dei cristiani e dalla Commissione per i rapporti religiosi con l'ebraismo per raggiunti limiti d'et\u00e0, ai sensi del can. 354 del Codice di diritto canonico, divenendone presidente emerito all'et\u00e0 di settantasei anni; in entrambi gli incarichi gli \u00e8 succeduto il sessantottenne cardinale Walter Kasper, fino ad allora segretario dei medesimi dicasteri. in seguito si \u00e8 ritirato a Warabrook, Nuovo Galles del Sud, nella nativa Australia.\nIl 26 febbraio 2002, durante un concistoro ordinario pubblico per alcune cause di canonizzazione, dopo averne fatto richiesta ha optato per l'ordine dei cardinali presbiteri mantenendo la diaconia di Santa Maria in Via Lata elevata a titolo presbiterale \"pro hac vice\", avendo trascorso un decennio come cardinale diacono, ai sensi del can. 350 \u00a7 5-6 del Codice di diritto canonico.\nIl 5 luglio 2004, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970; per questo motivo non ha potuto partecipare n\u00e9 al conclave del 2005, che si \u00e8 concluso con l'elezione al soglio pontificio del cardinale Joseph Raztinger con il nome di Benedetto XVI, n\u00e9 al conclave del 2013, che ha portato all'elezione del cardinale Jorge Mario Bergoglio con il nome di Francesco.\n\u00c8 deceduto il 10 aprile 2021 a Newcastle, all'et\u00e0 di novantasei anni. In seguito ai solenni funerali concelebrati il 19 aprile dal nunzio apostolico Adolfo Tito Yllana e dall'arcivescovo di Sydney Anthony Colin Fisher, \u00e8 stato sepolto nella cripta della cattedrale di Santa Maria.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058264", "revid": "3871", "url": "https://it.wikipedia.org/wiki?curid=1058264", "title": "Alexander Radishchev", "text": ""}
{"id": "1058266", "revid": "287204", "url": "https://it.wikipedia.org/wiki?curid=1058266", "title": "Peneo (fiume della Tessaglia)", "text": "Il Peneo (in greco \u03a0\u03b7\u03bd\u03b5\u03b9\u03cc\u03c2, Peneus) \u00e8 il fiume principale della Tessaglia, Grecia.\nIl fiume \u00e8 cos\u00ec nominato dal dio Peneo ed \u00e8 stato conosciuto per pi\u00f9 di mille anni come Salambria. Nasce dal monte Katara (1705\u00a0m), nella parte settentrionale della catena del Pindo e sfocia nel Mare Egeo, a nord-est di Tempe, vicino a Stomio. Alla foce crea un largo delta, conosciuto per la sua bellezza e per le molte specie animali protette da trattati internazionali di conservazione faunistica. Il suo corso, che comincia a nord del Pindo, si sviluppa per una lunghezza totale di 216 chilometri, scorrendo a est di Metsovo. I suoi principali affluenti sono il Titarisios, l'Enipeas, il Kaletzi, il Lithaios e il torrente Mourgani. La regione di Meteora e le citt\u00e0 di Trikala e Larissa si trovano lungo il corso del Peneo. Negli anni sessanta una linea ferroviaria collegante Atene e Salonicco venne costruita lungo il corso del fiume, ma non garant\u00ec lo sviluppo che ci si aspettava."}
{"id": "1058267", "revid": "28592", "url": "https://it.wikipedia.org/wiki?curid=1058267", "title": "Andrey Bely", "text": ""}
{"id": "1058270", "revid": "237256", "url": "https://it.wikipedia.org/wiki?curid=1058270", "title": "Mikhail Saltykov-Shchedrin", "text": ""}
{"id": "1058272", "revid": "6923", "url": "https://it.wikipedia.org/wiki?curid=1058272", "title": "Frederick Griffith", "text": "Nel 1928, attraverso quello che oggi \u00e8 noto come esperimento di Griffith, propose la presenza di un \"principio trasformante\" alla base della trasformazione batterica. L'esperimento apr\u00ec la strada alla scoperta del DNA come molecola contenente l'informazione genetica.\nGriffith mor\u00ec durante un raid aereo su Londra, mentre era al lavoro con il collega e amico William M. Scott.\nFrederick fu lo zio di John Stanley Griffith, un vincitore della Medaglia Faraday della Royal Society.\nL'esperimento di Griffith.\nGriffith stava lavorando alla messa a punto di un vaccino contro le frequenti endemie di polmonite esplose in Gran Bretagna al termine della Prima guerra mondiale. Griffith stava utilizzando due linee del batterio \"Streptococcus pneumoniae\": una, definita rugosa (R), non era in grado di indurre la malattia; l'altra, liscia (in inglese \"smooth\", S), induceva la patologia perch\u00e9 dotata di capsula polisaccaridica. Essa tuttavia, se inattivata ad alte temperature, non era in grado di indurre patologia in seguito ad iniezione in topi.\nLa patologia insorgeva invece in seguito all'iniezione di batteri S inattivati e di R. Griffith isol\u00f2 i batteri dal sangue dell'animale e scopr\u00ec che gli R avevano acquisito la capsula ed erano in grado di mantenerla lungo le generazioni. Griffith ipotizz\u00f2 dunque la presenza di qualche \"principio trasformante\" in grado di trasferirsi dalla linea S inattivata a quella R. Solo alcuni anni pi\u00f9 tardi fu chiaro che quel \"principio\" fosse il DNA."}
{"id": "1058273", "revid": "46291", "url": "https://it.wikipedia.org/wiki?curid=1058273", "title": "Ebenaceae", "text": "La famiglia delle Ebenacee (Ebenaceae) comprende 4 generi e circa 500 specie di alberi spontanei nelle regioni tropicali di tutto il mondo e nelle regioni temperate dell'Asia e del Nordamerica. Di questa famiglia fanno parte i cachi.\nDescrizione.\nLe Ebenacee sono tutte piante legnose (alberi o arbusti). Le radici, la corteccia e il legno essiccato hanno un caratteristico colore nero (il colore dell'ebano, che ha dato nome alla famiglia).\nLe foglie sono semplici, a margine intero.\nI fiori hanno da 3 a 7 petali (di solito 4 o 5) e altrettanti sepali.\nI frutti sono grosse bacche, in alcune specie commestibili.\nSistematica.\nLa classificazione tradizionale colloca le Ebenaceae nell'ordine Ebenales.\nSecondo la classificazione APG II, la famiglia va inserita nell'ordine delle Ericali e all'interno di questo in un gruppo di 6 famiglie (Sapotacee, Mesacee, Teofrastacee, Mirsinacee e Primulacee), che presentano tra loro una grande affinit\u00e0 evolutiva.\nSecondo la stessa classificazione, la famiglia comprende due sottofamiglie:\nPer alcuni studiosi, p.es. il Systema Naturae 2000 queste due sottofamiglie devono essere considerate famiglie separate (Ebenacee e Lissocarpacee), con gli stessi generi sopraelencati. Inoltre queste due famiglie vengono attribuite all'ordine delle Stiracali.\nSegnaliamo inoltre che il numero di generi, secondo alcuni autori, \u00e8 pi\u00f9 elevato di 4, in particolare perch\u00e9 molti dividono il genere \"Diospyros\"."}
{"id": "1058278", "revid": "287204", "url": "https://it.wikipedia.org/wiki?curid=1058278", "title": "Ivan Alekseevic Bunin", "text": ""}
{"id": "1058280", "revid": "28592", "url": "https://it.wikipedia.org/wiki?curid=1058280", "title": "Mariinsky Theatre", "text": ""}
{"id": "1058282", "revid": "838137", "url": "https://it.wikipedia.org/wiki?curid=1058282", "title": "Compensatore", "text": "Il compensatore \u00e8 contenuto in strumenti topografici come il livello o il teodolite.\nHa la funzione di rendere orizzontale l'asse di collimazione dello strumento (retta che unisce il centro del reticolo con il centro dell'obbiettivo) in modo automatico, minimizzando quindi gli errori da parte dell'operatore.&lt;br&gt;\n\u00c8 costituito da un sistema di prismi, un sistema pendolare, e uno smorzatore di oscillazioni.\nFunzionamento.\nOgni compensatore ha un campo d'applicazione, di circa 15\".&lt;br&gt;\n\u00c8 quindi necessario portare manualmente l'asse di collimazione prossimo all'orizzontale.&lt;br&gt;\nQuesto si fa centrando la livella dello strumento.&lt;br&gt;\nIn questo modo si \u00e8 entrati nel campo d'azione del compensatore che ora pu\u00f2 entrare in funzione e assicurare l'orizzontalit\u00e0 dell'asse con una miglior precisione.&lt;br&gt;\nLo smorzatore d'oscillazioni serve a non avere disturbi nelle letture e a non dover attendere a lungo per la stabilizzazione dei pendoli.\nNelle misurazioni, permane sempre un errore residuo di rettifica, proporzionale alla sensibilit\u00e0 del compensatore, che generalmente varia da 0.2\" a 0.5\"."}
{"id": "1058283", "revid": "466539", "url": "https://it.wikipedia.org/wiki?curid=1058283", "title": "American League of Professional Baseball Clubs", "text": "L'American League of Professional Baseball Clubs, o semplicemente American League (AL), \u00e8 una delle due \"top league\" che, insieme alla pi\u00f9 antica National League (NL), forma la Major League Baseball, lega professionistica di baseball statunitense. Chiamata talvolta \"Junior Circuit\" deve tale nomignolo al fatto di aver ottenuto il titolo di \"major league\" nel 1901, 25 anni dopo la nascita della National League, detta invece \"Senior Circuit\".\nI campioni in carica dell'American League sono i Tampa Bay Rays, vincitori dell'American League Championship Series 2020 contro gli Houston Astros.\nStoria.\nPrima dell'American League.\nLa diffusione del baseball su gran parte del territorio nord-americano risale alla prima met\u00e0 dell'800. La leggenda vuole che la prima partita ufficiale sia stata organizzata da un cadetto di West Point, Abner Doubleday a Cooperstown, NY, tra due selezioni locali nel 1839. Ben presto il nuovo sport si diffuse in varie zone degli Stati Uniti e diverse squadre nacquero, sia come associazioni cittadine, sia come compagini universitarie. Il 17 marzo 1871 nacque cos\u00ec la prima lega professionistica americana di baseball, la National Association of Professional Base Ball Players. Da quella data solitamente si fa cominciare la storia della Major League Baseball. Qualche anno pi\u00f9 tardi, nel 1876 venne fondata una nuova lega, la National League of Base Ball Clubs, pi\u00f9 semplicemente National League, destinata a sostituire la precedente che stava subendo una crisi organizzativa. La National League si impose subito come la lega pi\u00f9 potente e prestigiosa, diffusa sull'intero territorio nazionale, garantendosi il titolo di \"major league\". Negli anni che seguirono altre leghe si diffusero a tal punto da imporsi a livello nazionale come la National League: tra queste si ricordano la American Association (AA) e la Union Association. In particolare la prima ottenne presto il titolo di \"major league\" cosa che nel 1883 port\u00f2 ad uno storico accordo con la National League con cui veniva tra le altre cose istituita una serie finale tra le squadre campioni delle due leghe, incontro che ben presto prese il nome di World Series. Nonostante questo la American Association dovette cedere alla migliore organizzazione e al dominio della National League (7 vittorie su 8 alle World Series) e nel 1891 cess\u00f2 la propria attivit\u00e0.\nLa nascita dell'American League.\nCon la fine dell'attivit\u00e0 dell'American Association, la National League rimase l'unica \"major\" sull'intero territorio nazionale. Nonostante questo privilegio verso la fine del secolo la lega attravers\u00f2 un difficile momento economico e si vide costretta a ridimensionare la propria grandezza, introducendo un tetto per gli ingaggi dei giocatori e la riduzione del numero delle squadre da dodici ad otto. Alcune delle squadre pi\u00f9 importanti della National League furono perci\u00f2 escluse dal nuovo campionato, tra cui i forti Baltimore Orioles (da non confondere per\u00f2 con gli attuali, bens\u00ec antenati degli attuali New York Yankees). Fu cos\u00ec che Ban Johnson, presidente della Western League, un'importante \"minor league\" del Midwest, decise di allargare la propria lega a tutto il territorio nazionale, ospitando le squadre escluse dalla National League e trasformando la Western in American League. Nel 1901 l'American League ottenne cos\u00ec il riconoscimento di \"major league\".\nLa neonata lega si dimostr\u00f2 subito una rivale di tutto rispetto per la National League. Prendendo rispettivamente i nomignoli di \"Junior Circuit\" e \"Senior Circuit\", le due leghe si affrontarono su diversi fronti, primo fra tutti quello relativo agli ingaggi dei giocatori. L'American League poteva infatti contare su fresche forze economiche, riuscendo ad attirare immediatamente i migliori giocatori della lega rivale ed offrendo subito un campionato di ottimo livello. Nel 1903, per frenare i contrasti, i due presidenti Ban Johnson ed Henry Pullman firmarono uno storico accordo, il \"National Agreement\", in cui tra le altre cose stabilirono che le due leghe potevano entrambe fregiarsi del titolo di \"major league\", che rimanevano ufficialmente separate ma prevedendo regole e leggi comuni e un calendario il pi\u00f9 possibile simile. Fu poi deciso che le squadre campioni di entrambe le leghe si sarebbero sfidate in una serie di gare di post-season che presero il nome, gi\u00e0 in uso in precedenza per le sfide tra AA e NL, di World Series. Le prime World Series disputate videro contrapporsi i Boston Red Sox dell'American League ed i Pittsburgh Pirates della National League con la vittoria finale di Boston. L'anno successivo la National League fu vinta dai New York Giants il cui proprietario John T. Brush, che qualche anno prima si era opposto allo spostamento dei Baltimore Orioles dell'American League a New York, si rifiut\u00f2 di far scendere la propria squadra in campo per la serie finale. L'anno successivo i Giants si ripeterono conquistando il titolo della propria lega e scesero regolarmente in campo per le World Series, vincendole contro i Philadelphia Athletics. Il 1904 fu quindi il primo anno in cui le World Series non si svolsero, si fermarono solo in una seconda occasione novant'anni dopo per il lock-out, uno sciopero dei giocatori, nel 1994.\nIl primo trasferimento avvenne nel 1902 con i Milwaukee Brewers che traslocarono a Saint Louis diventando i St. Louis Browns. L'American League fu formata dalle stesse otto squadre dal 1902 al 1954, quando i St. Louis Browns si trasferirono a Baltimora e furono ribattezzati Baltimore Orioles. Nel 1955 i Philadelphia Athletics si spostarono a Kansas City, passando poi ad Oakland nel 1968. Nel 1961 i Washington Senators divennero Minnesota Twins.\nNel 1961 la lega si allarg\u00f2 a dieci formazioni per la prima volta nella sua storia quando aderirono i Los Angeles Angels e, come gi\u00e0 detto, i Washington Senators. I Los Angeles Angels cambiarono pi\u00f9 volte nome fino al 2016, anno in cui riacquisirono la denominazione originale. La seconda franchigia di Washington si spost\u00f2 al Dallas Fort Worth Metroplex nel 1972 e divennero i Texas Rangers.\nNel 1969 la AL arriv\u00f2 a dodici squadre con i Kansas City Royals ed i Seattle Pilots. (I Pilots rimasero a Seattle solo un anno prima di spostarsi a Milwaukee e diventare i Milwaukee Brewers).\nNel 1977 entrarono nella AL i Seattle Mariners ed i Toronto Blue Jays. Nel 1998 i Tampa Bay Devil Rays debuttarono come franchigia nella american league, tuttavia a causa del trasferimento (il primo nella storia della MLB) dei Milwaukee Brewers dalla American alla National League le squadre partecipanti rimasero 14, mentre quelle della National League salirono a 16.\nDal 2013 con l'arrivo degli Houston Astros provenienti dalla National League le squadre della AL salirono a 15.\nL'attuale American League.\nNel corso degli anni l'American League ha subito, cos\u00ec come la National League, alcune modifiche organizzative, dovute all'incremento delle franchigie e al ridimensionamento della post-season. Nel 1994 la American League \u00e8 stata divisa in tre division, la East, la Central e la West; la post-season \u00e8 stata quindi allungata con l'ingresso ai playoffs delle tre vincitrici delle rispettive division pi\u00f9 la migliore tra le seconde classificate che viene ammessa alla post-season grazie alla cosiddetta wild card. La squadra vincitrice dell'American League si aggiudica il pennant e ottiene il diritto di sfidare la vincitrice della National League alle World Series.\nDalle originali otto squadre si \u00e8 passati negli anni a dieci (1961), a dodici (1969) a quattordici (1977) e l'ultima espansione nel 1998 port\u00f2 una nuova squadra nella lega i Tampa Bay Devil Rays; il numero delle squadre tuttavia rimase invariato a 14 a causa dello trasferimento, a partire dalla stagione stessa, dei Milwaukee Brewers nella National League. Nel 2013 gli Houston Astros passarono alla American League, portando a 15 per ogni lega le squadre partecipanti alla Major League Baseball.\nStatistiche, date e curiosit\u00e0.\nNegli anni l'American League si \u00e8 dimostrata la pi\u00f9 vincente tra le due leghe: al 2017 delle 113 World Series giocate, le squadre dell'AL si sono aggiudicate 65 volte il titolo, perdendolo nelle restanti 48 edizioni.\nI New York Yankees, la pi\u00f9 titolata squadra del baseball americano con 27 vittorie e un totale di 40 partecipazioni alle World Series, milita nell'American League.\nFino al 1997 le squadre dell'American League incontravano le formazioni della National League solo in caso di partite amichevoli di pre-season o nel caso di scontri alle World Series; da quell'anno una variante dei calendari delle due leghe ha previsto una relativa integrazione dei campionati con l'introduzione degli interleague games, incontri tra le leghe, durante il corso della regular-season. La novit\u00e0 ha scatenato in tutto il paese una serie di critiche, soprattutto tra i tradizionalisti, lobby molto influente nel gioco del baseball.\nNel 1998 \u00e8 avvenuto il primo spostamento di lega nella MLB moderna per quanto riguarda una franchigia: infatti i Milwaukee Brewers, che l'anno prima avevano inaugurato gli interleague games, si sono spostati ufficialmente dall'American League alla National League, portando il numero di squadre militanti nell'AL a quattordici.\nIl logo della lega \u00e8 rimasto immutato nel corso degli anni e rappresenta un'aquila che tiene nel becco uno stendardo con i colori nazionali statunitensi, il blu, il rosso ed il bianco, e sovrasta una pallina da baseball contornata da una corona blu. L'unica variante all'originale che si \u00e8 avuta nel corso degli anni \u00e8 il numero delle stelle nella corona, rappresentanti il numero di squadre militanti nella lega, che attualmente sono quindici.\n4 squadre dell'American League hanno disputato tutti i campionati dal 1901 ad oggi e militano ancora nella loro citt\u00e0 di origine e sono i Boston Red Sox, i Chicago White Sox, i Cleveland Indians e i Detroit Tigers. Durante la stagione 2001, anno del centenario dell'American League fu apposto sulle divise di queste squadre, dette \"Charter franchises\", un particolare logo commemorativo, mentre le altre squadre mantennero sulle loro divise il classico logo della lega.\nNumerose sono le rivalit\u00e0 che hanno caratterizzato negli anni la storia dell'American League. Tra queste si ricordano quella tra i Minnesota Twins e gli Oakland Athletics e quella tra i Detroit Tigers ed i Chicago White Sox. Tuttavia la maggiore rivalit\u00e0 che caratterizza l'American League e l'intero baseball americano \u00e8 quella tra i Boston Red Sox ed i New York Yankees. Nata con la cessione di Babe Ruth e con la nascita della \"maledizione del Bambino\" la rivalit\u00e0 ha segnato la storia di entrambe le squadre, risultando sempre presente negli anni soprattutto nelle vittorie dei new yorkesi e nelle sconfitte cocenti di Boston. La stessa \"inversione della maledizione\" avvenuta nel 2004 con la vittoria del pennant dell'AL e poi delle World Series da parte dei Boston Red Sox \u00e8 avvenuta dopo una incredibile rimonta della squadra di Boston ai danni della franchigia di New York."}
{"id": "1058284", "revid": "1872303", "url": "https://it.wikipedia.org/wiki?curid=1058284", "title": "Diospyros", "text": "Diospyros \u00e8 un genere di piante angiosperme dicotiledoni della famiglia Ebenacee. Il genere comprende oltre 700 specie di alberi e arbusti, molto apprezzate per il legno (ebano) e per i frutti a bacca (kaki). In Italia \u00e8 presente solo in coltivazione.\nTassonomia.\nIl genere \"Diospyros\" comprende oltre 700 specie.\nPer la coltivazione rivestono importanza solo alcune: \nalcune tra le specie pi\u00f9 rilevanti sono: \nUsi.\nFrutti.\nMolte specie hanno frutti commestibili. \"Diospyros kaki\" L., il \"kaki\", \"cachi\" o \"loto\" \u00e8 noto in tutto il mondo per i suoi frutti arancioni. Pur essendo una specie originaria di regioni temperato-calde pu\u00f2 essere coltivato nella gran parte del territorio italiano, anche grazie all'uso di portainnesti derivanti da specie affini\nNumerose altre specie hanno uso alimentare, soprattutto localmente; tra queste ricordiamo \"D. lotus\"; \"D. virginiana\", il loto americano; \"D. digyna\", con buccia verde e polpa bianca che a maturit\u00e0 diventa nera; \"D. discolor\", rosso brillante a maturit\u00e0.\nLegno.\nMolte specie sono apprezzate per il legno duro, resistente, spesso di colore molto scuro o addirittura nero. Tra le specie maggiormente apprezzate per il legno si annoverano \"D. ebenum\", \"D. melanoxylon\", \"D. crassiflora\", \"D. celebica\". Tra le specie meno pregiate utilizzate per il legno va menzionata anche \"D. virginiana\".\nAlcune specie vengono utilizzate per estrarre tannini. Tannini per la concia delle pelli venivano estratti dai nativi americani da \"D. texana\".\nFoglie.\nIn India le foglie di \"D. melanoxylon\" servono per la preparazione delle sigarette \"bidi\"."}
{"id": "1058285", "revid": "8065484", "url": "https://it.wikipedia.org/wiki?curid=1058285", "title": "RJ45", "text": ""}
{"id": "1058288", "revid": "28592", "url": "https://it.wikipedia.org/wiki?curid=1058288", "title": "Iaroslavl", "text": ""}
{"id": "1058293", "revid": "1782831", "url": "https://it.wikipedia.org/wiki?curid=1058293", "title": "A Blaze in the Northern Sky", "text": "A Blaze in the Northern Sky \u00e8 il secondo album in studio del gruppo musicale black metal norvegese Darkthrone, pubblicato il 26 febbraio 1992 dalla Peaceville Records.\nDescrizione.\nL'album di debutto dei Darkthrone, \"Soulside Journey\" del 1991, era un disco di death metal di ispirazione svedese. In seguito, la band cominci\u00f2 a scrivere pezzi dall'impronta maggiormente black metal grazie all'influenza di Euronymous, membro fondatore e chitarrista dei Mayhem. La transizione \u00e8 ascoltabile nel demo strumentale \"Goatlord\".\nDopo l'incisione del demo, tre membri del gruppo: Fenriz, Nocturno Culto e Zephyrous, decisero di volersi focalizzare definitivamente su sonorit\u00e0 black metal, oscure e maligne. Il bassista Nilsen non era d'accordo con la svolta stilistica, e quindi lasci\u00f2 la band. Tuttavia, egli accett\u00f2 di registrare le sue parti di basso per l'album in qualit\u00e0 di turnista. \"A Blaze in the Northern Sky\" fu registrato nell'agosto 1991 presso i Creative Studios a Kolbotn; il medesimo studio dove i Mayhem avevano inciso il seminale \"Deathcrush\". In un'intervista, Fenriz disse che l'album era un po' \"affrettato\" e che molte delle canzoni erano costituite da \"riff death metal\" suonati in \"stile black metal\".\nA causa della svolta dei Darkthrone dal death metal al black metal, la Peaceville Records era restia a pubblicare l'album. La casa discografica si aspettava che il gruppo continuasse nel consueto stile esplicitato in \"Soulside Journey\". La Peaceville acconsent\u00ec alla pubblicazione dell'album a condizione che venisse remixato, in quanto lo ritenevano \"troppo debole\". La band allora decise di farlo uscire per l'etichetta Deathlike Silence Productions, di propriet\u00e0 di \u00d8ystein \"Euronymous\" Aarseth. Tuttavia, alla fine la Peaceville accett\u00f2 di pubblicare il disco cos\u00ec com'era, senza remixaggi.\nContenuti.\nCon questo lavoro il gruppo cambi\u00f2 stile, passando dal death al black metal, probabilmente anche a causa dell'avvicinamento a Euronymous dei Mayhem e alla scena che in quegli anni si stava formando attorno al negozio di dischi \"Helvete\" di Oslo. Musicalmente il disco si distacca dalle produzioni black metal del periodo, spesso influenzate dal folk e dalla musica classica, ed \u00e8 caratterizzato da strutture molto semplici e da una produzione volutamente lo-fi. Il titolo dell'album, oltre che essere condiviso dal brano omonimo, \u00e8 menzionato all'inizio della prima traccia, \"Kathaarian Life Code\":\nCaratteristica \u00e8 la produzione lo-fi gi\u00e0 menzionata con i toni acuti fortemente enfatizzati, molto riverbero e solo una piccola rifinitura. Nel complesso, la produzione \u00e8 generalmente considerata molto grezza, allo stesso modo, la voce \u00e8 cambiata dai tipici ringhi profondi del Death metal a un grido acuto, gracchiante, anch'esso sostenuto dal riverbero.\nL'album differisce strutturalmente dal suo predecessore: le canzoni sono pi\u00f9 lunghe e di pi\u00f9 ampio respiro e offrono una variet\u00e0 di riff diversi all'interno dei singoli pezzi. Rimane il forte contrasto tra i tempi veloci e lenti, che \u00e8 ancora pi\u00f9 pronunciato nei pezzi di maggior durata. Oltre alle influenze Death metal, il batterista ha parlato di influenze del classico Heavy metal (\"In the Shadow of the Horns\") e, come lo stesso Fenriz dichiar\u00f2 in un'intervista del 2006, si possono rintracciare nell'album anche delle influenze di musica punk. Inoltre, alcuni riff e la dissonanza generale hanno una certa affinit\u00e0 con il jazz. Infine, alcuni critici musicali hanno rintracciato elementi stilisticamente concreti riconducibili ai Celtic Frost; influenze che si faranno pi\u00f9 evidenti nel futuro album \"Panzerfaust\" (1995).\nIn termini di testi, le tendenze surreali hanno lasciato il posto principalmente a temi pagani e occulti.\nIl bassista Dag Nilsen lasci\u00f2 la band e and\u00f2 ad abitare nelle isole Baleari, e i restanti tre membri del gruppo cambiarono i propri nomi rispettivamente da Ted Skjellum a Nocturno Culto, da Ivar Engar a Zephyrous e da Gylve Nagell a Fenriz.\nCopertina.\nLa copertina dell'album mostra Ivar Enger (Zephyrous), il chitarrista ritmico della band, che emerge minaccioso dall'oscurit\u00e0 truccato con il corpse paint.\nPubblicazione.\nL'album fu pubblicato su etichetta Peaceville Records il 26 febbraio 1992.\n\u00c8 stato ripubblicato pi\u00f9 volte, in versione remasterizzata nel 2003 come edizione digipak con l'aggiunta di un'intervista, nel 2007 in Brasile e Sudamerica e nel dicembre 2009 su vinile con nuove note di copertina scritte da Nocturno Culto.\nLa traccia \"Kathaarian Life Code\" \u00e8 stata inclusa nel film del 2002 \"Demonlover\". L'album \u00e8 dedicato a Euronymous, chitarrista dei Mayhem.\nAccoglienza critica.\nLuca Signorelli gli ha assegnato un voto di 5 su 5 nella recensione dell'album contenuta all'interno di \"Heavy Metal: I moderni\". Anche il critico di All Music Guide Eduardo Rivadavia lo ha votato con 5 stelle su 5, mentre Piero Scaruffi gli ha dato 6.5 su 10 definendolo: \"quasi la versione garage rock del black metal\" e \"il manifesto del black metal scandinavo\".\nNel 2009, \"IGN\" incluse \"A Blaze in the Northern Sky\" nella lista \"10 Great Black Metal Albums\" da loro redatta, mentre nel 2007 in un articolo la rivista \"Decibel\" defin\u00ec il disco \"il primo grande album death/black metal\". \"Kerrang!\" defin\u00ec \"A Blaze in the Northern Sky\" \"uno spartiacque oscuro per il genere black metal\". \u00c8 stato inserito in 3\u00aa posizione nella lista dei \"Migliori album Black Metal secondo Decibel\" e alla posizione numero 22 nella lista dei \"Migliori album Black Metal secondo Loudwire\"."}
{"id": "1058294", "revid": "237256", "url": "https://it.wikipedia.org/wiki?curid=1058294", "title": "Fyodor Grigorievich Volkov", "text": ""}
{"id": "1058299", "revid": "15756", "url": "https://it.wikipedia.org/wiki?curid=1058299", "title": "Robert de Vis\u00e9e", "text": "Compare tra i protagonisti del romanzo \"Imprimatur\".\nBiografia.\nLe origini di Robert De Vis\u00e9e sono sconosciute, sebbene sia stato ipotizzato che il suo cognome sia di origine portoghese.\nProbabilmente studi\u00f2 con Francesco Corbetta e nel 1680 inizi\u00f2 a suonare in formazioni da camera alla corte di Luigi XIV. \u00c8 anche menzionato, nel 1709, come cantante nell'orchestra da camera reale, e nel 1719 divenne insegnante di chitarra di Luigi XV.\nSecondo quanto riportato da Jean-Jacques Rousseau, a corte suonava anche la viola da gamba.\nOpere.\nDe Vis\u00e9e ha scritto due libri di musica per chitarra che contengono dodici suite in tutto: \"Livre de guitare d\u00e9di\u00e9 au roy\" (Parigi, 1682) e \"Livre de pi\u00e9ces pour la guitare\" (Parigi, 1686). Importante anche la collezione di pezzi per tiorba e liuto \"Pi\u00e8ces de th\u00e9orbe et de luth\" (Parigi, 1716), adatti ad essere suonati anche in complessi da camera. Nei manoscritti si trovano anche altre composizioni per tiorba e liuto (specialmente nel manoscritto Saizenay). Rebours 2000\nL'indice completo delle composizioni per chitarra di Robert De Vis\u00e9e comprende:\n\"Livre de Guitarre, dedie au Roy\" (1682)\n\"Livre de Pieces pour la Guitarre\" (1686) \nManoscritti:"}
{"id": "1058300", "revid": "1612824", "url": "https://it.wikipedia.org/wiki?curid=1058300", "title": "Tj\u00f6rnin", "text": "Tj\u00f6rnin \u00e8 un piccolo lago situato all'interno del territorio urbano di Reykjav\u00edk, la capitale dell'Islanda; nonostante le sue ridotte dimensioni \u00e8 uno dei pi\u00f9 noti dell'isola, grazie alla sua posizione nel centro cittadino, presso il palazzo comunale e in prossimit\u00e0 di diversi musei. Gli stessi edifici dell'Universit\u00e0 d'Islanda sorgono nei dintorni.\nIl lago ghiaccia d'inverno, ma le autorit\u00e0 provvedono a convogliare acque termali calde in modo da mantenere una zona priva di ghiaccio, per gli uccelli acquatici, specialmente papere, cigni e oche."}
{"id": "1058306", "revid": "287204", "url": "https://it.wikipedia.org/wiki?curid=1058306", "title": "Peneo (fiume)", "text": ""}
{"id": "1058307", "revid": "1305772", "url": "https://it.wikipedia.org/wiki?curid=1058307", "title": "Ostrovskij", "text": ""}
{"id": "1058319", "revid": "767487", "url": "https://it.wikipedia.org/wiki?curid=1058319", "title": "Peneo (fiume del Peloponneso)", "text": "Il Peneo (in greco \u03a0\u03b7\u03bd\u03b5\u03b9\u03cc\u03c2, o Pineus) \u00e8 un fiume del Peloponneso, Grecia, lungo 70 km. Probabilmente non ebbe un nome prima della caratterizzazione mitologica del dio Peneo. Nasce dal Monte Erimanto (Olonos), e sfocia in una baia, a sud-ovest di Gastouni, facente parte del Mare Ionio. Il fiume scorre attraverso la parte sud della piana di Ilia."}
{"id": "1058323", "revid": "78273", "url": "https://it.wikipedia.org/wiki?curid=1058323", "title": "Isola di Sant'Erasmo", "text": ""}
{"id": "1058325", "revid": "88740", "url": "https://it.wikipedia.org/wiki?curid=1058325", "title": "Ferry", "text": ""}
{"id": "1058326", "revid": "599013", "url": "https://it.wikipedia.org/wiki?curid=1058326", "title": "Faxafl\u00f3i", "text": "Il Faxafl\u00f3i (in lingua islandese: \"Baia di Faxi\") \u00e8 un'ampia baia situata nell'Islanda sudoccidentale, fra le penisole di Sn\u00e6fellsnes e Reykjanes.\nDescrizione.\nFaxafl\u00f3i \u00e8 la baia pi\u00f9 grande dell'Islanda e sulle sue rive si trova Reykjav\u00edk, la capitale islandese situata sulle sue coste meridionali. In buone condizioni di visibilit\u00e0 dalla capitale \u00e8 possibile vedere ad occhio nudo la penisola di Akranes, verso nord-est, e addirittura il ghiacciaio Sn\u00e6fellsj\u00f6kull, distante circa 120 km.\nIl Faxafl\u00f3i \u00e8 da sempre fonte di sostentamento per le popolazioni che ne abitano le coste; in passato era comune osservare numerosi pescatori intenti a praticare la loro attivit\u00e0 a ridosso delle coste, su piccole imbarcazioni, mentre oggi le dimensioni delle barche da pesca sono notevolmente cresciute, e l'attivit\u00e0 viene praticata principalmente al largo.\nDenominazione.\nIl Faxafl\u00f3i prende il nome da Faxi delle Ebridi, uno degli uomini che accompagnarono Hrafna-Fl\u00f3ki Vilger\u00f0arson nel suo viaggio in Islanda. Secondo il Landn\u00e1mab\u00f3k, il libro degli insediamenti in Islanda, all'epoca la baia venne denominata \"Faxa\u00f3s\" (\"estuario di Faxi\").\nDiramazioni.\nDalla baia di Faxafl\u00f3i si diramano una serie di fiordi, di cui i principali sono: Borgarfj\u00f6r\u00f0ur, Hvalfj\u00f6r\u00f0ur, Kollafj\u00f6r\u00f0ur e Hafnarfj\u00f6r\u00f0ur.\nStoria.\nAll'interno del Kollafj\u00f6r\u00f0ur si trova l'isoletta di Vi\u00f0ey. L'isola \u00e8 abitata stabilmente dal 1943, ma reca le tracce di insediamenti precedenti che si sarebbero stabiliti sul suo territorio fin dal X secolo; nel corso del XII secolo vi venne costruita una cappella, e nel 1225 avvenne la fondazione di un monastero, che venne sciolto solo con la Riforma del XVI secolo. L'isola, che ancora ospita i resti dell'antico insediamento, pu\u00f2 essere raggiunta dai turisti tramite un traghetto che la collega al porto di Reykjav\u00edk."}
{"id": "1058328", "revid": "124080805", "url": "https://it.wikipedia.org/wiki?curid=1058328", "title": "Teatro comunale (Firenze)", "text": "Il Teatro Comunale di Firenze si trovava in Corso Italia ed \u00e8 stato il secondo teatro della citt\u00e0 per capienza, dopo il Teatro del Maggio Musicale Fiorentino. Nel complesso esso occupava circa mezzo isolato prospettando a sud su Corso Italia, a ovest e a nord su via Magenta e via Solferino. Faceva parte del complesso anche un \"Ridotto\" chiamato \"Piccolo Teatro\" che pu\u00f2 accogliere fino a poco meno di 600 spettatori. La denominazione di \"Comunale\" risale al 1933.\nE' stato demolito nel 2021.\nStoria.\nLe complesse vicende che ruotano attorno alla costruzione dell'attuale Teatro comunale del Maggio musicale fiorentino affondano le proprie origini nella seconda met\u00e0 dell'Ottocento, mentre si pongono le premesse per una radicale trasformazione del volto urbano della citt\u00e0 conseguente al trasferimento della capitale d'Italia a Firenze.\nFin dal 1861 si costitu\u00ec la \"Societ\u00e0 anonima del regio politeama Vittorio Emanuele II\" allo scopo di costruire un grande anfiteatro nell'allora corso Vittorio Emanuele. Nello stesso anno vennero iniziati i lavori di costruzione su progetto dell'ing. Telemaco Buonaiuti, gi\u00e0 autore di altri due spazi teatrali, il Politeama di Barbano (1852) e il teatro Pagliano (1854).\nAnticamente consisteva di una sola platea all'aperto (detta \"Arena Fiorentina\") in una zona a ridosso delle antiche mura cittadine, ma all'esterno. Fu coperta su progetto dell'architetto Telemaco Bonaiuti nel periodo di Firenze capitale (1865-1871) e prese allora il nome di \"Politeama fiorentino\". Il 17 maggio 1862 il nuovo edificio venne inaugurato alla presenza di circa 7000 persone.\nAppena un anno dopo la sua inaugurazione il nuovo Politeama, durante una festa da ballo, fu colpito da un tremendo incendio che distrusse il palcoscenico e provoc\u00f2 gravi danni sia alle strutture che alle persone. Riparati i danni, a partire dal 1864 il teatro riprese una intensa programmazione incentrata, per la musica, su autori quali Verdi e Meyerbeer, Gomez e Donizetti, Cimarosa e Haley e per il dramma su alcune delle pi\u00f9 importanti compagnie drammatiche della seconda met\u00e0 dell'800, quali quelle di Rossi, Emanuel, Salvini e Pezzana.\nAveva all'epoca una facciata in stile neoclassico. Il teatro venne distrutto da un incendio a un anno dall'inaugurazione e prontamente ricostruito. Negli anni successivi l'arena fu sottoposta a vari interventi di rinnovamento e adeguamento e nel 1881 venne ricondotta alla configurazione di teatro coperto per opera dell'architetto Galanti.\nNel 1882, su progetto dell'ingegner Guglielmo Galanti, si realizz\u00f2 la copertura dell'arena con una struttura metallica, e l'attivit\u00e0 teatrale continu\u00f2 molto intensa: solo nel 1896 vennero programmate 70 recite con opere quali \"Cavalleria rusticana\", \"Zanetto\", \"Pagliacci\", \"La traviata\", \"Il trovatore\", \"I pescatori di perle\", e due balli, \"Excelsior e Pietro Micca\".\nNel frattempo il Politeama pass\u00f2 in propriet\u00e0 a una accademia per poi essere acquistato, nell'agosto del 1910, dalla Societ\u00e0 Anonima Teatrale (privata) che apporta ulteriori miglioramenti alla struttura. \nDa questo momento l'attivit\u00e0 del teatro vide alternarsi stagioni pi\u00f9 o meno fortunate con la sola sospensione degli spettacoli tra il 1917 e il 1918 quando la vasta sala fu requisita dal Ministero della guerra per essere destinata a magazzino del vestiario militare.\nNel 1916 avviene la prima assoluta di \"L'ultimo dei Mohicani\" di Paul Hastings Allen.\nParticolarmente intenso \u00e8 stato il decennio postbellico nel quale la programmazione di numerose opere liriche, del repertorio tradizionale e contemporaneo, ha portato a ricchi allestimenti scenici e alla presenza dei pi\u00f9 affermati cantanti. Da segnalare, infine, che questo periodo di ripresa dell'attivit\u00e0 del teatro si \u00e8 conclusa con la formazione della \"Stabile Orchestrale Fiorentina\" che, fondata e costruita dal maestro Vittorio Gui, ha tenuto il suo primo concerto nel dicembre del 1928. In quell'occasione si verific\u00f2 una svolta decisiva che porta il Politeama a divenire il maggiore teatro per gli spettacoli lirici e musicali della citt\u00e0, tanto da entrare a far parte del patrimonio pubblico. Nel 1929 divenne infatti di propriet\u00e0 dell'amministrazione comunale che lo acquist\u00f2 per una spesa di lire 3.640.000. Contemporaneamente ne fu cambiato il nome in Teatro comunale Vittorio Emanuele II.\nIl comune avvi\u00f2 subito i primi lavori di adeguamento che consisterono principalmente nel consolidamento della copertura e nella sistemazione delle sale per il pubblico e dei camerini per gli artisti.\nNel 1932 furono apportate modifiche alla struttura del palcoscenico e costruito un fabbricato con fronte in via Solferino per i servizi annessi; inoltre si realizzarono due nuovi scaloni di accesso alle gradinate in sostituzione dell'unico fino ad allora esistente. Infine furono rinnovati gli impianti di riscaldamento e ventilazione.\nMa fu nel 1933, anno in cui viene istituito il Maggio musicale fiorentino, che si decise di sottoporre il teatro a un restauro radicale. Il progetto \u00e8 redatto dall'ing. Alessandro Giuntoli, capo dell'Ufficio edilizia del comune che ne dirige anche i lavori, con la sorveglianza del marchese Migliore Torrigiani, presidente della commissione lavori. \nLa parte del progetto architettonico esecutivo fu invece affidata all'architetto Aurelio Cetica e la parte scultorea \u00e8 curata da Mario Moschi e Bruno Innocenti. \nIl primo realizz\u00f2 le figure decorative esterne e interne ai vestiboli, mentre al secondo si occup\u00f2 delle sette figure ad altorilievo sull'arco del boccascena. Infine Dino Tofani esegu\u00ec le decorazioni della lanterna del soffitto con la collaborazione di Donatello Bianchini.\nIl 24 dicembre 1933 avviene la prima assoluta di Sardegna (poema sinfonico) di Ennio Porrino diretta da Fernando Previtali, il 2 aprile 1934 della Sinfonia n. 1 \"in quattro tempi, come le quattro stagioni\" di Gian Francesco Malipiero diretta da Alfredo Casella e nel 1935 di Orseolo (opera) di Pizzetti.\nLa vita del nuovo organismo architettonico dur\u00f2 poco pi\u00f9 di dieci anni. Il 1\u00ba maggio 1944 il Teatro venne infatti gravemente danneggiato dai bombardamenti aerei che cercavano di colpire i vicini depositi delle ferrovie.\nLa parte del palcoscenico, comprese le relative attrezzature, fu completamente devastata dalle fiamme ma grazie alla cortina tagliafuoco del boccascena l'incendio causato dalle bombe fu circoscritto, evitando il suo propagarsi al resto dell'edificio che rimase praticamente intatto. \nLa nuova amministrazione comunale intervenne immediatamente per affrontare il problema della ricostruzione e in poco pi\u00f9 di un anno il teatro fu riaperto al pubblico.\nIl 4 novembre 1945 avvenne la prima assoluta della Sinfonia n. 3 \"delle campane\" di Malipiero diretta da Igor Markevich, nel 1949 di Vanna Lupa di Pizzetti, nel 1950 di Il prigioniero (opera) di Dallapiccola, nel 1951 la prima esecuzione scenica d'un'altra opera di Pizzetti, Ifigenia, e nel 1952 la prima assoluta di \"Don Chisciotte\" di Vito Frazzi.\nL'intensa attivit\u00e0 del Comunale si protrasse tranquillamente fino al 1957 quando la commissione provinciale di vigilanza sui locali di pubblico spettacolo ordin\u00f2 la sospensione di ogni manifestazione dalla fine del Maggio musicale dello stesso anno.\nLa necessit\u00e0 di lavori di consolidamento, gi\u00e0 emersa in seguito a un sopralluogo effettuato dalla stessa commissione, era stata confermata anche da una relazione della sottocommissione tecnica presieduta dall'ingegnere capo del Genio civile nella quale si affermava che la struttura portante delle gradinate e del loggione non era pi\u00f9 adatta a garantire l'incolumit\u00e0 del pubblico, senza interventi di restauro. Si imponevano pertanto notevoli opere di demolizione e ricostruzione. Inoltre, le gradinate e il loggione stessi costruiti nel 1882 con criteri ormai superati, non rispondevano pi\u00f9 alle attuali esigenze tanto che fin dal 1955 la commissione amministratrice dell'Ente chiede all'ing. Alessandro Giuntoli di studiare un progetto d'ammodernamento della sala degli spettacoli.\nCon deliberazione del 25 settembre 1957 venne affidato l'incarico di elaborare il progetto esecutivo al Giuntoli che si avvalse della collaborazione dell'architetto Corinna Bartolini. I lavori, iniziati nel 1958, durarono circa tre anni.\nSi tratt\u00f2 di una radicale ricostruzione della sala e degli annessi per il pubblico non prevista dal progetto ma dimostratasi indispensabile in corso d'opera poich\u00e9 vennero riscontrate imperfezioni costruttive nelle strutture del 1882 e cedimenti statici causati dal bombardamento aereo del 1944.\nRiapr\u00ec l'8 maggio 1961 ed il 25 maggio avvenne la prima assoluta di \"Il mercante di Venezia\" di Mario Castelnuovo-Tedesco diretta da Franco Capuana con Rosanna Carteri e Renato Capecchi.\nFu di nuovo gravemente danneggiato dall'Alluvione di Firenze, prima di venire ricostruito nelle forme attuali nel 1966 su disegno sempre di Alessandro Giuntoli: una vasta platea e due grandi gallerie semicircolari di palchetti, per un totale di 2.003 posti a sedere.\nNel 1970 avviene la prima assoluta di \"Persefone\" di Roberto Lupi diretta da Bruno Bartoletti con Luigi Vannucchi, Elena Zareschi, Enzo Tarascio e Checco Rissone, nel 1971 di \"Raramente\" di Sylvano Bussotti, nel 1973 di \"Visage\" di Luciano Berio e nel 1978 di \"Invito a nozze\" di Lorenzo Ferrero ed \"Actus III\" di Azio Corghi.\nInfine, nei primi anni ottanta, si sono eseguiti altri lavori di adeguamento e rinnovamento agli impianti tecnici, al palcoscenico, ai sistemi di sicurezza e all'arredo interno.\nIn questa occasione (1983-1984) lo spazio del Ridotto \u00e8 stato interessato da lavori di trasformazione radicale su progetto dell'architetto Aldo Vezzali.\nNel 1988 avviene la prima assoluta di \"L'ispirazione\" di Bussotti.\nNegli anni 2000 venne pi\u00f9 volte indetta un'asta pubblica per vendere il teatro Comunale (in cui potrebbero essere realizzati appartamenti di lusso), in modo da finanziare il nuovo principale grande teatro della citt\u00e0, il parco della musica e della cultura; infatti il comune di Firenze da parte sua dovrebbe finanziare la nuova struttura con 42,2 milioni di euro (gli altri soldi saranno finanziati da Stato e Regione Toscana), cifra che ci si aspetta di ottenere dalla vendita proprio del teatro comunale, anche se a tutt'oggi (ottobre 2014) nessuna asta pubblica \u00e8 ancora andata a buon fine.\nNella stagione 2014 del Maggio Musicale Fiorentino fu usato insieme al nuovo Teatro dell'Opera; dal 2015 \u00e8 entrato invece a pieno regime il secondo, che ha sostituito quindi il vecchio Comunale.\nDemolizione.\n\u00c8 in corso un progetto che trasformer\u00e0 il sito del teatro in una residenza ad appartamenti di lusso. Nel 2021 si \u00e8 proceduto con la demolizione del tetto e di tutta la sala teatrale, compresi la platea, le gallerie, il palcoscenico e gli ambienti di servizio. \nEsibizioni celebri.\nQuale cuore pulsante del Maggio Musicale Fiorentino, vi si sono esibiti grandi nomi della musica classica e operistica e del balletto internazionale: Vittorio Gui, Bruno Walter, Wilhelm Furtw\u00e4ngler, Dimitri Mitropoulos, Zubin Mehta, von Karajan, Riccardo Muti, Maria Callas, Pietro Mascagni, Richard Strauss, Paul Hindemith, B\u00e9la Bart\u00f3k, Igor' F\u00ebdorovi\u010d Stravinskij, Luigi Dallapiccola, Luigi Nono, Karlheinz Stockhausen, Luciano Berio, ecc. Tra i registi vanno ricordati Max Reinhardt, Gustaf Gr\u00fcndgens, Luchino Visconti, Franco Zeffirelli, Luca Ronconi, Bob Wilson, Giorgio De Chirico ed Oskar Kokoschka.\nDescrizione.\nContesto urbanistico.\nL'edificio del teatro comunale \u00e8 situato ai margini della citt\u00e0 storica e ricade in una zona il cui aspetto risulta fortemente caratterizzato dalle rivoluzionarie operazioni urbanistiche di Firenze capitale attuate dal piano Poggi. Esso si colloca pertanto all'interno di un tessuto consolidato e storicizzato la cui architettura costituisce ormai una testimonianza di valore documentario.\nTuttavia al momento della costruzione, la scelta dell'area, posta ai limiti del Parco delle Cascine, apparve inadeguata in quanto eccessivamente decentrata rispetto al centro storico tradizionalmente identificato come lo spazio dedicato alle attivit\u00e0 culturali e in particolari teatrali.\nEsterno.\nI successivi rifacimenti, ristrutturazioni e ammodernamenti cui il teatro \u00e8 stato sottoposto dalla nascita ad oggi, attraverso un cammino costellato da vicende sfortunate, ne fanno un organismo architettonicamente frammentario come rivela la disomogeneit\u00e0 dei fronti prospettanti su corso Italia, via Magenta e via Solferino. Soltanto nella partizione della facciata principale \u00e8 possibile leggere ancora l'impostazione dell'originaria costruzione ottocentesca e questo \u00e8 l'aspetto che principalmente rende l'attuale fabbrica in sintonia con il contesto ambientale circostante.\nNon mancano comunque elementi dissonanti quali la presenza della posticcia scala metallica in via Magenta, realizzata negli anni ottanta per l'adeguamento alle norme di sicurezza, e della costruzione in lamiera ondulata addossata al volume del palcoscenico in via Solferino, sorta negli anni sessanta con carattere provvisorio e, fino alla fine dell'utilizzo teatrale, non smantellata poich\u00e9 divenuta spazio d'uso indispensabile in fase di montaggio delle scene.\nL'impianto volumetrico del teatro \u00e8 il risultato dell'aggregazione di pi\u00f9 corpi di fabbrica che accanto all'edificio principale, destinato agli spettacoli, vede inglobate costruzioni annesse contenenti tutte quelle funzioni complementari all'attivit\u00e0 del teatro stesso.\nL'aspetto formale che caratterizza i fronti rivela piuttosto chiaramente la derivazione di tale architettura dai vari rimaneggiamenti avvenuti in epoche diverse.\nSebbene della primitiva fabbrica non resti che la partizione della facciata principale - semplificata principalmente nel trattamento dei paramenti murari - in essa \u00e8 ancora possibile cogliere quegli aspetti tipici del linguaggio ottocentesco di impronta neoclassica. Nella fascia basamentale del piano terra, trattata a finto bugnato, si aprono sette aperture ad arco. Lo stesso schema \u00e8 ripetuto al primo piano dove le finestre con balaustra sono intervallate da piccole semicolonne \"ioniche\". Conclude il prospetto una veletta di coronamento che scherma la retrostante copertura a capanna.\nIn adiacenza alla facciata principale si sviluppa quella del volume contenente il Piccolo Teatro, ristrutturata negli anni cinquanta, priva di qualsiasi connotato caratterizzante e legata visivamente alla precedente dalla sola continuit\u00e0 della pensilina in ferro.\nUgualmente scarno e privo di identit\u00e0 \u00e8 il prospetto laterale, mortificato dalla presenza della scala di sicurezza aggiunta durante i lavori di adeguamento condotti negli anni ottanta.\nMaggiormente caratterizzato risulta invece il volume del palcoscenico posto in angolo fra via Magenta e via Solferino che emerge per la sua notevole altezza pari a circa 34 metri. Esso \u00e8 risolto con un linguaggio molto depurato senza aggetti e con tagli netti.\nInterno.\nVarcato l'ingresso principale si accede a un atrio alla cui destra si trovano le biglietterie e dal quale si sviluppano due scalinate simmetriche che conducono al foyer della prima galleria. Superato l'atrio al piano terra si giunge al foyer della platea sul quale si apre anche l'ingresso alla saletta del ridotto.\nCiascuno dei tre ordini di posti \u00e8 dotato di un proprio bar, guardaroba e servizi. Il grande invaso a conchiglia della sala \u00e8 coperto da un controsoffitto concavo tempestato di proiettori luminosi (faretti) incassati. Essa accoglie 884 posti di cui 198 nei palchi laterali mentre i due ordini superiori di gallerie ne contengono circa 1200.\nIl Ridotto.\nLo spazio, nel tempo denominato \"Piccolo Teatro Comunale\", presenta una superficie di 480\u00a0m\u00b2, 190 destinati a palcoscenico e 290 a platea, un golfo mistico di 50\u00a0m\u00b2 e una galleria a gradoni di 230\u00a0m\u00b2, con 150 posti; la platea, invece, per spettacoli a scena tradizionale, pu\u00f2 ospitare fino a 363 posti; il palcoscenico, concepito con criteri innovativi (\u00e8 dilatabile in profondit\u00e0 da un minimo di 9 metri a un massimo di 18 metri; il golfo mistico presente nella forma tradizionale quando il palcoscenico \u00e8 nella profondit\u00e0 di 13 metri, pu\u00f2 scomparire completamente rialzandone il calpestio alla quota del pavimento della platea; infine la graticcia portante di servizio prosegue dal palcoscenico in sala fino a 8 metri dalla parete di fondo sala) \u00e8 dotato anche di una tribuna telescopica capace di ospitare altri 84 posti, che portano cos\u00ec la capienza totale massima del Piccolo Teatro Comunale a 587 posti.\nCos\u00ec concepito presenta le caratteristiche di una struttura polivalente dove si ospitavano non solo le iniziative collaterali a quelle del teatro, quali spettacoli per le scuole, anteprime e conferenze, ma anche riprese televisive, prove d'orchestra, balletto in platea."}
{"id": "1058329", "revid": "36426", "url": "https://it.wikipedia.org/wiki?curid=1058329", "title": "Von Karajan", "text": ""}
{"id": "1058331", "revid": "287204", "url": "https://it.wikipedia.org/wiki?curid=1058331", "title": "Sergio Ferrentino", "text": "Ha lavorato per 15 anni a Radio Popolare di Milano, dove \u00e8 stato Direttore dei programmi e ha ideato e condotto trasmissioni come \"Borderline\", \"Bar Sport\", \"Notturnover\" e \"Vaghe stelle dell'orsa\". Ideatore e conduttore, tra le altre trasmissioni, di \"Caterpillar\", che ha condotto fino al 2000 (647 puntate) insieme a Massimo Cirri. \nNel 2000 passa alla conduzione di \"Catersport (oltre 1000 puntate)\" di cui \u00e8 ideatore, regista e co-conduttore insieme a Giorgio Lauro, Marco Ardemagni e Luca Gattuso. Dal 2000 si dedica all\u2019insegnamento (Scuola Holden, IULM, Universit\u00e0 degli Studi di Siena, Universit\u00e0 Cattolica del Sacro Cuore) e alla drammaturgia radiofonica (RSI Rete Due). Nel febbraio 2011 crea Fonderia Mercury, casa di produzione di radiodrammi e audiodrammi per il teatro, che si occupa della contaminazione tra recitazione teatrale, tecnica radiofonica e diffusione web.\nBiografia.\nRadio.\nHa iniziato la sua carriera radiofonica nel 1979, realizzando e dirigendo RadiOlona Popolare a Legnano. Nel marzo 1981 entra a Radio Popolare di Milano, di cui sar\u00e0 animatore per quindici anni. Dal 1997 al 2012 collabora con Rai Radio 2, dal 2003 con RSI Rete Due e nel 2012 con Radio 24.\nRadio Popolare.\nNel 1983 diventa direttore dei programmi di Radio Popolare di cui \u00e8 anche membro del CdA e d\u00e0 vita alla trasmissione \"Bar Sport\" dalla quale nascer\u00e0 in seguito la Gialappa's Band.\nNel 1985 incontra Massimo Cirri con cui realizza trasmissioni come SottoVotoSpinto e Borderline (346 puntate) che dar\u00e0 vita a tre edizioni del Bordertrophy, caccia al tesoro radioguidata.\nNel 1987, insieme a Carlo Taranto, Giorgio Gherarducci e Marco Santin (futura Gialappa's Band), la trasmissione \"Bar Sport\" (di cui \u00e8 autore, conduttore e regista) vince il premio \u201cIl Futuro della Comunicazione\u201d (in giuria Bettetini, Calabrese e Cesareo).\nNel 1996 \u00e8 direttore artistico e coordinatore delle iniziative per i 20 anni di Radio Popolare.\nHa commentato per Radio Popolare le Olimpiadi di Los Angeles, Seul, Barcellona e Atlanta.\nA giugno del 2004 ritorna a Radio Popolare per EuroBarSport 2004.\nPeriodicamente, per i campionati europei e Mondiali di calcio, \u00e8 tornato a condurre \"Bar Sport\" su Radio Popolare, annunciando il suo abbandono della trasmissione in occasione della vittoria dell'Italia ai mondiali di Germania nel luglio 2006.\nRai Radio.\nNel gennaio 1997 si trasferisce a Rai Radio 2, iniziando la conduzione di Caterpillar di cui \u00e8 anche ideatore, autore e regista. Condurr\u00e0 la trasmissione fino al 2000 per 676 puntate.\nLa trasmissione nel 1998 vince, nella sezione radiofonia, il premio per la \u201cSatira Politica\u201c a Forte dei Marmi e sempre per la satira vincer\u00e0 il \u201cPassatore 2000\u201d a Forlimpopoli.\nNel 1998 e nel 2000 segue la direzione artistica e il coordinamento del CaterRaduno: a Brisighella si contano in tre giorni 20.000 presenze e 25.000 al CateRadue a Cervia.\nNel 2000 commenta, a Rai Radio 2, le Olimpiadi di Sydney\n\u00c8 curatore di tre compilation tratte dalle musiche della trasmissione Caterpillar. Da settembre 2000 \u00e8 autore e regista di Catersport, su Rai Radio 2, che conduce con Marco Ardemagni, Luca Gattuso e Giorgio Lauro: con Catersport si sta avvicinando alle 1200 puntate.\nNel giugno 2001 per Rai Radio 3 realizza la regia e l'adattamento di tre radiodrammi scritti degli allievi della scuola Holden che vengono trasmessi in diretta dal teatro Gobetti, recitati da attori del teatro Stabile di Torino.\nPer Rai Radio 3, a febbraio e marzo 2002, firma l'adattamento radiofonico e la regia di 'Radio Bellabl\u00f9' radiogiallo in 40 puntate di Carlo Lucarelli e Massimo Carlotto. Nel 2004 Dino Audino editore pubblicher\u00e0 l'adattamento radiofonico del programma.\nSempre nel 2004 commenta, a Rai Radio 2, le Olimpiadi di Atene.\nNel febbraio 2006 \u00e8 a Torino con Catersport per seguire dalla citt\u00e0 in cui si svolgono i XX Giochi olimpici invernali.\nIl 24 giugno 2006, su Rai Radio 2, conduce con Massimo Cirri 'India Hotel 870. Ustica - Il ritorno e la memoria': una lunga diretta, dalla mezzanotte del sabato alle 6 del mattino di domenica 25, per seguire il trasporto del relitto del DC9 della Strage di Ustica dall\u2019hangar dell'Aeroporto di Pratica di Mare al Museo per la memoria di Ustica a Bologna. Alla trasmissione prendono parte parenti di vittime della strage e magistrati che si sono occupati della vicenda.\nNel 2007 festeggia 10 anni a Rai Radio 2 e oltre 1500 puntate tra Caterpillar e Catersport.\nNell'agosto 2008 ha commentato con Giorgio Lauro, Marco Ardemagni e Luca Gattuso l'ottava olimpiade di Pechino.\nNel 2012, con l'improvvisa chiusura di Catersport, passa a Radio 24 dove conduce \"Dai&amp;Vai\" in coppia con Luca Gattuso. Curiosamente, nel 2013 e nel 2014 \u00e8 giurato per il Premio \"Calciobidone\", ironico riconoscimento destinato al peggior calciatore della Serie A, a cura di \"Calciobidoni.it\", del Guerin Sportivo e di Fantacalcio, titolo che ha sostanzialmente sostituito il \"Bidone d'Oro\" dopo la soppressione della trasmissione a cui era legato.\nRSI.\nNel giugno del 2004 va in onda in cinque puntate \u201cLettere Note\u201d, radiogiallo prodotto dalla Radio Svizzera di lingua Italiana e scritto durante il corso di narrazione radiofonica tenuto alla Scuola Holden di Torino.\nNel maggio 2005 la RSI Rete Due produce e trasmette in diretta \u201cIn fondo alla notte\u201d, omaggio a Orson Welles, radiodramma che rievoca la \u201cGuerra dei mondi\u201d di Welles ambientandolo nel 2005. La radiocommedia (con venti attori e due musicisti) \u00e8 stata trasmessa in diretta e in contemporanea le immagini sono state proiettate in un cinema di Torino.\nA novembre del 2006 realizza per la Radio Svizzera \"Ascolta! Parla Leningrado... Leningrado suona\", evocazione in due radiodrammi dei 900 giorni dell'assedio di Leningrado durante la seconda guerra mondiale, trasmesso in diretta dal Palazzo dei Congressi di Lugano con l'Orchestra Sinfonica della Radio Svizzera. Dai radiodrammi nel 2007 ha realizzato una riduzione teatrale.\nNel gennaio del 2009 per RSI Rete Due scrive l'adattamento e realizza la regia di \"Svergognando la morte\u201d liberamente tratto dal \"Il seminatore\" di Mario Cavatore (Einaudi). Il radio-dramma viene realizzato in diretta dagli studi della Radio Svizzera a Lugano e ogni spettatore pu\u00f2 seguirlo con delle cuffie. Gli ascoltatori da casa, oltre alla trasmissione radiofonica, hanno la possibilit\u00e0 di seguire la diretta in video streaming. \"Svergognando la morte\u201d partecipa, nella sezione \"Drama\", al Prix Italia 2009 nel mese di settembre a Torino.\nNel 2011 per RSI Rete Due registra i quattro radiodrammi di Beckett \"Radio I\" e \"Radio II\" con musiche originali. Prosegue il progetto nel marzo 2012 quando cura l'ideazione e la regia de \"Il radiodramma di Beckett, \"progetto composto da \"Parole e Musica \"e \"Cascando\" di Samuel Beckett, registrato in diretta il 3 marzo 2012 presso lo studio 2 della RSI in collaborazione con il della Svizzera Italiana, in occasione dell'edizione 2012 di \"900/presente\".\nNel maggio 2014 per RSI Rete Due cura l'adattamento e la regia della versione radiofonica de \"E Johnny prese il fucile\", tratto dal romanzo di Dalton Trumbo di cui successivamente cura la riduzione teatrale.\nNel novembre 2016 per Fonderia Mercury in coproduzione con RSI Rete Due e Audible.it ha curato l'adattamento e la regia di \"Lovers Hotel,\" poliziesco radiofonico in sei puntate scritto da Massimo Carlotto e Piergiorgio Pulixi, prima audioserie italiana prodotta da Audible.\nEditoria.\nCon Massimo Cirri scrive due libri \u201cVia Etere\u201d (1989 Feltrinelli) e \u201cIl mistero del vaso cinese\u201d (1993 Sperling &amp; Kupfer) con il contributo di Carlo Oliva. Sia il primo che il secondo libro nascono da esperienze realizzate a Radio Popolare. In particolare \u201cIl mistero del vaso cinese\u201d, oltre un libro, sar\u00e0 anche un radiogiallo in diciassette puntate e un periodico a fumetti disegnato da Maramotti e stampato mensilmente da Linus.\nLa terza opera letteraria, \u201cPebbacco o Devi Morire\u201d (1998) \u00e8 una raccolta di commenti, documenti, analisi sulla trasmissione \"Bar sport\" curata con Giorgio Lauro e Marco Ardemagni con la prefazione di Omar Calabrese.\nA novembre 2006 esce per la Garzanti \u201cVedi alla voce Radio Popolare\u201d, dizionario sui trent'anni dell'emittente milanese, al quale hanno collaborato Luca Gattuso e Tiziano Bonini.\nNel maggio 2010 pubblica il racconto \"Dino Zoff\" nel libro \u201cPer segnare bisogna tirare in porta (tredici storie per tredici calciatori)\u201d di edizioni Spartaco.\nHa curato la prefazione all'antologia di racconti sul calcio \"Scrittori in curva\" (Marotta e Cafiero).\nTelevisione.\nCon la Gialappa's Band affronta la prima trasmissione televisiva \"Un Fantastico Tragico Venerd\u00ec\" alla Fininvest.\nNel 1998 \u00e8 coautore con Massimo Cirri della prima edizione, su Rai 3, di \"Fuori orario\" con Enrico Ghezzi.\nTeatro.\nDal 1988 inizia la collaborazione come coautore con Lella Costa, che produrr\u00e0 sette spettacoli teatrali.\nNel novembre del 2008 debutta al teatro Giacosa di Ivrea la versione teatrale di \"Ascolta! Parla Leningrado... Leningrado suona\".\nNell'estate del 2010 fonda poi l'associazione RadioMERCURYTeatro, che allestir\u00e0 nel maggio 2010 \"Crediti d'autore\". Dal 2010 proseguono anche le repliche di \"Ascolta! Parla Leningrado... Leningrado suona\": nel gennaio 2010 al Teatro Litta, nell'ottobre 2011 al Teatro Leonardo a Milano e nel novembre dello stesso anno al Teatro Cagnoni di Vigevano. \nFonderia Mercury.\nNel febbraio del 2011, all'interno degli spazi della Fonderia Napoleonica, a Milano, crea la Fonderia Mercury, d'orsonwelliana ispirazione, luogo di fusione per nuovi linguaggi e ricerche comunicative, dove la radiofonia si mescola al teatro e al mondo del web attraverso la creazione di audiodrammi. Nello stesso anno, per la Radio della Svizzera Italiana, registra i radiodrammi di Samuel Beckett \"Radio I\" e \"Radio II\" con musiche originali. \nIl progetto prosegue nel 2012 con la registrazione in diretta di \"Parole e Musica\" e \"Cascando\", rappresentate all'auditorium della Radio Svizzera con la presenza dell'orchestra e in videostreaming. Tra settembre 2011 e maggio 2012 dirige la seconda edizione di \"Crediti d'autore\", il bando dedicato agli autori under 35. Il 28 maggio 2012 i tre radiodrammi selezionati vengono allestiti presso il Teatro Filodrammatici di Milano e trasmessi in diretta su Radio 3 Rai la Rete 2 della Radio Svizzera e sul circuito delle radio universitarie. Sempre nel 2012 Fonderia Mercury produce \"AutoreVole: audiodrammi in teatro\": le storie originali, scritte da Carlo Lucarelli, Massimo Carlotto, Sandrone Dazieri, Andrea Bajani, Pino Corrias ed Elisabetta Bucciarelli, sono adattate radiofonicamente da Sergio Ferrentino, allestite e registrate al teatro Elfo Puccini di Milano e successivamente replicate in vari festival, rassegne e stagioni teatrali. Gli spettacoli di \"AutoreVole\" vengono inoltre portati negli atenei italiani con il progetto \"UniTour: audiodrammi in aula\".\nNel 2014 viene presentata la nuova produzione di Fonderia Mercury: \"E Johnny prese il fucile\", tratto dall'omonimo romanzo di Dalton Trumbo, adattato e diretto da Sergio Ferrentino, \u00e8 un audiodramma allestito con l'utilizzo di un microfono binaurale, dalla forma di testa umana, che permette di recuperare e riprodurre i suoni con un effetto tridimensionale. La percezione in cuffia diventa a 360\u00b0, riuscendo anche a captare la dimensione ambientale della scena. Nell'adattamento di Johnny, la testa binaurale viene usata sul palco \u201cin diretta\u201d, questo permette al pubblico, in cuffia, di trovarsi sul palco avvolto dall'intreccio dei suoni, effetti e voci in un totale coinvolgimento scenico. Andato inizialmente in onda sulla Rete Due della RSI[10], coproduttore della versione radiofonica, \"E Johnny prese il fucile\" viene allestito per la prima volta per il pubblico in occasione del Festivaletteratura di Mantova[11] e successivamente portato in scena al Teatro alle Vigne di Lodi[12] e al Festival Internazionale del Teatro (FIT) di Lugano[13] e successivamente replicato in vari festival, rassegne e stagioni teatrali. Il ruolo del protagonista Joe Bonham \u00e8 stato interpretato da Sax Nicosia e successivamente da Marco Baliani.\nNel 2015 si apre la collaborazione con Audible, societ\u00e0 Amazon attiva nell'audio entertainment, per la quale realizza come autore e regista \"Olimpicamente, pensieri, opere e... campioni\", 52 audiostory che raccontano i grandi momenti della storia olimpica entrando direttamente nella mente dei protagonisti e \"Lovers Hotel\", poliziesco radiofonico in sei puntate scritto da Massimo Carlotto e Pierluigi Pulixi di cui cura l'adattamento e la regia. \nNel 2017 l'audiodramma \"Igiene dell'assassino\", tratto dal romanzo d'esordio di Am\u00e9lie Nothomb, viene portato in scena, debuttando all'interno dell'iniziativa culturale \"BookCity Milano\" con la sponsorizzazione di Audible.\nNel 2019, dieci anni dopo averne realizzato un radiodramma per la RSI, \"Svergognando la Morte\" viene presentato al pubblico italiano. \nIl 26 novembre 2020, in occasione delle celebrazioni per il centenario della nascita di Federico Fellini, viene presentato in anteprima al Torino Film Festival \"Radio Amarcord\". \nNel 2021 Fonderia Mercury idea e produce per Audible \"Favole a teatro\", una raccolta di alcuni dei pi\u00f9 importanti spettacoli teatrali degli ultimi anni del Teatro ragazzi italiano. \nInsegnamento.\nDal 2001 insegna radiofonia al Centro studi Holden di Torino dove ha tenuto i corsi di: tecnica di drammaturgia radiofonica (marzo/giugno 2001); tecnica di animazione radiofonica (novembre 2002); tecnica di narrazione radiofonica (febbraio/marzo 2003).\nDal dicembre 2002 tiene un seminario e dal 2003 insegna tecniche del linguaggio radiofonico e drammaturgia radiofonica, nel corso \"Scrivere per i media\" presso la Universit\u00e0 IULM di Milano.\nDal settembre 2004 crea e dirige il Progetto UNIRAI che coinvolge oltre a Radio2 e i corsi di radiofonia di tre universit\u00e0 (IULM, Padova, Universit\u00e0 Suor Orsola Benincasa) nella creazione di nuovi format. Nel 2005 l'esperienza si ripete ma le universit\u00e0 sono 6 (Messina, Bari, Foggia).\nNell'anno accademico 2007/2008 insegna alle universit\u00e0:\n- IULM di Milano: Scrivere per i media: testi e linguaggi radiofonici\n- Statale di Milano: Tecniche e linguaggi radiofonici drammaturgia\n- Siena: Corso di laurea in radiofonia; Tecniche e linguaggi radiofonici\n- Holden di Torino: Tecniche di drammaturgia radiofonica\nNell'ottobre del 2009 \u00e8 direttore didattico del master specialistico \"Quando Verba Manent\" tecniche e linguaggi della produzione e narrazione radiofonica presso l'Universit\u00e0 IULM di Milano. Nell'estate del 2010 gli studenti del Master realizzeranno un programma su Radio24.\nNell'ottobre 2009 parte \"Crediti d'autore\" bando universitario alla ricerca di autori radiofonici. L'iniziativa ideata e diretta da Ferrentino viene realizzata da: IULM e Accademia dei Filodrammatici, in collaborazione con Radio3, Rete 2 della Radio svizzera e Raduni, con il patrocinio della SIAE e dell'AGIS Lombardia. Nel febbraio 2010 insegna in Crediti D'attore corso di recitazione radiofonica. Il 31 maggio 2010 i radiodrammi scelti vengono trasmessi su Radio 3 RAI, la Rete 2 della Radio Svizzera e su 20 radio universitarie in diretta dal Teatro dei Filodrammatici di Milano.\nPresso lo \"IULM\" tiene inoltre un \"Laboratorio di progettazione e produzione radiofonica\" (anno accademico 2010-11), \"Laboratorio di drammaturgia radiofonica\" (anno accademico 2011-12 e 2012-13) e \"Laboratorio di comunicazione radiofonica\" (anno accademico 2014-15).\nDal 2017, presso \"Il Sole 24 Ore\" e all'interno del Master \"Fare Radio\" dell'Universit\u00e0 Cattolica del Sacro Cuore di Milano, tiene un corso di drammaturgia radiofonica.\nNel 2018 cura la direzione didattica di \"Audible Academy\", corso di scrittura e drammaturgia per l\u2019audio promosso da Audible Italia con l\u2019obiettivo di formare nuovi autori e adattatori di opere pensate e realizzate specificamente per l\u2019ascolto."}
{"id": "1058333", "revid": "287204", "url": "https://it.wikipedia.org/wiki?curid=1058333", "title": "Fantomas contro i vampiri multinazionali", "text": "Fantomas contro i vampiri multinazionali \u00e8 un'opera di Julio Cort\u00e1zar. Pubblicato sotto forma di fumetto nel 1975 per sfuggire alla censura messicana \u00e8 l'opera forse pi\u00f9 politicamente \"scorretta\" dello scrittore argentino. La particolarit\u00e0 dell'opera sta nell'alternanza tra immagini, testo e vignette, oltre alla ferma condanna delle dittature sudamericane degli anni settanta.\nTrama.\nLa trama del \"Fantomas\" \u00e8 decisamente complicata: una setta internazionale di fascisti sta distruggendo tutti i libri del mondo; \"Fantomas\", assieme a Cort\u00e1zar, Alberto Moravia, Octavio Paz e Susan Sontag, cercher\u00e0 di combattere contro questa setta, fallendo per\u00f2 miseramente. Fino a capire che il vero problema sono le dittature sudamericane ed il nemico sono le multinazionali ed il governo statunitense che le finanzia ed appoggia. Ma contro tale minaccia, c'\u00e8 una sola speranza per i popoli del cono sud: la ribellione, pi\u00f9 che contro un singolo governo, ad uno stato mentale che porta alla rassegnazione ed all'attesa di un \"leader\"."}
{"id": "1058336", "revid": "949200", "url": "https://it.wikipedia.org/wiki?curid=1058336", "title": "Donna con pere", "text": "Donna con pere \u00e8 un'opera realizzata nel 1909 dal pittore spagnolo Pablo Picasso e conservata al Museum of Modern Art\ndi New York.\nQuest'opera \u00e8 realizzata con la tecnica dell'olio su tela e misura cm 92x73,1.\nIl soggetto della composizione \u00e8 Fernanda, modella nonch\u00e9 amante di Picasso."}
{"id": "1058338", "revid": "73843", "url": "https://it.wikipedia.org/wiki?curid=1058338", "title": "Biblioteca comunale centrale di Firenze", "text": "La Biblioteca comunale centrale di Firenze si trovava in via Sant'Egidio, all'interno dell'ex-convento delle Oblate. Dal 2007 \u00e8 stata assorbita dalla nuova Biblioteca delle Oblate, costituendone la sezione di conservazione e storia locale.\nLe sue origini sono strettamente legate a quelle dell'Archivio Storico. Nel 1913, infatti, con l'approvazione del Regolamento per il servizio della Biblioteca e dell'Archivio Storico del Comune di Firenze confluirono nella biblioteca libri vecchi e nuovi raccolti negli uffici comunali o provenienti da lasciti e donazioni.\nQuesta raccolta di documenti e volumi si \u00e8 col tempo specializzata ed oggi la biblioteca conserva opere di interesse storico culturale con l'obiettivo di documentare nel modo pi\u00f9 completo ed esaustivo possibile la storia culturale, politica e amministrativa di Firenze e della Toscana. \nFondi antichi.\nDi rilievo \u00e8 la raccolta di almanacchi e lunari (tra cui l'Almanacco Italiano, quello Toscano e l'Almanach de Gotha e la sezione dei periodici storici, tra cui \"La Rassegna storica del Risorgimento\" e l\"Antologia\" fondata da Giovan Pietro Vieusseux.\nLa Biblioteca possiede inoltre numerose testate satirico politiche dell'Ottocento, e le riviste fiorentine che hanno fatto la storia della cultura e delle avanguardie italiane del novecento, come \"Hermes, Leonardo, La voce, Lacerba, Frontespizio\" ed altre.\nTra i giornali spiccano le raccolte di quelli fiorentini dell'800 come la \"Gazzetta di Firenze\", il \"Monitore Toscano\" e tutta la raccolta de \"La Nazione\"."}
{"id": "1058345", "revid": "149726", "url": "https://it.wikipedia.org/wiki?curid=1058345", "title": "Anticitera", "text": ""}
{"id": "1058347", "revid": "36426", "url": "https://it.wikipedia.org/wiki?curid=1058347", "title": "Biblioteca di Palagio di Parte Guelfa", "text": "La biblioteca di Palagio di Parte Guelfa \u00e8 una biblioteca del Comune di Firenze ed ha sede nell'ex-chiesa di Santa Maria Sopra Porta e al piano terra del palazzo dell'Arte della Seta.\nStoria.\nLa biblioteca \u00e8 stata fondata e aperta al pubblico nel 1987, dove era gi\u00e0 esistita la biblioteca dell'Universit\u00e0 popolare. Il suo nucleo originario comprende il patrimonio documentario della ex Biblioteca magistrale dell'Assessorato alla Pubblica Istruzione e della Biblioteca del Quartiere 1. Nel corso degli anni tale patrimonio \u00e8 stato notevolmente incrementato e, mantenendo la vocazione pedagogica iniziale, \u00e8 stata costituita un'importante sezione speciale.\nPatrimonio.\nFondo Ida Zambaldi.\nIl fondo \u00e8 stato donato dagli eredi di Ida Zambaldi.\nFondo Biblioteca Universit\u00e0 popolare.\nOltre al patrimonio moderno, la Biblioteca conserva il Fondo storico BUP costituito dal patrimonio della Biblioteca dell'Universit\u00e0 Popolare, fondata nel 1907 e ospitata proprio in questi locali fino al 1975. Vi sono raccolti volumi di letteratura d'appendice, feuilleton, romanzi popolari molti dei quali in prima edizione. Il patrimonio della Biblioteca dell'Universit\u00e0 Popolare, dopo la chiusura al pubblico, \u00e8 stato per vari anni abbandonato e solo recentemente \u00e8 stato ricollocato nella sua sede originaria dopo un attento lavoro di recupero catalografico.\nSezione ciclismo.\nLa biblioteca possiede una sezione sul ciclismo composta da ca. 100 libri."}
{"id": "1058350", "revid": "124808", "url": "https://it.wikipedia.org/wiki?curid=1058350", "title": "Gunther von Hagens", "text": " Questa tecnica rende i reperti organici rigidi e inodori, mantenendo inalterati i colori. Von Hagens \u00e8 l'autore delle mostre intitolate \"K\u00f6rperwelten\" (in inglese \"Body Worlds\"), in cui espone i corpi umani da lui elaborati in pose che riprendono celebri opere d'arte.\nBiografia.\nGunther von Hagens \u00e8 nato col nome di Gunther Gerhard Liebchen nella localit\u00e0 di Alt-Skalden, nel comune all'epoca denominato Kalmen ed oggi in polacco Nowe Skalmierzyce, nel \"Reichsgau\" Wartheland, che fece parte della Germania tra il 1939 e il 1945 prima di ritornare alla Polonia. All'et\u00e0 di soli 5 giorni il piccolo Gunther fu portato via dai genitori per evitare l'imminente occupazione sovietica. Il giovane G\u00fcnther crebbe nella Germania dell'Est. La sua famiglia abit\u00f2 per un breve periodo a Berlino Est e nelle sue vicinanze, prima di trasferirsi definitivamente a Greiz, una cittadina dove von Hagens rimase fino all'et\u00e0 di 19 anni.\nEssendo emofiliaco, da bambino von Hagens pass\u00f2 sei mesi in ospedale. Sembra che sia stato questo periodo di terapia ad avergli stimolato l'interesse verso le scienze mediche, che incominci\u00f2 a studiare nel 1965 all'Universit\u00e0 di Jena. Durante gli anni all'universit\u00e0, il giovane Gunther ha cominciato a porsi domande sul comunismo e sul socialismo, allargando le proprie conoscenze politiche attraverso fonti di informazione non comuniste. Partecip\u00f2, inoltre, alle proteste studentesche contro l'invasione della Cecoslovacchia da parte delle truppe del Patto di Varsavia. A gennaio del 1969 si spost\u00f2 attraverso la Bulgaria e l'Ungheria fino al confine cecoslovacco con l'Austria, che tent\u00f2 di oltrepassare l'8 gennaio dello stesso anno. Dopo aver fallito fece altri tentativi, ma fu arrestato e condannato a due anni di prigione.\nNel 1970, la Germania Ovest pag\u00f2 la sua cauzione e compr\u00f2 la sua libert\u00e0. Da allora, von Hagens ebbe la possibilit\u00e0 di continuare gli studi medici a Lubecca e nel 1975 ottenne un dottorato dall'Universit\u00e0 Ruprecht Karl di Heidelberg.\nCarriera.\nVon Hagens ha lavorato come \"lecturer\" (qualifica corrispondente a quella di professore associato) all'Istituto di Anatomia e Patologia dell'Universit\u00e0 di Heidelberg per 22 anni.\nIl dottor von Hagens \u00e8 particolarmente famoso per la tecnica conosciuta come plastinazione, inventata da lui stesso nel 1977 e brevettata l'anno seguente. Dopo aver sviluppato e migliorato la tecnica, ha fondato l'Istituto di Plastinazione a Heidelberg nel 1993. Dal 1996, von Hagens \u00e8 stato professore ospite a Dalian, in Cina, dove \u00e8 stato istituito un altro centro di plastinazione, seguito da quello dell'Accademia medica di Stato di Bishkek, nel Kirghizistan. Dal 2004, \u00e8 anche professore ospite al New York University College of Dentistry.\nDurante i primi 20 anni di questi studi, la plastinazione \u00e8 stata utilizzata per preservare campioni di piccole dimensioni a scopo di studio medico. Solo dall'inizio degli anni '90 ha cominciato a essere sviluppato l'equipaggiamento che rende possibile la plastinazione di campioni di corpi interi. Ogni corpo richiede 1.500 ore per essere plastinato. La prima mostra con corpi interi \u00e8 stata organizzata in Giappone nel 1995. Nei due anni seguenti, von Hagens ha sviluppato il progetto \"Body Worlds\", che si pone l'obiettivo di mettere in mostra corpi interi plastinati in posizioni di vita reale, e dissezionati in modo da mostrare le diverse strutture e i sistemi dell'anatomia umana.\nDa allora \"Body Worlds\", organizzata in pi\u00f9 di 50 citt\u00e0 del mondo, ha incontrato l'interesse del pubblico ma anche molte controversie. Diversi gruppi religiosi, in special modo rappresentanti della Chiesa Cattolica e della religione ebraica si sono opposti all'esibizione di cadaveri umani, asserendo che questa sia una mancanza di rispetto verso il corpo umano. Tuttavia la mostra, seguita da \"Body Worlds\" 2, 3 e 4, ha avuto pi\u00f9 di 26 milioni di visitatori nel mondo.\nPer la produzione di campioni per le mostre \"Body Worlds\", von Hagens impiega 340 persone, distribuite in cinque laboratori in quattro diversi paesi del mondo. Ogni laboratorio \u00e8 specializzato in un ambito della plastinazione, con quello cinese impiegato esclusivamente per la plastinazione di corpi animali. La giraffa apparsa in \"Body Worlds 3 &amp; The Story of the Heart\" \u00e8 stata uno dei campioni pi\u00f9 difficili da creare, in quanto si \u00e8 impiegato un periodo di tempo di tre anni, pi\u00f9 di 10 volte pi\u00f9 lungo del tempo che si impiega alla preparazione di un corpo umano. Sono state impiegate 10 persone per muoverla, poich\u00e9 il suo peso finale, come quello di ogni campione plastinato, era equivalente al peso dell'animale originale.\nLe mostre \"Body Worlds\" sono state inserite, come mostra fittizia a Miami, nel film del 2006 \"Casino Royale\". La vera location delle riprese all'esterno della mostra era, in realt\u00e0, il Ministero dei Trasporti di Praga. Lo stesso von Hagens fa un cameo nel film, nel ruolo di una guida turistica che conduce un gruppo oltre il luogo dove James Bond uccide un nemico.\nPi\u00f9 recentemente, von Hagens ha sviluppato un metodo di sezionare corpi in sezioni molto sottili, che possono poi essere plastinate e usate a scopo di studio medico. Inoltre, sta sviluppando tecniche di plastinazione per campioni di grandissime dimensione, come quelli di elefanti.\nVita privata.\nVon Hagens \u00e8 ateo ed \u00e8 sposato con Angelina Whalley, Direttore Creativo delle mostre \"Body Worlds\". Ha tre figli, avuti dal primo matrimonio, e mantiene il cognome von Hagens della prima moglie. Quando appare in pubblico, anche durante le dissezioni anatomiche, indossa sempre un cappello borsalino nero, in riferimento al quadro \"Lezione di anatomia del dottor Tulp\" di Rembrandt.\nVon Hagens ha dichiarato che il suo grande obiettivo nella vita \u00e8 quello di creare un \"Museo dell'Uomo\", dove mostre di anatomia umana possono essere tenute permanentemente. Una delle sue affermazioni pi\u00f9 citate \u00e8 quella di voler essere plastinato dopo la propria morte e di voler donare delle sezioni plastinate del proprio corpo a diverse universit\u00e0 nel mondo, cos\u00ec da poter insegnare (fisicamente) in diversi luoghi anche dopo la morte. A gennaio del 2011, von Hagens ha annunciato di essere affetto da malattia di Parkinson e che, dopo la sua morte, sua moglie eseguir\u00e0 il processo di plastinazione sul suo stesso corpo e lo inserir\u00e0 all'interno delle mostre \"Body Worlds\".\nApparizioni televisive.\nNel 2005 il canale televisivo britannico Channel 4 ha messo in onda un programma in quattro puntate intitolato \"Anatomy for Beginners\", in cui von Hagens e il professore di patologia John Lee dissezionavano alcuni cadaveri per discuterne le strutture interne e le funzioni delle varie parti del corpo.\nUn'altra serie, sempre di quattro puntate, ha seguito \"Anatomy for Beginners\", intitolata \"Autopsy: Life and Death\" ed \u00e8 andata in onda sullo stesso canale nel 2006. In questa nuova stagione, von Hagens e Lee discutevano, sempre dissezionando cadaveri reali, le cause pi\u00f9 comuni di morte negli esseri umani (problemi circolatori, cancro, avvelenamento a causa di insufficienza di alcuni organi, e in ultimo l'invecchiamento).\nA novembre del 2007, \"Autopsy: Life and Death\" \u00e8 stato seguito da \"Autopsy: Emergency Room\". Questa serie presentava dissezioni su cadaveri che avevano subito traumi improvvisi e la spiegazione di cosa accade quando il corpo viene ferito mortalmente. In questa stagione, von Hagens \u00e8 stato coadiuvato dal medico John Heyworth e dalla Croce Rossa britannica.\nLa domenica di Pasqua del 2012, sempre su Channel 4, \u00e8 andato in onda un documentario intitolato \"Crucifixion\", in cui von Hagens ha dato la sua interpretazione della crocifissione di Ges\u00f9 Cristo. Diversi corpi plastinati sono stati usati per la creazione dell'opera, che intende unire i vasi sanguigni di alcuni cadaveri diversi per ricreare la struttura principale del corpo di Cristo. Alla fine del programma, von Hagens ha annunciato che non si aspetta di vedere l'opera totalmente completa a causa del suo stato di salute precario.\nAccuse legali.\nNel 2002 c'\u00e8 stata una procedura legale contro un patologo di rilievo e un coroner in Siberia riguardo alla spedizione di 56 cadaveri a Heidelberg. La polizia sosteneva che il coroner di Novosibirsk, Vladimir Novosylov, aveva venduto illegalmente i corpi a degli acquirenti fuori dalla Russia. Von Hagens non fu accusato del caso, tuttavia fu chiamato a testimoniare contro Novosylov. Le autorit\u00e0 fermarono le spedizioni di corpi, ponendo cos\u00ec fine all'accordo tra il patologo russo e von Hagens.\nNell'ottobre del 2003, una commissione parlamentare del Kirghizistan investig\u00f2 su alcune accuse secondo le quali von Hagens aveva ricevuto illegalmente e poi plastinato diverse centinaia di cadaveri provenienti da prigioni, istituzioni psichiatriche e ospedali del Kirghizistan, alcuni senza una precedente notifica alle famiglie. Lo stesso von Hagens fu chiamato testimone in causa, e dichiar\u00f2 di aver ricevuto nove cadaveri da ospedali del Kirghizistan, nessuno dei quali era stato utilizzato per le mostre \"Body Worlds\", e che egli non era coinvolto n\u00e9 responsabile della notifica alle famiglie dei deceduti.\nNel 2003 un'organizzazione per la salvaguardia dei diritti degli animali present\u00f2 un reclamo secondo il quale von Hagens non aveva seguito le corrette procedure burocratiche per la plastinazione del cadavere di un gorilla che aveva inserito in una delle mostre \"Body Worlds\". Von Hagens dichiar\u00f2 di aver ricevuto il cadavere dallo zoo di Hannover, dove l'animale era deceduto. Le autorit\u00e0 tedesche richiesero la rimozione del gorilla dalla mostra del 2004 a Francoforte, ma von Hagens vinse la causa in tribunale e l'animale fu portato di nuovo nell'esposizione.\nNel 2003 l'Universit\u00e0 di Heidelberg ha fatto causa contro von Hagens, dichiarando che egli si sarebbe descritto in un documento cinese come professore di un'universit\u00e0 tedesca, senza per\u00f2 chiarire l'origine straniera di questo suo titolo in Germania. Dopo un processo, alla fine del marzo 2004, von Hagens ha ricevuto una multa. Il 25 aprile 2005 un tribunale di Heidelberg gli inflisse una multa di 108.000 euro (l'equivalente di un periodo di 90 giorni in prigione) per aver usato un titolo accademico del quale non era stato insignito; tuttavia lo prosciolse da quattro altre accuse. A settembre del 2006 von Hagens \u00e8 ricorso in appello e gli \u00e8 stata ridotta la pena a un avviso con una multa in sospeso di 50.000 euro, che per la legge tedesca non \u00e8 considerata un precedente penale. Nel 2007 l'accusa di uso improprio di un titolo accademico \u00e8 stata annullata dalla Corte di Giustizia Federale tedesca, a Karlsruhe.\nVon Hagens \u00e8 professore ospite all'Universit\u00e0 di Medicina di Dalian e ha una cattedra onoraria all'Accademia Medica di Stato del Kirghizistan. Inoltre, \u00e8 anche professore ospite al New York University College of Dentistry.\nA gennaio del 2004 la rivista d'informazione tedesca \"Der Spiegel\" ha segnalato che von Hagens aveva acquisito alcuni dei suoi cadaveri da prigionieri giustiziati in Cina; egli, per\u00f2, ribatt\u00e9 di non conoscere l'origine dei corpi e risolvette l'accusa cremando la maggior parte dei cadaveri controversi. I procuratori tedeschi si rifiutarono di portare avanti le accuse e, nel marzo del 2005, fu emessa un'ingiunzione temporanea contro \"Der Spiegel\". L'ingiunzione vietava alla rivista di dichiarare che le mostre \"Body Worlds\" contenevano corpi di prigionieri giustiziati."}
{"id": "1058354", "revid": "22475", "url": "https://it.wikipedia.org/wiki?curid=1058354", "title": "Gaim", "text": ""}
{"id": "1058355", "revid": "767487", "url": "https://it.wikipedia.org/wiki?curid=1058355", "title": "Murphy Lee", "text": "Murphy Lee \u00e8 inoltre proprietario della \"Good for You Cafe\", con, attualmente, due sedi a St. Louis. Il suo profilo aziendale si \u00e8 ampliato anche grazie alla creazione di una sua etichetta discografica \"U C Me Entertainment\" ed anche grazie al suo ultimo investimento \"Xclusive Promotional Products\", una societ\u00e0 che promuove giovani rapper emergenti.\nBiografia.\nMC membro dei St. Lunatics, collettivo originario di St. Louis. Il gruppo comincia a farsi sentire nei primi anni 1990, ma stilisticamente parlando i St. Lunatics non sono un gruppo capace di uscire dal sud degli USA. \nL'unico MC del gruppo che riesce nello scopo di stipulare un contratto con una major \u00e8 Nelly, e gi\u00e0 nel 1996 comincia a produrre dischi autonomamente. Lee comincia ad incuriosire subito con il suo stile lento e nasale, ma allo stesso tempo piacevole ed intrattenente. \nGi\u00e0 nel 2001 Lee diventa un'altra voce che pu\u00f2 aiutare a diventar visibili i St. Lunatics.\nNel Giugno dello stesso anno esce \"Free City\". Nel Giugno dell'anno seguente Lee viene chiamato a partecipare alla colonna sonora di Bad Boys II con il brano \"Shake Ya Tailfeather\", con Nelly e Diddy.\nIn autunno esce \"Murphy's Law\", album di debutto, al quale partecipano produttori del calibro di Jermaine Dupri, Jazze Pha e Lil Jon, ed artisti come Lil Wayne.Il Singolo \"What da Hook Gon Be\" prodotto da Dupri, \u00e8 un successo negli states, e spopola.\n\"Murphy's Law\" (legge di Murphy) prende spunto dal detto: \"What Could Go Wrong. Will Go Wrong\" (Tutto ci\u00f2 che pu\u00f2 andare male. Andr\u00e0 male), cambiato da Lee in:\nQuesta \u00e8 la legge di Murphy.\nIl 2003 lo vede collaboratore di Chingy sul brano \"Sample Dat Ass\", per il suo disco \"Jackpot\".\nIl 2004, si apre con la vittoria del Grammy per \"Shake Ya Tailfeather\", vinto con il titolo di \"Best Rap Performance by a Duo or Group\". Nel medesimo anno il rapper acquista ulteriore visibilit\u00e0 grazie alle collaborazioni con gli Ying Yang Twins sul brano \"Salt Shaker [Remix]\" e \"Salt Shaker [Extended Remix]\", inoltre appare anche nel remix del famoso brano di Jermaine Dupri \"Welcome to Atlanta\", intitolato \"Welcome to Atlanta [Coast to Coast Remix]\", poich\u00e9 in questo remix appaiono artisti provenienti da ogni estremo degli states: Snoop Dogg rappresentante del west, Ludacris e JD rappresentanti del south, Diddy rappresentante dell'east e per concludere, Murphy Lee, che nel video appare insieme ai St. Lunatics, rappresentante del midwest. Appare con i St. Lunatics sul brano \"IC IC\" di J-Kwon, per il suo disco intitolato \"Hood Hop\".\nLee ha da poco pubblicato tre suoi mixtape, nei quali sono apparsi artisti come il suo giovane fratello Futurre's Group Da Camp, Zee's, ed anche come Prentiss Church, Potzee e Quor 03.\nNel 2008 il rapper si prepara al lancio del suo nuovo disco, \"You See Me\" con i suoi due nuovi singoli, \"Murph Derrty\", prodotta da Jason \"Jay E\" Epperson e \"Hatin'\" con Young Dro."}
{"id": "1058363", "revid": "124501152", "url": "https://it.wikipedia.org/wiki?curid=1058363", "title": "Otok (Regione di Vukovar e della Sirmia)", "text": "Otok \u00e8 una cittadina situata nella Croazia orientale, si trova circa 20\u00a0km a sud di Vinkovci nella Sirmia occidentale.\nLa popolazione ammonta a 6.366 persone (censimento 2011) di cui 4.720 risiedono nella cittadina e 1.646 nel vicino villaggio di Komletinci.\nAl censimento del 2001 il 98.98% della popolazione si \u00e8 dichiarata di etnia croata."}
{"id": "1058366", "revid": "465169", "url": "https://it.wikipedia.org/wiki?curid=1058366", "title": "Time Machine", "text": "Time Machine (\"macchina del tempo\" in lingua inglese) pu\u00f2 significare:"}
{"id": "1058367", "revid": "35804", "url": "https://it.wikipedia.org/wiki?curid=1058367", "title": "Biblioteca Pietro Thouar", "text": "La Biblioteca Pietro Thouar si trova in piazza Tasso, al numero civico 3, all'interno del complesso delle Ex-Leopoldine, precedentemente denominato chiesa e convento di San Salvatore a Camaldoli, nel quartiere di San Frediano, nella zona dell'Oltrarno a Firenze. Fu fondata nel 1914 e successivamente intitolata a Pietro Thouar, nel 1918.\nLa Biblioteca Pietro Thouar \u00e8 una biblioteca pubblica a carattere generale e a scaffale aperto, possiede un patrimonio bibliografico di pi\u00f9 di 30.000 unit\u00e0 tra libri e materiale multimediale.\nLa Biblioteca Thouar fa parte delle Biblioteche Comunali Fiorentine che concorrono ad arricchire e rendere fruibile il patrimonio librario e multimediale della citt\u00e0 con un sistema bibliotecario articolato in 13 biblioteche pubbliche, 1 bibliobus, 2 punti di prestito in ospedale e 3 punti di prestito nei centri commerciali. La Biblioteca appartiene inoltre allo SDIAF, il Sistema Documentario Integrato dell'Area Fiorentina, un sistema documentario unitario che riunisce biblioteche e archivi e crea un'unica grande offerta informativa sul territorio che comprende i comuni dell'Area Metropolitana, del Chianti, del Valdarno fiorentino e la Provincia di Firenze.\nStoria.\nLa Biblioteca Pietro Thouar si \u00e8 trasferita nell'attuale sede tra il 2014 e il 2015, riaprendo al pubblico il 21 febbraio 2015. La biblioteca, infatti, \u00e8 nata e ha trovato sede per ben cento anni in Palazzo Guadagni, all'angolo tra via Mazzetta e piazza Santo Spirito.\nLa costituzione di una Biblioteca d'Oltrarno era nei propositi dell'Amministrazione comunale gi\u00e0 dal 1912 e, pi\u00f9 precisamente, dal 23 novembre 1912, giorno della seduta del Consiglio Comunale durante la quale si espresse la volont\u00e0 di aprire una biblioteca popolare in quel quartiere. L'idea fu sostenuta in particolare da Orazio Bacci, Assessore alla Pubblica Istruzione che alcuni anni dopo sar\u00e0 Sindaco di Firenze. A seguito della seduta, la Giunta nomin\u00f2 una Commissione per l'istituzione della biblioteca, presieduta dallo stesso Bacci, con lo scopo \u00abdi studiare e proporre opportuni e solleciti provvedimenti, considerata l'utilit\u00e0 che si estenda la benefica istituzione delle biblioteche popolari [...] specialmente nel quartiere d'Oltrarno\u00bb.\nL'Amministrazione era estremamente determinata nel progetto di impiantare la nuova biblioteca e la commissione, che si riun\u00ec per la prima volta il 7 febbraio 1913, fu subito molto operativa. L'Ufficio Beni Immobili fu coinvolto nella ricerca di un locale adeguato e si chiese consiglio alla Federazione delle biblioteche popolari di Milano in merito al regolamento da adottare e alla Pro Cultura riguardo alle opere preferite dalla classe operaia. I membri della commissione furono invitati a presentare le loro proposte dei libri che ritenevano opportuno acquistare. Bacci aveva fretta: concluse la prima seduta col dire che era preferibile incominciare dal poco, ma incominciare subito senza perder tempo.\nI provvedimenti amministrativi si susseguirono con rapidit\u00e0. Vennero presi in affitto dal marchese Doufour Bert\u00e9 dei locali in Palazzo Guadagni in Piazza Santo Spirito con ingresso separato in via Mazzetta per un canone annuo di lire 300, si stanziarono 450 lire per l'acquisto di mobili e altre 400 per l'acquisto di libri, si iscrisse la biblioteca alla Federazione Italiana delle biblioteche popolari che per 10 lire annue offriva ai propri associati ribassi e facilitazioni per acquisti, rilegatura di libri e quant'altro occorreva all'impianto e al funzionamento di una biblioteca popolare. Per l'acquisto e la rilegatura di libri si pot\u00e9 contare anche sulle 300 lire offerte dal signor Giuseppe Siebzehner, proprietario dei magazzini Duilio 48 in via Calzaiuoli.\nSul finire del 1913 la Biblioteca popolare d'Oltrarno era ordinata e \u00abpronta per poter funzionare regolarmente\u00bb, come scriveva Giuseppe Conti, bibliotecario del Comune, al quale era stato affidato il compito di tradurre in atto le determinazioni della Commissione. Le vicende amministrative del Comune, recentemente commissariato avevano impedito fino a quel momento l'approvazione del Regolamento che Conti trasmette ora al Segretario comunale insieme a tutta la modulistica necessaria\u00a0\u2013 tessere, malleverie, schede per la richiesta libri\u00a0\u2013 affinch\u00e9 venga approvato dal Commissario Prefettizio Alberto Giannoni.\nCon delibera commissariale del 3 febbraio 1914 la biblioteca venne ufficialmente istituita e due mesi pi\u00f9 tardi fu inaugurata. Cos\u00ec \u00abLa Nazione\u00bb riport\u00f2 la notizia: \u00abOggi 6 aprile alle ore 17, il Commissario Prefettizio insieme al comm. prof. Orazio Bacci, presidente della Commissione di vigilanza della biblioteca comunale e archivio storico, e al comm. prof. Giuseppe Conti bibliotecario del Comune, ha inaugurato la Biblioteca comunale d'Oltrarno\u00bb.\nLa biblioteca, affidata alle cure del distributore maestro Alberto Calloud e del custode Enrico Mazzoni, vide in pochi mesi \u00abformarsi un pubblico di assidui lettori\u00bb. Cos\u00ec scriveva il bibliotecario Ugo Giusti (nel frattempo subentrato al Conti, collocato a riposo) al Commissario prefettizio il 22 dicembre 1914, proponendo di continuare l'esperimento di apertura.\nNel 1918 la biblioteca, che stava avendo sempre \u00abmaggior sviluppo ed importanza con notevole vantaggio delle classi popolari\u00bb fu intitolata a Pietro Thouar, educatore e scrittore impegnato politicamente, con delibera G.C. 4 gennaio 1918 Biblioteca popolare d'Oltrarno. Denominazione di Biblioteca \"Pietro Thouar\" (Le informazioni, che qui si riportano, relative alla costituzione della Biblioteca d'Oltrarno sono riprese dal saggio di Francesca Gaggini, \"Giuseppe Conti, bibliotecario del Comune\" in \"La Biblioteca di Giuseppe Conti\", a cura di Cristina Cavallaro e Francesca Gaggini, Firenze: Comune di Firenze, 2010, pp.\u00a051\u201392, al quale si rimanda per ulteriori approfondimenti).\nDescrizione.\nIl complesso delle Ex- Leopoldine, attuale sede della biblioteca, \u00e8 da tempo oggetto di valorizzazione. L'ultimo intervento \u00e8 avvenuto sul chiostro, il fulcro attorno al quale si snodano i locali della nuova biblioteca: un grande cortile quadrato, con al centro un prato verde, circondato da un portico con 27 colonne in pietra serena e sasso macigno, uno spazio chiuso e al contempo in dialogo con l'esterno, quasi una seconda piazza. Nel 2003, oltre al finanziamento per il ripristino del chiostro, furono eseguiti anche altri interventi: il restauro della facciata dell'antica chiesa camaldolese, il restauro della facciata delle Scuole S. Maria di Sales, il rifacimento della copertura dei laboratori artigianali e ex Cappella Parigi, la realizzazione del recupero di alcuni locali al pianterreno in parte precedentemente assegnati ad uffici amministrativi giudiziari, in parte agli anziani del quartiere, e in parte alla sede provinciale dell'ANPI.\nL'entrata principale della biblioteca \u00e8 dal numero civico 3. La superficie interna della nuova sede \u00e8 di circa 590,94\u00a0m\u00b2 ed esterna 61,70, con un aumento di 420,94\u00a0m\u00b2 di superficie rispetto alla precedente sede. Il totale di posti di lettura \u00e8 176. Qui \u00e8 pensata la sala accoglienza della biblioteca, dove il pubblico potr\u00e0 trovare le prime informazioni, le indicazioni per iscriversi e fruire dei servizi. La sala accoglienza anche il luogo in cui il lettore avr\u00e0 un immediato contatto con la Citt\u00e0 tramite il monitor dove appariranno alcune comunicazioni rilevanti pubblicate dalla Rete civica. L'idea generale, pertanto, \u00e8 quella di presentare subito la biblioteca come una cosa \"pubblica\" integrata nella contemporaneit\u00e0 cittadina, ma anche attenta alla sua identit\u00e0 storica: da rilevare, nelle scelte dell'allestimento, l'utilizzo\u00a0\u2013 simbolico e funzionale al tempo stesso\u00a0\u2013 di alcune delle scaffalature in legno della vecchia sede.\nIl percorso attraverso la biblioteca continua verso un disimpegno che conduce all'emeroteca dove sar\u00e0 possibile consultare i giornali e usufruire di alcuni computer dedicati a MediaLibrary Online, a sottolineare la convivenza fra le risorse tradizionali cartacee della biblioteca e la lettura digitale. Sempre al piano terra seguono due sale di lettura e la sala multimediale.\nEntrando nel chiostro si sviluppa la parte della biblioteca che ha avuto ultimamente maggior incremento, cio\u00e8 la Sezione ragazzi e Giovani adulti, una zona suddivisa in cinque stanze, a seconda delle fasce di et\u00e0, con arredamenti adatti ai piccoli, attrezzature per la lettura ad alta voce e per realizzare attivit\u00e0 dedicate e per fare sentire i lettori protetti in uno spazio che ha accesso solo all'interno del chiostro. La Sezione ragazzi ha anche una sua mascotte, Torquato il Tasso, un simpatico tasso amante della natura e della poesia, come il ben pi\u00f9 noto poeta, che accompagna i bambini nelle attivit\u00e0 in biblioteca e che caratterizza tutta l'area ragazzi. Torquato nasce da un'idea dei bibliotecari (giocando con il nome di Torquato Tasso, al quale \u00e8 intitolata la piazza) e dalla fantasia di Arianna Papini, illustratrice e artista fiorentina che ha realizzato Torquato e tutta la segnaletica della sezione."}
{"id": "1058370", "revid": "1226", "url": "https://it.wikipedia.org/wiki?curid=1058370", "title": "Time machine", "text": ""}
{"id": "1058373", "revid": "117928725", "url": "https://it.wikipedia.org/wiki?curid=1058373", "title": "Friederich M\u00fcnter", "text": "Grande estimatore di Gaetano Filangieri con cui ebbe modo di confrontarsi sull\u2019opera di questi, \"La scienza della legislazione\"; visse a casa del principe di Arianello per qualche settimana; per tramite di Filangieri ebbe modo di conoscere Carlo Mazzacane, benedettino illuminato.\nAl rientro in patria tradusse in tedesco l\u2019elogio di Donato Tommasi in ricordo di Filangieri, deceduto il 21 luglio 1788.\nBiografia.\nFiglio del pastore e teologo protestante Balthasar e di Magdalena von Wangenheim e fratello di Sophie Christiane Friederike Brun. A quattro anni si trasfer\u00ec con la famiglia a Copenaghen e perci\u00f2 amava firmarsi col nome danese, Frederik (ma nell'uso della nuova residenza, il primo e l'ultimo dei suoi nomi divennero anche Friedrich e Hinrich).\nNel 1781 cominci\u00f2 i suoi studi all'Universit\u00e0 di G\u00f6ttingen, nel 1784 fu il primo protestante ad ottenere un dottorato in filosofia all'Universit\u00e0 di Fulda, nel 1787 divent\u00f2 professore all'Universit\u00e0 di Copenhagen.\nNella chiesa riformata fu vescovo di Sj\u00e6lland, l'isola su cui sorge la capitale danese.\nPercorse buona parte dell'Europa. La sua azione pi\u00f9 significativa egli la svolse nella capitale del Regno di Napoli e in Sicilia, ove soggiorn\u00f2 per tre volte (1785-1786) con un finanziamento del cugino del re e del re di Danimarca. A Roma, dove frequent\u00f2 le biblioteche alla ricerca di documenti sui Templari, fu aiutato da Stefano Borgia, che pi\u00f9 tardi divenne cardinale, e studi\u00f2 la lingua copta e la scrittura cuneiforme: era noto per la conoscenza delle lingue antiche e di buona parte degli idiomi moderni.\nMassone, fu Maestro venerabile della loggia di Copenaghen \"Federico alla Speranza Coronata\", membro del Rito scozzese rettificato col nome d'ordine di \"Fredericus ab Itinere\" (\"Frederik af Rejsen\") e a partire dal 3 aprile 1783 dell'Ordine degli Illuminati con quello di \"Syrianus\", di quest'ultimo costitu\u00ec una loggia a Napoli insieme a Giuseppe Zurlo, Gaetano Carrascal, Emmanuele Mastelloni, Donato Tommasi, Mario Pagano e Nicola Pacifico.\nStabil\u00ec intensi e duraturi rapporti con costoro e con Domenico Cirillo, Pascale (o Pasquale) Baffi, Giuseppe Leonardo Albanese, Vincenzio Russo, Eleonora de Fonseca Pimentel, i quali saranno i promotori della Repubblica Napoletana e finiranno impiccati dopo il fallimento della rivoluzione del 1799.\nM\u00fcnter fond\u00f2 pure una loggia a Roma, composta da stranieri in maggioranza tedeschi, di cui fu il Maestro venerabile, e fu anche membro della loggia di Palermo \"La Fratellanza\", con Carlo Cottone, Francesco Paolo Di Blasi e Giuseppe Piazzi.\nOnorificenze.\n Cavaliere di Gran Croce dell'Ordine del Dannebrog (Danimarca) (1817-1830)\n Commendatore di I Classe dell'Ordine del Dannebrog (Danimarca) (1812-1817)\n Cavaliere dell'Ordine del Dannebrog (Danimarca) (1808-1812)"}
{"id": "1058374", "revid": "1609279", "url": "https://it.wikipedia.org/wiki?curid=1058374", "title": "Sequenziamento del DNA", "text": "Il sequenziamento del DNA \u00e8 la determinazione dell'ordine dei diversi nucleotidi (quindi delle quattro basi azotate che li differenziano, cio\u00e8 adenina, citosina, guanina e timina) che costituiscono l'acido nucleico.\nLa sequenza del DNA contiene tutte le informazioni genetiche ereditarie del nucleo, plasmidi, mitocondri e cloroplasti che sono alla base per lo sviluppo di tutti gli organismi viventi. All'interno di questa sequenza sono codificati i geni di ogni organismo vivente, nonch\u00e9 le istruzioni per esprimerli nel tempo e nello spazio (regolazione dell'espressione genica). Determinare la sequenza \u00e8 dunque utile nella ricerca del \"perch\u00e9\" e \"come\" gli organismi vivono.\nLa conoscenza del genoma risulta quindi utile in ogni campo della biologia e l'avvento di metodi per il sequenziamento del DNA ha accelerato significativamente la ricerca. In medicina, ad esempio, il sequenziamento \u00e8 usato per identificare e diagnosticare malattie ereditarie e per sviluppare nuovi trattamenti. In modo simile, il genoma degli agenti patogeni pu\u00f2 portare allo sviluppo di medicine contro malattie contagiose. Inoltre, la rapidit\u00e0 del processo di sequenziamento oggi \u00e8 stato di grande aiuto per il sequenziamento su larga scala del genoma umano. Allo stesso modo, \u00e8 stato completato il sequenziamento del genoma di diversi organismi animali e vegetali, nonch\u00e9 di molti microrganismi.\nLa determinazione di sequenze di DNA \u00e8 risultata utile anche in diversi campi applicativi, come le scienze forensi e quelle alimentari.\nTecniche.\nSono state ideate diverse strategie per ottenere la sequenza nucleotidica del DNA. I primi metodi, tra cui quello ideato da Allan Maxam e Walter Gilbert nel 1973 erano piuttosto complicati; una svolta si ebbe nel 1975 con la prima pubblicazione di una strategia enzimatica tuttora diffusissima, sviluppata da Frederick Sanger e collaboratori (il cosiddetto metodo dei terminatori di catena, \"chain termination method\" o metodo Sanger, dal nome del suo scopritore), che ricevette per questo il suo secondo premio Nobel. Un'altra strategia inizialmente molto popolare ed utilizzata fu sviluppata dagli stessi Maxam e Gilbert nel 1977 ed \u00e8 conosciuta sotto il nome di metodo di Maxam e Gilbert.\nPi\u00f9 recentemente sono stati sviluppati nuovi metodi caratterizzati dalla capacit\u00e0 di sequenziare molti frammenti di DNA contemporaneamente (anche se con efficienza minore in termini di numero di basi sequenziate per frammento) aprendo una nuova era del sequenziamento. Queste metodiche vanno sotto il nome di sequenziamento ad elevato parallelismo.\nMetodo Maxam-Gilbert.\nIl metodo sviluppato da Allan Maxam e Walter Gilbert si basa su modificazioni chimiche del DNA e sul conseguente taglio in posizioni specifiche .\nIn questo metodo, il filamento di DNA da sequenziare, lungo fino a circa 500 nucleotidi, deve essere purificato e marcato radioattivamente ad una estremit\u00e0 (generalmente si usa 32P). Il campione di DNA da sequenziare viene denaturato in presenza di DMSO e viene diviso in quattro aliquote uguali, ciascuna delle quali viene trattata con dei reagenti chimici che ne causano la metilazione o la rottura in corrispondenza di basi specifiche (G, A+G, C, C+T) (vedi tabella 1). Utilizzando i reagenti a basse concentrazioni si pu\u00f2 fare in modo che i tagli non avvengano per ognuna delle basi, ma pi\u00f9 raramente (idealmente, solo una volta per copia di frammento di DNA): in questo modo viene generata una serie di frammenti marcati (dalla fine della molecola al primo sito di taglio della stessa) di dimensione specifica i quali vengono fatti correre su gel di poliacrilammide-urea per separarli in base alla dimensione. A corsa ultimata il gel viene posto a contatto con una pellicola radiografica sulla quale lascia impressa la disposizione delle bande che riporter\u00e0 i frammenti generati tramite i quali \u00e8 possibile determinare l'ordine dei nucleotidi e quindi la sequenza di partenza.\nTabella 1. Il dimetilsolfato (DMS) \u00e8 in grado di \"metilare\" (aggiungere un gruppo -CH3) la guanosina, ed in maniera minore l'adenina. La piperidina invece provoca due cose: la perdita della base metilata e la rottura dello scheletro di fosfato-deossiribosio in corrispondenza della stessa. L'acido formico serve invece per \"allentare\" il legame glicosidico, e la successiva addizione di piperidina provoca depurinazione seguita da rottura dello scheletro. L'idrazina invece \u00e8 in grado di rompere l'anello pirimidinico; la successiva addizione di piperidina provoca la rimozione della base e la rottura del filamento. L'addizione di NaCl 2M rende la reazione dell'idrazina specifica per la citosina.\nIl metodo sviluppato da Maxam e Walter Gilbert viene comunemente descritto come metodo chimico per differenziarlo dal metodo enzimatico di Sanger. Questo metodo origin\u00f2 da studi sulle interazioni DNA-proteine (footprinting), sulla struttura degli acidi nucleici e su modificazioni epigenetiche, e in questi campi la metodica ha tuttora applicazioni importanti. Sebbene i due pubblicarono questa tecnica due anni dopo la pubblicazione di Sanger, il loro metodo divenne immediatamente popolare e preferito rispetto a quello dei colleghi, poich\u00e9 il DNA purificato poteva essere utilizzato direttamente, senza passare per un intermedio a singolo filamento, come invece richiesto dal metodo dei terminatori di catena. Comunque, con il successivo miglioramento del metodo Sanger, il Maxam-Gilbert venne progressivamente accantonato a causa della complessit\u00e0 tecnica e dell'uso estensivo di sostanze tossiche, oltre al fatto che si \u00e8 dimostrato piuttosto difficile poter sviluppare un kit da laboratorio pronto all'uso.\nMetodo Sanger.\nIl metodo Sanger \u00e8 un metodo cosiddetto \"enzimatico\", poich\u00e9 richiede l'utilizzo di un enzima; il principio della tecnica sviluppata da Frederick Sanger si basa sull'utilizzo di nucleotidi modificati (presentano lo zucchero desossiribosio privo del gruppo ossidrilico in posizione 3', ddNTPs) per interrompere la reazione di sintesi in posizioni specifiche. I nucleotidi dideossitrifosfato sono molecole artificiali corrispondenti ai nucleotidi naturali, ma si differenziano per l'assenza del gruppo idrossilico sul carbonio 2' e 3' della molecola. I dideossinucleotidi, a causa della loro struttura, impediscono che un altro nucleotide si leghi ad essi, in quanto non si possono formare legami fosfodiesterici.\nIl protocollo classico richiede un templato di DNA a singolo filamento, un primer per iniziare la reazione di polimerizzazione, una DNA polimerasi, deossinucleotidi e dideossinucleotidi per terminare la reazione di polimerizzazione.I nucleotidi modificati (ddNTPs) o il primer devono essere marcati (radioattivamente o per fluorescenza) in modo da poter visualizzare le bande dei frammenti di DNA neosintetizzato dopo aver effettuato l'elettroforesi.\nIl campione di DNA da sequenziare viene diviso in quattro reazioni separate, ognuna delle quali contiene la DNA polimerasi e tutti e 4 i deossiribonucleotidi (dATP, dCTP, dGTP, dTTP). Ad ognuna di queste reazioni viene poi aggiunto solo uno dei quattro nucleotidi dideossi (ddATP, ddCTP, ddGTP, ddTTP) in quantit\u00e0 stechiometricamente inferiore per permettere una elongazione del filamento sufficiente per l'analisi. L'incorporazione di un dideossinucleotide lungo il filamento di DNA in estensione ne causa la terminazione prima del raggiungimento della fine della sequenza di DNA stampo; questo d\u00e0 origine ad una serie di frammenti di DNA di lunghezza diversa interrotti in corrispondenza dell'incorporazione del dideossinucleotide, che avviene casualmente quando esso \u00e8 utilizzato dalla polimerasi in luogo di un nucleotide deossi.\nI frammenti generati da queste reazioni vengono poi fatti correre su gel di poliacrilammide-urea che permette la separazione dei vari frammenti con una risoluzione di un nucleotide. Ognuna delle 4 reazioni \u00e8 corsa su pozzetti vicini, dopodich\u00e9 le bande sono visualizzate su lastra autoradiografica o sotto luce UV, e la sequenza viene letta direttamente sulla lastra o sul gel, a seconda del tipo di marcatura dei nucleotidi dideossi.\nNell'immagine qui accanto i ddNTPs sono stati marcati radioattivamente e le bande scure corrispondono ai vari frammenti di lunghezza diversa. Le posizioni relative delle bande nelle quattro corsie sono utilizzate per leggere la sequenza (dal basso verso l'alto).\nBasandosi su questa procedura, la metodica \u00e8 stata affinata per facilitare la reazione, e con l'avvento dell'automatismo la reazione di sequenziamento \u00e8 diventata molto pi\u00f9 veloce. Attualmente \u00e8 possibile effettuare, anzich\u00e9 quattro reazioni distinte per ogni nucleotide modificato, una sola reazione utilizzando i 4 ddNTPs marcati fluorescentemente in modo diverso tra loro ed utilizzando lettori ottici appropriati. In questo modo ogni filamento di DNA emetter\u00e0 una luce di colore diverso in base al nucleotide (ddNTP) col quale terminer\u00e0.\nSequenziamento ad elevato parallelismo.\nNei primi anni del 2000 sono iniziate ad apparire innovative tecnologie che, per la loro elevata capacit\u00e0 produttive, dovute anche alla possibilit\u00e0 di effettuare un elevatissimo numero di sequenziamenti contemporaneamente (anche dell'ordine di miliardi) sono state denominate tecnologie ad elevato parallelismo. Questa evoluzione ha determinato la nascita e lo sviluppo di molteplici tecnologie dotate di alta processivit\u00e0 raggruppate sotto la denominazione di Next Generation Sequencing.\nPirosequenziamento.\nTra le prime tecniche ricadenti nella tipologia vi \u00e8 quella detta pirosequenziamento, estremamente rapida ma in grado di sequenziare inizialmente sole 100 basi per volta, ma arrivando, nella sua ultima evoluzione, ad arrivare a 1000 basi , eguagliando le lunghezze dei frammenti sequenziati utilizzando metodologia Sanger. Il pirosequenziamento \u00e8 stato usato nel 2007 per determinare la sequenza del genoma di James Watson.\n\u00c8 un metodo enzimatico completamente automatizzato, che permette il sequenziamento della catena complementare.\nPrevede 5 passaggi principali:\n1. La sequenza da analizzare, previa amplificazione con PCR, viene incubata come singola elica insieme a:\ne agli enzimi:\n2. Un solo tipo di dNTP alla volta viene aggiunto alla reazione. Per ogni tipo di dNTP aggiunto si verificano due possibilit\u00e0 esclusive: in caso di non complementarit\u00e0 al templato presso la prima posizione che fa seguito al primer, l'allungamento non avviene e il nucleotide mismatching viene degradato dalla apirasi; in caso di complementarit\u00e0, la DNA polimerasi ne catalizza l'aggiunta con liberazione allo stesso tempo di pirofosfato inorganico PPi.\n3. Il PPi cos\u00ec prodotto viene quindi rivelato da un'apposita camera fotosensibile (CCD, charge coupled device) mediante la produzione di un segnale luminoso: partendo dall'ASP come substrato, la solforilasi catalizza la trasformazione del PPi in ATP, il quale fornisce energia per la conversione della luciferina ad ossiluciferina (ad opera della luciferasi). Il segnale luminoso cos\u00ec generato viene rilevato e registrato in un apposito \"pirogramma\". La presenza del segnale ci conferma l'appartenenza del nucleotide alla tal posizione della catena, mentre l'intensit\u00e0 del segnale sar\u00e0 proporzionale al numero di ripetizioni della base lungo lo stesso filamento: un impulso doppio o triplo, per esempio, \u00e8 indice dell'inglobamento nello stesso ciclo di 2 dNTP (ripetizione della stessa base per 2 o 3 volte sul templato); viceversa un segnale nullo indica che il dNTP aggiunto in quel ciclo non \u00e8 complementare.\n4. L'enzima apirasi, gi\u00e0 nominato, degrada in continuazione l'eccesso di dNTP che non \u00e8 stato incorporato, e l'eccesso di ATP prodotto dalla solforilasi. Solo quando l'eccesso \u00e8 stato eliminato completamente si pu\u00f2 aggiungere un secondo dNTP per far progredire la reazione di polimerizzazione (ritornando allo step 1).\n5. Si aggiungono quindi ciclicamente tutti e 4 i dNTP fino al completamento della sequenza. Da sottolineare \u00e8 il fatto che per l'aggiunta dell'adenina non si pu\u00f2 utilizzare ATP, ma si utilizza l'adenosin-\u03b1-tio-trifosfato, che \u00e8 un analogo riconosciuto dalla DNA polimerasi come se fosse ATP, ma non dalla luciferasi. In questo modo \u00e8 possibile verificare l'effettiva complementarit\u00e0 dell'adenina senza produrre un continuo segnale luminoso che non deriverebbe dalla reazione di conversione del pirofosfato, ma dall'aggiunta tal quale di ATP, utilizzato direttamente dalla luciferasi.\nDall'analisi del pirogramma si risale alla sequenza completa.\nVideo esplicativo sul Pyrosequencing\nAltri metodi di sequenziamento.\nEsistono altri metodi di sequenziamento inventati recentemente: esistono metodi di seconda generazione, come il pirosequenziamento appena visto, ma anche Solexa-Illumina e Solid. Esistono poi sistemi di terza generazione: Ion Torrent, Oxford Nanopore e SMRT, presentati nel 2011. Questi metodi sono molto pi\u00f9 rapidi del metodo di Sanger nel sequenziare i genomi, ma il Sanger \u00e8 utilizzato ancora oggi per sequenziare frammenti di DNA.\nNel metodo Solexa-Illumina il DNA viene frammentato fisicamente (per nebulizzazione) in modo che questa frammentazione sia il pi\u00f9 casuale possibile. \u00c8 necessaria una PCR per amplificare i frammenti: essa avviene su un supporto solido sul quale il DNA viene attaccato grazie a raggi UV. Grazie all'utilizzo di oligonucleotidi adattatori le molecole di DNA vengono legate con entrambe le estremit\u00e0 al supporto solido, come dei \"ponti\" e solo a questo punto si procede con la PCR. Un estremo della molecola viene liberato e sul supporto solido vengono aggiunti i 4 deossiribonucleotidi (dNTP) marcati ognuno con un gruppo fluorescente di colore diverso: a seconda di quale nucleotide viene inserito in ogni frammento, si sviluppa una fluorescenza di colore diverso che viene letta da un'apposita telecamera, sequenziando cos\u00ec molti frammenti contemporaneamente. I frammenti sequenziabili sono lunghi circa 200 basi, contro le 400 delle nuove versioni del 454 (pirosequenziamento) e le circa 1000-1500 del Sanger; quest'ultimo genera per\u00f2 molte meno sequenze in un'unit\u00e0 di tempo.\nIl metodo Solid \u00e8 un metodo molto accurato di sequenziamento che sequenzia frammenti di 30-35 basi: spesso infatti non \u00e8 utilizzato per sequenziare genomi ma per studi come i SNP (Polimorfismo a singolo nucleotide) umani.\nSequenziamento di un genoma.\nIl sequenziamento di un genoma richiede in generale questi passaggi:"}
{"id": "1058375", "revid": "474175", "url": "https://it.wikipedia.org/wiki?curid=1058375", "title": "Vinkovci", "text": "Vinkovci (pronuncia croata ; in tedesco \"Winkowitz\", in ungherese \"Vinkovce\", in cirillico serbo \u0412\u0438\u043d\u043a\u043e\u0432\u0446\u0438, in latino \"Cibalae\") \u00e8 una citt\u00e0 (35.912 abitanti nel 2001) situata nella parte orientale della Croazia poco lontano dal confine con la Serbia.\nVinkovci \u00e8 situata nella regione di Vukovar e della Sirmia. Caratterizzata da numerosi edifici barocchi Vinkovci \u00e8 soprattutto un importante nodo ferroviario. Per la sua posizione la citt\u00e0 \u00e8 spesso soprannominata la \"porta della Croazia\".\nNel corso della Guerra per l'Indipendenza della Croazia Vinkovci si trov\u00f2 sulla linea del fronte e venne investita dall'offensiva della JNA, anche se ne fu colpita in modo meno grave rispetto alla vicina Vukovar.\nInfrastrutture e trasporti.\nFerrovie.\nLa citt\u00e0 \u00e8 uno dei principali snodi ferroviari della Croazia orientale. Dalla sua stazione, situata lungo la ferrovia Novska-Tovarnik, segmento della Zagabria-Belgrado, partono anche le linee regionali per Osijek e \u017dupanja.\nSport.\nIl HNK Cibalia Vinkovci \u00e8 il principale club calcistico cittadino, che milita nella PRVA NHL, il massimo campionato croato."}
{"id": "1058376", "revid": "599013", "url": "https://it.wikipedia.org/wiki?curid=1058376", "title": "Uea", "text": ""}
{"id": "1058380", "revid": "339392", "url": "https://it.wikipedia.org/wiki?curid=1058380", "title": "Biblioteca delle Carra", "text": ""}
{"id": "1058386", "revid": "287204", "url": "https://it.wikipedia.org/wiki?curid=1058386", "title": "Renato Corsetti", "text": "Nel Congresso italiano di esperanto del 2007 \u00e8 stato eletto presidente della Federazione esperantista italiana.\nNote biografiche.\nDopo gli studi universitari nel campo dell'economia e della linguistica, Corsetti ha lavorato a lungo come direttore di banca. Negli anni 1990 \u00e8 divenuto assistente, &lt;br&gt;\ne successivamente professore, presso la facolt\u00e0 di Psicopedagogia delle Lingue e Comunicazione dell'Universit\u00e0 degli Studi di Roma \"La Sapienza\".\nAttualmente vive in Italia con la moglie (anch'essa esperantista) Anna L\u00f6wenstein e due figli, entrambi esperantofoni madrelingua.\nEsperanto.\nCorsetti ha iniziato lo studio dell'esperanto negli anni 1960; ha ricoperto numerose cariche in vari organismi esperantisti, come l'UEA (Associazione universale esperanto) (2001-2007), la TEJO (Giovent\u00f9 esperantista mondiale) (1970-1973) e la FEI (Federazione esperantista italiana).\nCorsetti \u00e8 professore dell'AIS (Accademia internazionale delle scienze San Marino) nonch\u00e9 membro dell'Akademio de Esperanto.\nIdeologicamente, sostiene le correnti di pensiero secondo cui il movimento esperantista pu\u00f2 contribuire fattivamente a migliorare la condizione umana, e non solamente per fornire un mezzo di comunicazione suppletiva ai suoi membri (cfr. finvenkismo, raumismo).\nOpere.\nRenato Corsetti ha scritto varie opere in esperanto ed italiano riguardo alla politica linguistica, all'esperanto, al bilinguismo infantile ed alla psicopedagogia della lingua e la comunicazione.\nHa revisionato il dizionario esperanto-italiano di Umberto Broccatelli del 1984."}
{"id": "1058387", "revid": "120226", "url": "https://it.wikipedia.org/wiki?curid=1058387", "title": "Parco nazionale d'Abruzzo", "text": ""}
{"id": "1058395", "revid": "339392", "url": "https://it.wikipedia.org/wiki?curid=1058395", "title": "T-Rex (gruppo musicale)", "text": ""}
{"id": "1058398", "revid": "204012", "url": "https://it.wikipedia.org/wiki?curid=1058398", "title": "Migliacci", "text": ""}
{"id": "1058402", "revid": "287204", "url": "https://it.wikipedia.org/wiki?curid=1058402", "title": "Camopi", "text": "Camopi \u00e8 un comune francese situato nella Guyana francese.\nNel territorio del comune si eleva il Monte Saint-Marcel, alto 635 m."}
{"id": "1058403", "revid": "15756", "url": "https://it.wikipedia.org/wiki?curid=1058403", "title": "Ex monastero della Santissima Concezione", "text": "L'ex monastero della Santissima Concezione era un'istituzione religiosa di Firenze, situata in via della Scala, nel complesso di Santa Maria Novella. Detto anche monastero Nuovo era ufficialmente dedicato a santo Stefano papa e martire, mentre la chiesa monastica era intitolata alla Concezione di Maria.\nStoria.\nSi trovava nella parte occidentale del complesso domenicano e fu fondato nel 1563, per volont\u00e0 testamentaria della duchessa Eleonora di Toledo, occupando alcuni spazi gi\u00e0 costruiti (dal 1465) per la Compagnia del Bechella o appartenenti ai frati, come il salone dei Papi (oggi non pi\u00f9 esistente). Eleonora aveva voluto creare un equivalente femminile all'Ordine dei cavalieri di Santo Stefano, fondato dal marito Cosimo I, per questo le monache dovevano avere parimenti ai cavalieri i quarti di nobilit\u00e0 necessari; per questa ragione essere erano chiamate anche le \"cavalleresse\". \nIl monastero venne completato solo nel 1601, e dotato di numerose opere d'arte. \nSoppresso nel 1810, l'immobile fu la prima sede dell'Educandato della Santissima Annunziata (1824), impegnato nell'educazione di fanciulle nobili, prima del trasferimento al Poggio Imperiale (1865).\nNel Novencento \u00e8 stato sede della Scuola Marescialli e Brigadieri Carabinieri, con importanti interventi di adattamento di Giuseppe Martelli e di Luigi Pampaloni (autori rispettivamente della scala a spirale e della scultura in piombo di \"Flora\"). Dopo il trasferimento dei Carabinieri nel complesso di Peretola, \u00e8 stato destinato a sede dell'ampliamento del Museo di Santa Maria Novella, in particolare con la creazione di un nuovo Museo della Lingua italiana."}
{"id": "1058406", "revid": "1442080", "url": "https://it.wikipedia.org/wiki?curid=1058406", "title": "Salida basica", "text": "La salida basica o \"base\" \u00e8 una figura prestabilita di otto passi tipica del tango argentino.\nForma.\nLa salida basica viene utilizzata come sequenza didattica iniziale per far apprendere al ballerino come ci si muove e come si costruisce la coreografia di un pezzo.\nIl tango \u00e8 costituito da un ritmo di 4/4, ed un frase musicale contiene 2 tempi\u00a0(4+4), viene da s\u00e9 quindi che la salida basica \u00e8 stata pensata proprio per essere iniziata e finita all'interno della stessa frase.\nSulla salida basica, partendo da un punto o da un altro viene costruito il resto del ballo, inserendo altre figure del tango, avendo per\u00f2 cura nel terminare la sequenza all'interno degli 8 tempi.\nDidattica.\nLa salida basica fa parte di uno dei primi sistemi di insegnamento del tango argentino, si pensa derivato dalla didattica dei balli in voga ai primi del '900 in Europa, e nel tempo mantenuta per le sue intrinseche qualit\u00e0 che sono la facilit\u00e0 di apprendimento e di insegnamento.\nProprio per queste sue caratteristiche fu utilizzata per i corsi in videocassetta che, in parte, hanno contribuito a trasmettere e diffondere il tango argentino nel Mondo.\nI nomi attribuiti dagli autori delle sequenza registrate, infatti, sono ormai utilizzati ovunque per indicarle nelle scuole.\nDalla fine del '900 si sta per\u00f2 abbandonando la logica della \"sequenza\" per abbracciare quello che \u00e8 davvero lo spirito dell'improvvisazione tipico del tango, grazie anche al diffondersi di uno studio pi\u00f9 approfondito delle dinamiche dei movimenti del tango. \nQuesto studio, che si riflette sia nel ballo sia nella didattica delle scuole, prende il nome di tango nuevo o destrutturato.\nSequenza.\nLa descrizione della sequenza di passi \u00e8 necessariamente approssimativa; le sfumature e le posizioni delle diverse parti del corpo - tronco, gambe - sono altrettanto importanti della semplice sequenza di pass i. Inoltre il linguaggio verbale \u00e8 molto limitato e inadatto per descrivere i movimenti del corpo. Altri sistemi esistono per esprimere coreografie, come la notazione Laban (Labanotation o Kinetographie Laban) creata nel 1928 da Rudolf Laban."}
{"id": "1058409", "revid": "157154", "url": "https://it.wikipedia.org/wiki?curid=1058409", "title": "Il buco nero", "text": ""}
{"id": "1058410", "revid": "36426", "url": "https://it.wikipedia.org/wiki?curid=1058410", "title": "Via della Scala", "text": "Via della Scala si trova a Firenze e va da piazza Santa Maria Novella al viale Fratelli Rosselli. La strada, dal tracciato lungo e rettilineo, \u00e8 caratterizzata, soprattutto nel tratto pi\u00f9 vicino alla piazza, da numerosi complessi che originariamente avevano un carattere religioso e assistenziale, alternati a edifici ristrutturati soprattutto all'epoca di Firenze capitale (1861-1875).\nStoria e descrizione.\nL'antica strada deve il suo nome all'ex-ospedale di Santa Maria della Scala, fondato nel 1313 da Cione di Lapo Pollini, un artigiano arrivato a diventare console dell'Arte della Lana, all'angolo con l'attuale via degli Orti Oricellari. La struttura venne infatti messa sotto la protezione dell'omonimo ospedale di Santa Maria della Scala di Siena, che aveva per stemma una scala a tre pioli sormontata da una croce. Tale blasone si pu\u00f2 ancora vedere lungo via della Scala, murato sul muro dell'ex-ospedale, che oggi ospita l'Istituto Penale per Minori Gian Paolo Meucci. la chiesa dell'ospedale, l'ex-San Martino, ospit\u00f2 l'affresco dell'Annunciazione di Sandro Botticelli, oggi nei depositi degli Uffizi.\nLa numerazione stradale inizia dall'estremit\u00e0 verso Piazza Santa Maria Novella. All'angolo con la piazza un grande tabernacolo custodisce la copia di un affresco trecentesco di \"Madonna tra santi\" di Francesco d'Antonio, staccato e collocato nei depositi della soprintendenza per ragioni conservative.\nAll'angolo con via del Porcellana esisteva un altro antico ospedale detto \"dei Barelloni\", del quale resta oggi solo la chiesa, ristrutturata come oratorio nel 1656, dedicato ai Santi Jacopo e Filippo e riconoscibile per il bassorilievo che decora la facciata.\nAl numero 6 il palazzo Dal Borgo reca tracce di affreschi a graffito sulla facciata e un grande \"busto di Cosimo I\" sul portale.\nIl lato destro della via \u00e8 in larga parte occupato dal retro del convento di Santa Maria Novella, nel quale fu ricavata l'Officina profumo-farmaceutica di Santa Maria Novella, al numero 16, attiva ininterrottamente dal Seicento, e la vecchia sede della Caserma della Scuola allievi ufficiali dei Carabinieri, nell'ex monastero della Santissima Concezione, oggi in attesa di essere destinata ad ampliamento del museo di Santa Maria Novella.\nPassata via Santa Caterina da Siena, in una casa sulla destra una lapide in latino e un busto segnano la casa del Beato Ippolito Galantini (numero 30).\nAl numero 85 \u00e8 situato il Palazzo Venturi-Ginori, gi\u00e0 appartenuto ai Rucellai e annesso agli Orti Oricellari.\nAl 62 invece si vede la facciata della sconsacrata chiesa di San Jacopo di Ripoli con la pregevole lunetta in terracotta invetriata raffigurante la \"Madonna con il Bambino e i santi Jacopo e Domenico\" di Giovanni della Robbia (1522). Dopo la soppressione tardo ottocentesca dell'annesso convento vi fu collocata la Caserma Morandi. \nNella parte finale della via un alto muro sulla sinistra delimita il Giardino Corsini, con il bel portale con cancello. Il passaggio non fu creato per essere ammirato dall'esterno, ma dall'interno, come dimostrano le due statue di cani sui pilastri, girate verso il giardino e la villa. "}
{"id": "1058411", "revid": "36426", "url": "https://it.wikipedia.org/wiki?curid=1058411", "title": "Palazzo Venturi-Ginori", "text": ""}
{"id": "1058413", "revid": "78273", "url": "https://it.wikipedia.org/wiki?curid=1058413", "title": "Ospedale di Santa Maria della Scala", "text": ""}
{"id": "1058414", "revid": "2039709", "url": "https://it.wikipedia.org/wiki?curid=1058414", "title": "Bernd Schuster", "text": "Carriera.\nGiocatore.\nClub.\nCentrocampista offensivo, Schuster inizi\u00f2 giovanissimo la sua carriera professionistica con l'Augusta a 16 anni nel 1976, dopo una serie di performance promettenti nella Nazionale U-18 della Germania Ovest. Nel 1978 viene acquistato dal Colonia fresco campione di Germania, con il quale esordisce nella massima serie e nelle coppe europee, arrivando fino alla semifinale della Coppa dei Campioni.\nDopo una buona seconda stagione (in cui perse la finale di Coppa di Germania) coronata da 9 gol in Campionato, e sull'onda delle buone prestazioni agli Europei 1980, Schuster venne acquistato dal Barcellona, dove si afferm\u00f2 definitivamente come un giocatore di qualit\u00e0 internazionale. In otto anni in \"blaugrana\", Schuster diventer\u00e0 una colonna della squadra, mettendo le mani su una Liga (nel 1984-85), tre Coppe del Rey (una delle quali nella stagione d'esordio, nel 1980-81), due Coppe della Liga ed una Coppa delle Coppe (nel 1981-82). Manc\u00f2 tuttavia la conquista dell'alloro pi\u00f9 ambito, la Coppa dei Campioni, la cui conquista venne soltanto sfiorata nel 1986, anno nel quale il club spagnolo venne sconfitto ai rigori nella finale di Siviglia dalla Steaua Bucarest, nettamente sfavorito alla vigilia. Schuster disput\u00f2 la partita da titolare, venendo sostituito al minuto 85.\nNel 1988 si trasfer\u00ec dal Barcellona agli storici rivali del , freschi campioni di Spagna. Al fianco di giocatori del calibro di Butrague\u00f1o e Hugo S\u00e1nchez, Schuster inaugur\u00f2 un biennio ricco di successi in campo nazionale, aggiudicandosi altri due titoli della Liga (1988-89 e 1989-90), nonch\u00e9 una Copa del Rey e due Supercoppe di Spagna. Mancher\u00e0 tuttavia nuovamente l'appuntamento con la Coppa dei Campioni, venendo in entrambe le annate eliminato dal Milan di Sacchi (poi vincitore della manifestazione in tutti e due i casi) prima in semifinale e l'anno successivo agli ottavi.\nNel 1990 si trasferisce nell'altra squadra della capitale spagnola, l'Atl\u00e9tico Madrid, dove arricchir\u00e0 la sua bacheca di un secondo posto in campionato e di altre due Coppe del Rey consecutive (1990-91 e 1991-92). In quest'ultima occasione sigler\u00e0 il primo gol della finale, poi terminata 2-0 contro la sua ex squadra Real Madrid, con un pregevole calcio di punizione.\nDopo 13 anni trascorsi in terra iberica Schuster (nei quali fu votato due volte miglior giocatore straniero della Liga) torn\u00f2 in patria, al , nel 1993 prima di chiudere la carriera nel 1997 con una fugace apparizione nei Pumas di Citt\u00e0 del Messico.\nNazionale.\nFece il suo esordio in una grande manifestazione internazionale in occasione parte del Campionato europeo di calcio 1980 in Italia; convocato dal c.t. Derwall a dispetto della giovane et\u00e0; Schuster si mise in luce in due delle quattro partite disputate dai tedeschi, contro l'Olanda ed in finale contro il Belgio. Nonostante l'impiego ridotto, le sue brillanti prestazioni furono decisive per la conquista del titolo continentale e lo imposero sulla scena internazionale, portandolo a classificarsi, in quello stesso anno 1980, al secondo posto nella graduatoria del Pallone d'oro 1980, alle spalle del connazionale Rummenigge.\nNonostante l'esordio pi\u00f9 che promettente, collezion\u00f2 solo 21 presenze nella Nazionale tedesca occidentale e si ritir\u00f2 dal calcio internazionale all'et\u00e0 estremamente giovane di 24 anni, a causa dei ripetuti disaccordi tra lui e la federcalcio tedesca DFB, il commissario tecnico della Nazionale Jupp Derwall e compagni di squadra come Paul Breitner, Uli Stielike e Karl-Heinz Rummenigge. Il suo rifiuto di giocare una partita contro l' per poter presenziare alla nascita del secondo figlio David caus\u00f2 uno scandalo a quell'epoca; la rivalit\u00e0 con alcuni dei componenti del team tedesco dell'epoca fece il resto, escludendo Schuster dal giro della nazionale.\nGioc\u00f2 dunque la sua ultima partita con la maglia della Germania Ovest contro il nel 1984, senza aver mai preso parte a un Campionato del mondo.\nAllenatore.\nInizia la carriera nel 1998 a Colonia, allenando prima il Fortuna (la seconda squadra cittadina) e poi il Fc Colonia. Visti gli scarsi risultati l'avventura tedesca dura poco e nel 2001 firma per lo Xerez, club di Segunda Division, nel quale resta per due anni. Nel 2003 cambia di nuovo campionato e si sposta in Ucraina per allenare l'ambizioso . Nonostante il record di vittorie consecutive del club ed il secondo posto raggiunto in campionato, Schuster termina la sua avventura con la squadra arancione dopo solo un anno. Nel 2004 viene chiamato ad allenare nella Primera Divisi\u00f3n il Levante.\nL'esperienza si chiuder\u00e0 a cinque giornate dalla fine, quando la squadra \u00e8 s\u00ec invischiata nella lotta per non retrocedere, ma ha ancora cinque punti di vantaggio sul Mallorca. Nell'estate 2005 la svolta: viene chiamato a condurre il Getafe. Dopo una buona prima stagione, dove ottiene la salvezza, nel 2007 ottiene il miracolo conducendo la squadra dei sobborghi di Madrid ad una storica qualificazione in Coppa UEFA, in virt\u00f9 del raggiungimento della finale di Coppa del Re (la prima della storia del club), persa contro il Siviglia.\nNell'estate del 2007 il presidente del Ram\u00f3n Calder\u00f3n lo chiama a guidare le \"merengues\". Dopo un precampionato non buono, culminato con la sconfitta in Supercoppa di Spagna, i giocatori assimilano bene gli schemi dell'allenatore e dominano il campionato dalla prima all'ultima giornata, risultando vincitori della trentunesima Liga dopo una calvacata trionfale. Ad agosto arriva anche la vittoria in Supercoppa di Spagna contro il Valencia. All'inizio della stagione 2008-2009 la squadra, dopo un buon avvio, offre prestazioni altalenanti diventando irriconoscibile e staccandosi nettamente dalla vetta della classifica della Liga. Schuster viene quindi esonerato il 9 dicembre 2008.\nDopo l'esperienza al , Schuster ha deciso di lasciare temporaneamente il calcio. Tuttavia, nel giugno 2009, ha ricevuto un'offerta dallo Xerez, ma a causa del ritardo nel dare una risposta alla squadra spagnola, la panchina \u00e8 stata affidata a Cuco Ziganda. Nel dicembre 2009, con il club coinvolto in una crisi istituzionale, Schuster annuncia la sua volont\u00e0 di acquistare le azioni del club. Il 10 giugno 2010 il Be\u015fikta\u015f annuncia l'ingaggio del tecnico tedesco. Il 15 marzo 2011 rassegna le dimissioni. Il 12 giugno 2013 viene ingaggiato dal M\u00e1laga in sostituzione di Manuel Pellegrini, firmando un contratto quinquennale. A fine stagione rescinde il suo contratto con la squadra.\nIl 20 marzo 2018, a quattro anni dall'ultima volta, torna in panchina, venendo nominato come nuovo tecnico del .\nStatistiche.\nStatistiche da allenatore.\nStatistiche aggiornate al 3 novembre 2018."}
{"id": "1058420", "revid": "1522738", "url": "https://it.wikipedia.org/wiki?curid=1058420", "title": "\u017dupanja", "text": "\u017dupanja \u00e8 una cittadina della Croazia sul fiume Sava al confine con la Bosnia ed Erzegovina.\nStoria.\n\u00c8 stata dichiarata citt\u00e0 nel 1991.\nIl cittadino pi\u00f9 celebre \u00e8 il compositore Sre\u0107ko Albini (1862 - 1933)."}
{"id": "1058422", "revid": "767487", "url": "https://it.wikipedia.org/wiki?curid=1058422", "title": "Lonesome Luke, Messenger", "text": "Lonesome Luke, Messenger \u00e8 un cortometraggio comico muto del 1917 diretto da Hal Roach e interpretato da Harold Lloyd.\nProduzione.\nIl film fu prodotto da Hal Roach per la Rolin Films.\nDistribuzione.\nDistribuito dalla Path\u00e9 Exchange, il film usc\u00ec nelle sale cinematografiche USA il 5 agosto 1917."}
{"id": "1058423", "revid": "86272685", "url": "https://it.wikipedia.org/wiki?curid=1058423", "title": "Serbatoio a Horta de Ebro", "text": "Serbatoio a Horta de Ebro \u00e8 un olio su tela realizzato nel 1909 dal pittore spagnolo Pablo Picasso. Misura cm 65x81 ed \u00e8 conservato nel Museum of Modern Art di New York.\nCaratteristiche.\nIl quadro fu dipinto a Horta de Ebro, secondo la tecnica del \"passaggio\", che consiste nella concezione delle forme come superfici cromatiche che tendono a scivolare le une sulle altre senza soluzione di continuit\u00e0, creando interessanti effetti di luce e colore. La tela sembrerebbe ispirata a Paul C\u00e9zanne."}
{"id": "1058425", "revid": "36426", "url": "https://it.wikipedia.org/wiki?curid=1058425", "title": "Ritratto di Ambroise Vollard (Picasso)", "text": "Il Ritratto di Ambroise Vollard \u00e8 un dipinto di Pablo Picasso.\n\u00c8 il quadro pi\u00f9 esemplificativo del cubismo analitico.\nEsso rappresenta appunto Ambroise Vollard, un famoso gallerista, amico di numerosi artisti e poeti, rappresentato seduto ad una scrivania con un libro aperto in mano.\nL'immagine dell'uomo emerge a fatica dal reticolo di piani e linee che si intrecciano sulla superficie pittorica e subisce traslitterazioni e trasferimenti.\nI colori sono ridotti a poche tonalit\u00e0 spente (grigio, ocra) e utilizza la tecnica divisionista.\nSuggerisce la profondit\u00e0 spaziale attraverso linee diagonali che convergono in un punto che si sviluppa alle spalle del gallerista, mentre le linee curve suggeriscono il volume (es. testa).\nIl colore fuoriesce dai margini, il che crea ancora pi\u00f9 confusione.\nIl personaggio e lo sfondo sono messi sullo stesso piano, all'interno di una composizione frastagliata.\nOsservando il dipinto si pu\u00f2 notare come l'artista abbia voluto mettere in risalto solo le caratteristiche pi\u00f9 significative del soggetto, per consentire all'osservatore di scavare nella psicologia del modello; infatti Picasso mira pi\u00f9 al contenuto che all'apparenza.\nOsservando attentamente il dipinto si possono notare dei particolari, che non emergono immediatamente: una bottiglia in alto a sinistra, un libro in alto a destra, un bottone, il fazzoletto nel taschino e al centro, il giornale aperto."}
{"id": "1058426", "revid": "125980206", "url": "https://it.wikipedia.org/wiki?curid=1058426", "title": "Natura morta con sedia impagliata", "text": "Natura morta con sedia impagliata \u00e8 un'opera realizzata nella primavera del 1912 dal pittore spagnolo Pablo Picasso, misura 29x37 cm ed \u00e8 conservata presso il Mus\u00e9e National Picasso di Parigi. \n\u00c8 un collage di pittura a olio, tela cerata, carta e corda su tela. Rappresenta la superficie di un tavolo ovale decorato lungo il bordo, coperto da un ritaglio di tela cerata su cui sono visibili: un giornale, una cannuccia, una pipa, un bicchiere, un coltello, uno spicchio di limone ed un'ostrica (o un guscio d'uovo). Sono oggetti che l'autore ha gi\u00e0 inventariato nella sua produzione precedente.\nLa visione (mai da un solo punto di vista nel lasso di tempo) avviene dall'alto. La natura morta dipinta segue le regole visive del Cubismo analitico, mentre la superficie su cui \u00e8 collocata appare tattile. Questo quadro, fondamentale nella storia dell'arte, crea le premesse al successivo Cubismo sintetico."}
{"id": "1058427", "revid": "949200", "url": "https://it.wikipedia.org/wiki?curid=1058427", "title": "Natura morta con bottiglia di liquore", "text": "Natura morta con bottiglia di liquore \u00e8 un'opera realizzata nel 1909 dal pittore spagnolo Pablo Picasso. \u00c8 conservata al Museum of Modern Art di New York. Quest'opera \u00e8 un olio su tela e misura cm 81,6x65,4.\nQuesto \u00e8 uno degli ultimi quadri naturalistici di Picasso: dall'anno seguente, infatti, i singoli elementi della composizione diverranno sempre pi\u00f9 astratti."}
{"id": "1058429", "revid": "1847945", "url": "https://it.wikipedia.org/wiki?curid=1058429", "title": "Ma Jolie", "text": "Ma Jolie \u00e8 un'opera realizzata a olio su tela (100x65,4 cm) nel 1911-1912 dal pittore spagnolo Pablo Picasso. \u00c8 conservata al Museum of Modern Art\ndi New York.\nLa tela appartiene al periodo cubista di Picasso ed \u00e8 dedicata a Eva Gouel, amante dell'artista. La scritta \"Ma Jolie\", che compare in basso, era il ritornello di una popolare canzonetta del tempo."}
{"id": "1058430", "revid": "1543377", "url": "https://it.wikipedia.org/wiki?curid=1058430", "title": "La Grenouill\u00e8re", "text": "La Grenouill\u00e8re \u00e8 un dipinto del pittore francese Pierre-Auguste Renoir, realizzato nel 1869 e conservato al Nationalmuseum di Stoccolma.\nDescrizione.\nIl dipinto risale alla fine degli anni 1860, quando il sodalizio artistico tra Renoir e l'amico Claude Monet \u00e8 quasi simbiotico e di grande fecondit\u00e0. Una prova di quest'intesa fervida e vitale ci \u00e8 data proprio dalla serie di dipinti dedicati alla Grenouill\u00e8re. Si tratta di un celebre stabilimento balneare collocato sull'isolotto di Croissy, una piccola emergenza insulare che, collocata nel bel mezzo della Senna, ne divide il corso in due rami. Il complesso della Grenouill\u00e8re era frequentato dalla \"cr\u00e8me\" della borghesia francese, che qui trascorreva pomeriggi felici e spensierati, nuotando, remando sulla barca o godendosi la leggera freschezza dell'aria. Lo stesso toponimo \u00abGrenouill\u00e8re\u00bb, che letteralmente significa \u00abstagno delle rane\u00bb, riflette scherzosamente la mondanit\u00e0 di questo tempio dell\"'amusement\" moderno, tanto che nel francese parlato allude a un \"rendez vous\" di ragazze desiderose di divertirsi. Ebbene, Renoir e Monet nel 1869 si recarono a Bougival, dinanzi allo stabilimento, collocarono i propri cavalletti l'uno di fronte all'altro e, in poche ore, ciascuno port\u00f2 a termine la propria versione de \"La Grenouill\u00e8re\", in maniera squisitamente \"en plein air\".\nCon questo dipinto Renoir dimostra la propria devozione alle prescrizioni del poeta Baudelaire, il quale nel 1846 scrisse che: \u00abL'eroismo della vita moderna ci circonda e ci avvolge [...] Modernit\u00e0 \u00e8 tutto quanto \u00e8 transitorio, fugace, contingente; una met\u00e0 dell'arte, l'altra met\u00e0 \u00e8 l'eterno, l'immutabile\u00bb, aggiungendo che \u00abun artista, un vero artista sar\u00e0 quello che riuscir\u00e0 a strappare alla vita moderna il suo lato epico, e ci far\u00e0 vedere e sentire quanto siamo grandi e poetici nelle nostre cravatte e nelle nostre scarpe lucide\u00bb. Pittore magistrale della \"via moderne\", Renoir avrebbe dedicato alla modernit\u00e0 un consistente numero di tele, fra le quali spiccano senz'ombra di dubbio i celeberrimi \"Bal au moulin de la Galette\", \"Ballo in citt\u00e0\" e \"Ballo in campagna\". Come abbiamo gi\u00e0 accennato, il soggetto dell'opera \u00e8 la Grenouill\u00e8re: in primo piano, infatti, vi troviamo delle imbarcazioni che galleggiano placidamente sul fiume, mentre al centro della composizione \u00e8 raffigurato un isolotto artificiale affollato da vari parigini in vacanza.\nRenoir restituisce quest'\"impressione\" della Grenouill\u00e8re con un'immediatezza quasi fotografica. Dal punto di vista tecnico, il trattamento della materia pittorica \u00e8 molto vario: se in primo piano le pennellate sono nette e decise, nello sfondo si fanno pi\u00f9 leggere e filamentose, in modo da suggerire l'andamento prospettico della tela (\u00e8 importante notare come la costruzione della prospettiva del dipinto venga affidata anche all'albero sull'isolotto, che con la sua sagoma scura stacca prepotentemente il primo dal secondo piano). Renoir, inoltre, d\u00e0 particolare risalto ai riverberi prodotti dalla luce solare che, penetrando tra le fronde palpitanti degli alberi, si rifrange sulle acque scure della Senna. Questi fugaci riflessi vengono catturati con una frammentazione delle pennellate in tocchi tremolanti di colore, che rendono perfettamente l'instabilit\u00e0 e la mobilit\u00e0 delle acque fluviali. L'atmosfera che si respira in questo dipinto, insomma, \u00e8 squillante e vacanziera, in pieno accordo con la poetica renoiriana della \"joie de vivre\" (per maggiori informazioni si consulti il paragrafo \"Pierre Auguste Renoir \u00a7 Il pittore della \"joie de vivre\"\"). Risulta utile, in tal senso, confrontare il dipinto di Renoir con l'interpretazione che Monet diede della Grenouill\u00e8re, cos\u00ec da mettere a fuoco i loro diversi modi di essere impressionisti. Renoir, pur essendo animato dalla volont\u00e0 di descrivere accuratamente la percezione visiva della luce, d\u00e0 infatti molta rilevanza alle figure dei parigini assiepati sotto all'albero, i quali nonostante la loro vaporosa indeterminatezza sono meglio tratteggiati che nel dipinto di Monet, che al contrario impiega una fattura decisamente pi\u00f9 sintetica. Mentre inoltre il dipinto di Renoir preferisce cogliere la vivacit\u00e0 della scena, Monet d\u00e0 vita a una composizione forse poco appariscente, ma decisamente pi\u00f9 strutturata e rigorosa sotto il profilo analitico: eppure, come gi\u00e0 abbiamo accennato, il punto di vista dei due dipinti \u00e8 il medesimo."}
{"id": "1058432", "revid": "466539", "url": "https://it.wikipedia.org/wiki?curid=1058432", "title": "Pietro il Grande (miniserie televisiva)", "text": "Pietro il Grande (\"Peter the Great\") \u00e8 una miniserie televisiva in quattro puntate del 1986 diretta da Marvin J. Chomsky e Lawrence Schiller. Tratta dal saggio storico \"Pietro il Grande\", scritto nel 1980 da Robert K. Massie, narra la storia dello zar Pietro I di Russia, interpretato da Maximilian Schell.\nProdotta dalla NBC e costata oltre 50 milioni di dollari, la miniserie \u00e8 stata interamente girata in location in Russia, tra Mosca e San Pietroburgo.\nTrama.\nLa miniserie si apre con lo Zar nell'ultima parte della sua vita che ricorda le varie vicende storiche caratterizzanti il suo regno e la sua famiglia (saranno ricorrenti flashback di questa fase che scandiranno i vari episodi), partendo dall'anno 1682 per poi concludersi alla fine dell'ultimo episodio, con la figura dell'ultima consorte Caterina in vesti imperiali dopo la sua incoronazione.\nParte I - La lotta per il potere.\nNel 1682 gli strelzi, aizzati dalla zarevna Sofjia, assaltano il Cremlino per uccidere il piccolo Pietro I e la madre Nataljia, seconda moglie del defunto zar Alessio. Grazie per\u00f2 al mozzo di stalla Aleksandr Men\u0161ikov, intrufolatosi a palazzo per depredare i cadaveri dei soldati uccisi, il tentativo di assassinare Pietro viene sventato e i rivoltosi riescono ad uccidere solo due congiunti della famiglia imperiale. Con il suo gesto il rozzo e scaltro stalliere si guadagna il ruolo di braccio destro e confidente di Pietro, e ne diviene un prezioso alleato. Dopo l'attentato, il Principe Romodanovski e Nataljia, appoggiati dal Patriarca, stabiliscono una doppia incoronazione (due zar), mai avvenuta fino ad allora in Russia, al fine di ovviare alle malferme condizioni di salute di Ivan V, fratellastro di Pietro, ma anche per impedire future congiure da parte di Sofjia, che viene nominata nuova reggente e ottiene il potere tanto ambito.\nNei primi dieci anni \u00e8 proprio Sofjia a regnare da sovrana indiscussa ma, con la Russia sempre in preda delle scorrerie tartare, la zarevna decide di invalidare il trattato di pace stipulato con la Turchia, alleata dei Tartari, ed affida al principe Vasilj Golicyn, suo amante, il compito di conquistare la base turca di Azov. Nell'occasione Pietro annuncia il suo trasferimento dal Cremlino al palazzo di legno di Preobra\u017eenskoe, scatenando il disappunto dei boiari presenti: il trasferimento ha lo scopo preventivo di creare un proprio esercito personale grazie all'assistenza del mercenario inglese Patrick Gordon, conosciuto durante una disastrosa visita intrapresa da Pietro verso la vicina colonia di europei in Russia. Le sue azioni scatenano nuovamente il timore della sorellastra, e Sofjia incarica Padre Teodoso, collaboratore del Patriarca, di sorvegliare Pietro e di tenerla costantemente aggiornata sulle sue intenzioni e soprattutto sul suo rapporto con la colonia straniera di Gordon, i cui componenti venivano tradizionalmente visti con diffidenza ed ostilit\u00e0 dal popolo, dai boiari e dalla Chiesa. Al ritorno a Mosca, a Pietro viene presentata la futura moglie, Evdokija Lopuchina, scelta dalla madre Natalia per dare un erede alla Russia e garantire a Pietro la definitiva successione. Ma Evdokija si dimostra sin dall'inizio estremamente difficile da trattare: la stessa prima notte di nozze, i suoi scrupoli e la sua bigotteria esasperano Pietro fino a spingerlo a tornare precipitosamente alla colonia straniera per consolarsi tra le braccia della figlia dell'oste del villaggio, Anna Mons. Rientrato di soppiatto, allontana gli ospiti con uno stratagemma, facendo loro credere di avere regolarmente \"consumato\" il matrimonio, per poi prendere Evdokija con la forza, costringendola contro la sua volont\u00e0 all'adempimento del \"dovere\" coniugale.\nParte II - Il potere assoluto.\nDopo l'addestramento del suo esercito personale nei pressi del palazzo di Preobra\u017eenskoe da parte del generale Gordon, il giovane Pietro conosce un altro prezioso alleato, il trafficante ebreo Dmytri Shafirov, che lo informa della disfatta subita dall'esercito russo di Golicyn, caduto in un agguato dei turchi causando la morte di 45.000 uomini. Inoltre Shafirov informa Pietro delle intenzioni della sorellastra Sofjia di far passare agli occhi dei boiari e della corte la sconfitta come una vittoria, cos\u00ec da mantenere il potere. \nGrazie all'informazione, Pietro manda a monte il piano di Sofjia, interrompendo la cerimonia di premiazione del principe Golicyn e rivelando a tutti i presenti i particolari della clamorosa disfatta dell'esercito russo. Poco tempo dopo avviene l'evento tanto atteso: la nascita dell'erede alla corona, lo zarevic Alessio. \nNel frattempo il Principe Golicyn, umiliato dopo essere stato sbugiardato davanti a tutta la corte, riprende i contatti con gli strelzi e progetta un nuovo colpo di Stato. Il nuovo attentato alla vita di Pietro fallisce miseramente: il tentativo di assassinio fallito, organizzato da Yakovitj, culmina nella morte del fratello minore di Men\u0161ikov, Michael, che recatosi presso Yakovitj con un dispaccio di Pietro viene catturato e ucciso. Aleksandr, furioso, si reca in segreto dal mandante dell'attentato durante la notte e lo uccide con un colpo di pistola in fronte. Ai funerali del fratello, Men\u0161ikov conferma tutta la sua lealt\u00e0 a Pietro, nonostante la palesata ostilit\u00e0 verso lo zar del vecchio e reazionario padre Danilo, sostenitore di Sofjia ed acerrimo nemico di Pietro a causa di tutte le innovazioni e cambiamenti che vuole portare in Russia.\nSofjia, sempre pi\u00f9 ansiosa di impedire a Pietro la piena ascesa al trono, progetta l'ultimo e definitivo colpo alle sue spalle con l'aiuto del principe Golicyn e dei pochi strelzi rimasti: la rivolta viene sventata dal generale Neciayev, fedele allo zar. Ormai definitivamente sconfitta, la zarevna viene allontanata dal Cremlino e confinata nel monastero di Novodevicij, mentre il suo amante Golicyn privato del suo titolo e delle sue propriet\u00e0 e condannato all'esilio nel villaggio di Ostrov, all'estremo nord dell'Impero. Poco dopo la madre di Pietro, la zarina Nataljia, gravemente ammalata, muore: durante i funerali, ai quali Pietro partecipa senza la moglie, da sempre avversa alla suocera, Pietro anticipa al Patriarca una svolta nei rapporti futuri tra la Chiesa e la Corona, e la sua intenzione di ridurre i privilegi finora detenuti dal Patriarcato. In una sortita dalle mura del Cremlino per far fronte ad una manifestazione di mugik guidata dal padre di Men\u0161ikov, Pietro promette al popolo duri sacrifici per far emergere la Russia tra le grandi potenze del mondo.\nL'ennesimo saccheggio ed eccidio da parte dei Tartari in un villaggio convince Pietro ad intraprendere una nuova campagna contro i Turchi, questa volta via mare. Pur essendo la Russia priva di vere tradizioni marinare, lo zar arma una flotta di chiatte con cui martella la citt\u00e0-fortezza di Azov fino alla sua conquista, uccidendo barbaramente i colpevoli delle torture inflitte al popolo russo per farne un esempio. Durante le manovre di guerra, Pietro non si separa mai dallo zarevic Alessio, coinvolgendolo anche nei momenti pi\u00f9 crudi e drammatici della campagna con la convinzione di temprarne il carattere. Durante le celebrazioni della vittoria, a Pietro viene comunicata la morte del cagionevole fratellastro Ivan: adesso \u00e8 l'unico sovrano di tutte le Russie. Durante i festeggiamenti, Pietro conosce Caterina Skevronskaya, una lavandaia della Livonia vedova di un militare svedese. Inizialmente corteggiata da Men\u0161ikov, Caterina diviene la nuova amante di Pietro.\nSe da una parte la vittoria di Azov appiana momentaneamente le ostilit\u00e0 fomentate dai boiari guidati dal principe Sukhorukov e spinge Pietro a decidere di costituire una vera flotta per fronteggiare i rivali svedesi nel commercio marittimo, dall'altra i rapporti tra Pietro e la moglie arrivano ad un punto di rottura: saputo della tresca con Caterina, Evdokija ritorna al Cremlino con lo zarevic Alessio, in modo da rendere palese la situazione coniugale anche fuori dalla corte, e si incontra in gran segreto con il Patriarca e i boiari ostili per sabotare la nuova politica di Pietro, progettando di chiedere l'intervento di Sofjia. Anche il rapporto con il figlio diviene difficile: l'ambizione di Pietro a fare di Alessio un provetto marinaio, animato dai suoi stessi grandi sogni di espansione, fallisce miseramente, allontanandoli ancora di pi\u00f9 e fomentando la loro ostilit\u00e0.\nParte III - La grande ambasceria.\nSono passati alcuni anni. Pietro \u00e8 sempre pi\u00f9 deciso a tassare la Chiesa. Per cercare di fargli cambiare idea, il principe Romodanovskij e il principe Sukhorukov gli mostrano il tesoro dello zar Michele chiedendogli di usare quello piuttosto che imporre nuove tasse alla Chiesa. Pietro comunica loro che user\u00e0 il tesoro, ma che tasser\u00e0 ugualmente la Chiesa.\nRecatosi da Shafirov, Pietro scopre che egli \u00e8 follemente innamorato della figlia di Sukhorukov e poi lo informa del suo piano di costruire una flotta di navi.\nInesattezze storiche.\nTutte le inesattezze storiche presenti nella miniserie non sono giustamente presenti nel libro di Robert K. Massie da cui essa \u00e8 tratta.\nDistribuzione.\nTrasmessa negli Stati Uniti il 2, 3, 4 e 5 febbraio 1986 sulla rete NBC con grande successo, in Italia la miniserie \u00e8 andata in onda il 9, 16, 23 e 30 ottobre dello stesso anno in prima visione su Rai 2. Replicata l'1, 2, 8 e 9 agosto 1990 sempre in prima serata su Rai 2, non \u00e8 pi\u00f9 stata trasmessa dalla televisione italiana.\nDopo la trasmissione televisiva, la miniserie integrale \u00e8 stata pubblicata in Italia in un cofanetto a doppia VHS su etichetta Ricordi Video."}
{"id": "1058433", "revid": "436907", "url": "https://it.wikipedia.org/wiki?curid=1058433", "title": "Street Fighting Years", "text": "Street Fighting Years \u00e8 l'ottavo album in studio del gruppo musicale britannico Simple Minds, pubblicato l'8 maggio 1989 dalla Virgin Records.\nDescrizione.\nDotato di un sound potente ed epico, viene di norma considerato, assieme a \"New Gold Dream\" del 1982, il lavoro pi\u00f9 riuscito e rappresentativo del gruppo guidato da Jim Kerr.\nLa canzone iniziale, l'omonima \"Street Fighting Years\" \u00e8 espressamente dedicata a V\u00edctor Jara, il noto musicista cileno ucciso dal regime di Pinochet, mentre l'ultima, la strumentale \"When Spirits Rise\", figura soltanto nell'edizione in CD e MC.\nIl disco si avvale inoltre di preziosi collaboratori fra i quali Lou Reed e Stewart Copeland, tuttavia \u00e8 l'ultimo album dei Simple Minds dove figura il tastierista Michael MacNeil, fra i fondatori del gruppo.\nTracce.\nTesti e musiche dei Simple Minds, eccetto ove indicato."}
{"id": "1058435", "revid": "1718925", "url": "https://it.wikipedia.org/wiki?curid=1058435", "title": "Fabbrica di mattoni a Tortosa", "text": "Fabbrica di mattoni a Tortosa \u00e8 un'opera realizzata nel 1909 dal pittore spagnolo Pablo Picasso. Questo quadro \u00e8 un olio su tela e misura cm 53x60.\n\u00c8 conservata al Museo dell'Ermitage di San Pietroburgo.\nLa forte luminosit\u00e0 del quadro rende semi-trasparenti i solidi in esso dipinti."}
{"id": "1058436", "revid": "1305772", "url": "https://it.wikipedia.org/wiki?curid=1058436", "title": "Donna con mandolino", "text": "Donna con mandolino \u00e8 un olio su tela realizzato nel 1909 dal pittore spagnolo Pablo Picasso. Misura cm 92x73.\n\u00c8 conservato nel Museo dell'Ermitage di San Pietroburgo.\nA partire dal 1908 Picasso inizi\u00f2 ad interessarsi al mondo della musica, riempiendo le sue tele di violini, chitarre e mandolini.\nQuesto quadro risulta essere molto equilibrato, grazie alla dolcezza con cui la donna pizzica le corde del mandolino e ai suoi lineamenti delicati."}
{"id": "1058437", "revid": "365417", "url": "https://it.wikipedia.org/wiki?curid=1058437", "title": "Mercato Centrale (Firenze)", "text": "Il Mercato Centrale di Firenze \u00e8 situato fra via dell'Ariento, via Sant'Antonino, via Panicale e piazza del Mercato Centrale. Fu uno dei risultati dell'epoca del \"Risanamento\", dal periodo di Firenze Capitale d'Italia alla fine del XIX secolo. \nStoria e descrizione.\nCon la crescita della popolazione e la distruzione del Mercato Vecchio per far spazio a piazza della Repubblica, il mercato presso la Loggia del Porcellino non era pi\u00f9 sufficiente per la citt\u00e0 per questo si progettarono tre nuovi spazi coperti: quello di San Lorenzo, il Mercato di Sant'Ambrogio e un terzo presso San Frediano, quest'ultimo fu eretto su progetto di Giuseppe Mengoni, fu poi inaugurato nel 1875 e demolito nel 1915. \nPer creare la struttura fu necessario liberare un intero isolato nel dedalo di strette viuzze della zona, molto antiche ma piuttosto malsane, abbattendo una isola di case per ciascuna strada (via dell'Ariento, via Panicale, via Chiara e via Sant'Antonino), in modo che si aprisse un'ampia piazza destinata ad ospitare un nuovo mercato coperto. La ridefinizione del quartiere non sollev\u00f2 troppe critiche, al contrario di quanto avvenuto per piazza della Repubblica, poich\u00e9 qui gli edifici abbattuti erano casupole popolari, quindi la zona ne usc\u00ec effettivamente abbellita e nobilitata.\nPer realizzare la struttura del Mercato fu ingaggiato Giuseppe Mengoni (1870-1874), l'architetto della Galleria Vittorio Emanuele II di Milano, che si ispir\u00f2 alle Halles parigine. Il risultato fu notevole, con l'integrazione dei materiali pi\u00f9 moderni (ferro, vetro, ghisa) con l'aspetto degli edifici preesistenti. Tutt'intorno fu costruita una loggia di 10 arcate classiche per ogni lato, con snelle colonne di pietra serena. L'inaugurazione avvenne nel 1874 con l'Esposizione Internazionale di Agricoltura.\nLa funzionalit\u00e0 della costruzione \u00e8 particolarmente evidente dall'interno, dove la luce filtra abbondante dagli alti finestroni sui quali poggia la tettoia e restituisce l'effetto di un mercato all'aperto. La disposizione dei negozi non \u00e8 casuale, con macellai, pollaioli pizzicagnoli, fornai e pesciaioli, divisi in aree anche tenendo conto della ventilazione naturale dovuta alla conformazione delle tre navate del fabbricato.\nFino al 1979 il mercato ortofrutticolo era tenuto all'aperto nella piazza triangolare antistante, detta appunto piazza del Mercato. In quell'anno furono ultimati i lavori per la realizzazione della nuova piastra del piano primo dotato di banchi appositamente progettati e celle frigorifere e fu trasferito all'interno il mercato dell'ortofrutta. Il progetto dei lavori fu realizzato dallo studio fiorentino Architetti Associati di Odoardo Reali, Francesco Re, Salvatore Romano, Fernando Faggioli, Giancarlo Rossi e Luciano Calza.\nDurante i lavori il mercato al piano terreno doveva rimanere agibile per tutto l'orario di apertura.\nLa Piastra \u00e8 caratterizzata dalla grande trave reticolare che riduce al minimo il numero di nuovi pilastri e nuove fondazioni, pur lasciando completamente libera e indipendente la struttura originale e garantendo la distribuzione della luce naturale e della visibilit\u00e0 dell'insieme anche al piano terreno. Con lo stesso progetto uscito vincitore da un concorso appalto bandito nel 1976 fu adeguato alla funzione di parcheggio per gli avventori il piano interrato. Parcheggio noto alle cronache per il suicidio di Gianluca Casseri dopo i fatti della Strage di Firenze.\nCon l'affermarsi della grande distribuzione e la fuga degli abitanti dal Centro Storico l'intero Mercato \u00e8 entrato in una profonda crisi che ha riguardato soprattutto il settore ortofrutticolo.\nNel 2014 \u00e8 stato riaperto il primo piano del complesso, con l'avvio del progetto Mercato Centrale da parte di Umberto Montano, imprenditore della ristorazione, e il gruppo Human Company della famiglia Cardini-Vannucchi. Lo spazio, oggi riqualificato, conta 3000 m\u00b2, oltre 20 botteghe con le specialit\u00e0 degli artigiani e una serie di eventi e iniziative.\nIl mercato di San Lorenzo.\nAttorno all'edificio del mercato si trova il mercato all'aperto, detto mercato di San Lorenzo, che si sviluppa attorno alla Basilica di San Lorenzo e al Mercato Centrale. Si snoda tra via dell'Ariento, via Sant'Antonino, via Panicale, piazza del Mercato Centrale.\nIl mercato offre ormai solo articoli per turisti, in particolare nelle categorie vestiario, pelletteria e souvenir."}
{"id": "1058439", "revid": "767487", "url": "https://it.wikipedia.org/wiki?curid=1058439", "title": "Monet che legge", "text": "Monet che legge \u00e8 un dipinto del pittore francese Pierre-Auguste Renoir, realizzato nel 1872 e conservato al Mus\u00e9e Marmottan Monet di Parigi.\nDescrizione.\nRenoir conobbe Monet nell\"'atelier\" del maestro Gleyre e con lui stabil\u00ec immediatamente un rapporto di fraterna amicizia, di fondamentale importanza per la sua crescita umana e pittorica. Con lui, infatti, Renoir intraprese un rapporto quasi simbiotico, e non di rado lavoravano seduti fianco a fianco per dipingere lo stesso soggetto, realizzando cos\u00ec vedute quasi identiche (si pensi a \"La Grenouill\u00e8re\") che differivano per lo stile pittorico e per l'interpretazione.\nUno dei luoghi pi\u00f9 amati da Monet era Argenteuil. Presso questa localit\u00e0, indissolubilmente legata alla poetica impressionista, Renoir si rec\u00f2 numerose volte, e la tela \"Monet che legge\" risale proprio a uno di questi soggiorni. \"Monet che legge\" \u00e8 un quadro dalle finalit\u00e0 domestiche e per questo motivo straordinariamente spontaneo. Con questo dipinto Renoir ci consegna un momento di intima tranquillit\u00e0 trascorso con Monet, colto mentre si legge un giornale e si fuma saporitamente una pipa. Le pennellate brevi e corsive sono depositate sulla tela con una tecnica che nega qualsiasi tradizione accademica e che prelude i futuri esiti della pittura impressionista. Di seguito riportiamo l'analisi tecnica di Giovanna Rocchi:"}
{"id": "1058440", "revid": "1317408", "url": "https://it.wikipedia.org/wiki?curid=1058440", "title": "I coniugi Sisley", "text": "I coniugi Sisley \u00e8 un dipinto del pittore francese Pierre-Auguste Renoir, realizzato nel 1868 e conservato al Museo Wallraf-Richartz di Colonia.\nDescrizione.\nAlfred Sisley era un pittore di origini inglesi che Renoir conobbe nell\"'atelier\" di Gleyre. Non solo Renoir ebbe modo di stringersi in affettuosa amicizia con il Sisley, ma il sodalizio artistico che associ\u00f2 fu determinante per la sua maturazione pittorica: fu un rapporto quasi simbiotico, a tal punto che i due per un periodo vissero anche insieme. La loro fraterna convivenza fu interrotta nel 1866, quando Sisley convol\u00f2 a nozze con una graziosa e giovane donna di nome Marie. Questo ritratto, eseguito da Renoir proprio con l'intento di omaggiare i due coniugi, fu portato a termine nell'aprile 1868. Nonostante la spontaneit\u00e0 della gestazione, Renoir riflette ponderatamente sul modello di Manet, cui rende omaggio con la linea di contorno che delimita i pantaloni di Sisley (trasparente il riferimento a \"Il pifferaio\"), e su quello di Diego Vel\u00e1zquez, dal quale prende ispirazione per le ampie superfici nere.\nSi tratta di un dipinto sorprendentemente autentico, che coglie monsieur e madama Sisley con un'immediatezza quasi fotografica: Marie, infatti, ha un'espressione incuriosita e teneramente timida e, per questo, stringe il proprio braccio a quello del marito. Sisley, colpito dalla titubanza della moglie, alza su di lei uno sguardo affettuoso e comprensivo. Sullo sfondo, inoltre, si scorge una quinta arborea, che lascia pensare che l'opera sia stata dipinta a Chailly-en-Bi\u00e8re, un villaggio a poca distanza da Barbizon. Questo scenario paesistico, tuttavia, \u00e8 dipinto con uno stile molto compendiario, che se da una parte non consente una collocazione geografica precisa del soggetto, dall'altra non fa che dare ancora pi\u00f9 enfasi alle due figure in primo piano. Lo sguardo dell'osservatore, infatti, si precipita immediatamente sulla figura di Marie, la quale indossa per di pi\u00f9 una vaporosa gonna dai colori chiassosi e sgargianti, inusitata nota di monumentalit\u00e0 in una composizione altrimenti confidenziale."}
{"id": "1058444", "revid": "1543377", "url": "https://it.wikipedia.org/wiki?curid=1058444", "title": "Real Life (album Simple Minds)", "text": "Real Life \u00e8 il nono album in studio del gruppo musicale britannico Simple Minds, pubblicato l'8 aprile 1991.\nL'album contiene i noti singoli \"Let There Be Love\", \"See The Lights\", \"Real Life\" e \"Stand By Love\".\nTracce.\nTesti e musiche di Kerr, Burchill, eccetto ove indicato.\nClassifiche.\nAlbum\nSingoli"}
{"id": "1058445", "revid": "617444", "url": "https://it.wikipedia.org/wiki?curid=1058445", "title": "Universit\u00e0 degli Studi di Macerata", "text": "L'Universit\u00e0 degli Studi di Macerata \u00e8 una universit\u00e0 statale italiana fondata a Macerata nel 1290. \u00c8 la nona universit\u00e0 pi\u00f9 antica del mondo e la quinta in Italia.\nStoria.\nLe prime informazioni certe su un corso di diritto tenuto da Giulioso da Montegranaro nella citt\u00e0 di Macerata sono del 1290. L'istituzione ufficiale avviene il 1\u00ba luglio 1540 da parte di papa Paolo III, allora erano presenti le facolt\u00e0 di teologia, giurisprudenza, medicina e filosofia. Con la nascita del Regno d'Italia fu soppressa la facolt\u00e0 di teologia, e due anni dopo, rimase solo giurisprudenza che, nel frattempo, era stata ampliata. Nel primo dopoguerra l'universit\u00e0 ritrova un periodo di rinascita che porter\u00e0, nel 1964, all'apertura della facolt\u00e0 di lettere e filosofia e, cinque anni dopo, anche scienze politiche. Nel 1996 si aggiunge scienze della formazione e nel 2001 anche la facolt\u00e0 di economia.\nIl dipartimento di giurisprudenza \u00e8 tra i pi\u00f9 attivi in fatto di ricerca ed \u00e8 considerato tra le migliori otto Facolt\u00e0 Italiane per qualit\u00e0 dell'insegnamento. Annoso problema sono per\u00f2 il numero di fuoricorso, in linea tuttavia con le pi\u00f9 prestigiose Facolt\u00e0 di Legge in Italia.\nNel 2008 viene istituita la \"Scuola di Studi Superiori 'Giacomo Leopardi'\", che ogni anno ammette sulla sola base del merito dieci allievi, selezionati tramite concorso tra gli studenti che si iscrivono al primo anno dei corsi di laurea di una delle sette facolt\u00e0.\nAl 2021, i corsi attivati coprono le seguenti aree: giuridica, letteraria e filosofica, dei beni culturali, delle scienze politiche, delle scienze economiche, delle scienze dell'educazione e delle scienze della comunicazione. Le sedi distaccate di Civitanova Marche e Jesi chiusero, rispettivamente, nel 2014 e nel 2019.\nStruttura.\nSecondo quanto previsto dalla legge n. 240/2010 di riforma del sistema universitario, i Dipartimenti costituiscono la struttura fondamentale in cui si articola l'ateneo. L'ateneo \u00e8 organizzato in cinque dipartimenti:\nL'universit\u00e0 dispone altres\u00ec di quattro scuole di specializzazione:\nA esse si aggiunge la Scuola di studi superiori \"Giacomo Leopardi\", percorso di alta formazione diviso in due classi: \"Classe delle scienze sociali\" e \"Classe delle scienze umanistiche\", nelle quali vengono inseriti ogni anno dieci neodiplomati che risiedono gratuitamente presso il collegio universitario e fruiscono della mensa.\nBiblioteche.\nIl sistema bibliotecario di ateneo comprenden la biblioteca didattica d'ateneo, le biblioteche dei dipartimenti e quelle specialistiche come la biblioteca di storia costituzionale \"Antoine Barnave\" e quella dell'Istituto Confucio e dispone di un patrimonio complessivo di circa 600.000 volumi, datati dal XVIII secolo fino all'et\u00e0 contemporanea.\nLe collezioni offrono risorse documentarie su vari argomenti quali la storia costituzionale francese del periodo pre-rivoluzionario, la storia del diritto, la medicina legale, la storia economica e sociale della Cina nel '900, la storia dei movimenti politici del '900, l'archeologia del nord Africa e la storia della didattica e del libro scolastico.\nCasa editrice.\nNel 2004 l'ateneo ha istituito una propria casa editrice denominata Edizioni Universit\u00e0 di Macerata, o EUM.\nInternazionalizzazione.\nL'universit\u00e0 aderisce a programmi di mobilit\u00e0 e cooperazione internazionale quali il programma Erasmus e individua aree di collaborazione nel bacino del Mediterraneo (Albania, Libia, Slovenia, Tunisia e Turchia), in Cina e nei Paesi dell'Europa orientale (Polonia, Russia e Ucraina)."}
{"id": "1058447", "revid": "90227", "url": "https://it.wikipedia.org/wiki?curid=1058447", "title": "La storia sacra del Vecchio e Nuovo Testamento illustrata", "text": ""}
{"id": "1058448", "revid": "90227", "url": "https://it.wikipedia.org/wiki?curid=1058448", "title": "Storia biblica illustra ad uso delle scuole", "text": ""}
{"id": "1058456", "revid": "22475", "url": "https://it.wikipedia.org/wiki?curid=1058456", "title": "Il Mago Wiz", "text": ""}
{"id": "1058458", "revid": "123075138", "url": "https://it.wikipedia.org/wiki?curid=1058458", "title": "Monti Sabatini", "text": "I Monti Sabatini sono un gruppo montuoso di origine vulcanica, che fa parte insieme ai Monti Volsini ed ai Monti Cimini dell'Antiappennino laziale.\u00c8 un vulcano considerato quiescente.\nDescrizione.\nPosti a circa 35\u00a0km a nord-ovest di Roma nella zona fra la valle del Tevere e il Monte Soratte a est e i Monti della Tolfa a ovest, sono attraversati in direzione nord-sud dalla via Claudia Braccianese e la via Cassia.\nNell\u2019area sabatina occidentale - caratterizzata dai rilievi pi\u00f9 elevati - ricadono i comuni di Bracciano, Anguillara Sabazia, Trevignano Romano, Manziana, Canale Monterano, Sutri, Bassano Romano, Oriolo Romano e Monterosi. L\u2019area ad est di Martignano, caratterizzata da alture che sfiorano appena i 400m, comprende i territori comunali di Campagnano di Roma, Formello, Sacrofano, Morlupo e Castelnuovo di Porto.\nRappresentano un'area collinare di modesta altitudine formata dai resti dell'antico Vulcano Sabatino, del quale rimangono le caldere che costituiscono i laghi di Bracciano e di Martignano nonch\u00e9 quella di Sacrofano e le alture che cingono la Valle di Baccano pi\u00f9 diversi rilievi isolati - nati dal collasso di edifici vulcanici minori - come crateri e coni di scorie. \nL'area, fittamente ricoperta da vegetazione appartenente al bosco mediterraneo e delle faggete dell'appennino, presenta una particolare morfologia del suolo vulcanico e fa parte del Parco naturale regionale di Bracciano-Martignano. La modesta altitudine \u00e8 dovuta alla natura \u201careale\u201d dell\u2019apparato vulcanico sabatino, costituito da piccoli edifici sparsi piuttosto che da un unico complesso centrale come nel caso dei Cimini e dei Colli Albani. \nDiversi corsi d\u2019acqua di una certa importanza a livello regionale hanno la loro sorgente nel complesso collinare sabatino per poi confluire nel vicino Tevere o sfociare nel Mar Tirreno. Tra questi troviamo il Mignone, che scorre in direzione est-ovest fino a sfociare nel Tirreno segnando il confino tra la Citt\u00e0 Metropolitana di Roma Capitale e la Provincia di Viterbo per buona parte del suo percorso; l\u2019Arrone, emissario del Lago di Bracciano, il Cremera - compreso interamente nel Parco Regionale di Vejo - e il torrente Treja, maggiore affluente di destra del Tevere nel Lazio.\nAll'interno dell'area parco \u00e8 presente il SIC IT6010034 \"Faggete di Monte Raschio e Oriolo\" individuato nel giugno 1996 e passato a Zona Speciale di Conservazione (ZSC) nel dicembre 2016, un bosco di faggi che si estende per 712 ha, tra i comuni di Bassano Romano ed Oriolo Romano, interessando i rilievi di monte Termine (591 m s.l.m.), Poggio Stracciacappello (567 m s.l.m.), monte Lungo (530 m s.l.m.), i Valloni di Fonte Vitabbia (450 m s.l.m.) e monte Raschio (552 m s.l.m.). \nAttualmente, la ZSC comprende al suo interno il sito UNESCO della Faggeta vetusta depressa di Monte Raschio, riconosciuta nel 2017 Patrimonio Mondiale Naturale dell'Umanit\u00e0.\nRilievi.\nLa cima pi\u00f9 alta \u00e8 il Monte Rocca Romana che arriva a 612\u00a0m e segna il confine tra le provincie di Roma e Viterbo e i comuni di Bracciano e Sutri. Le altre cime sono:"}
{"id": "1058460", "revid": "297031", "url": "https://it.wikipedia.org/wiki?curid=1058460", "title": "Johnny Hart", "text": "Originario della cittadina di Endicott, nello stato di New York, \u00e8 conosciuto principalmente per essere stato l'autore delle serie di strisce \"B.C.\" e \"Il mago Wiz\". Inizi\u00f2 a pubblicare i suoi disegni sul giornale \"Stars and Stripes\" ad inizio anni cinquanta quando ancora era impegnato come aviere della U.S. Air Force nella guerra di Corea.\nHart \u00e8 considerato uno dei maggiori disegnatori di \"strip\" ed il padre di uno stile grafico e umoristico ben definito tanto che il suo genio creativo \u00e8 stato fonte di ispirazione per diversi autori di strisce satiriche in tutto il mondo (in Italia, ad esempio, le vicende di Nilus dei fratelli Origone, sia pure trasposte nell'ambientazione in un antico Egitto di fantasia, ricordano da vicino le imprese dei personaggi di \"B.C.\").\nBiografia.\nDopo essere stato congedato, nel 1954, pass\u00f2 a lavorare per diversi giornali \"magazine\" come \"The Saturday Evening Post\" e \"Collier's Weekly\". La creazione delle vignette della serie \"B.C.\", destinata a diventare assai popolare e che gli avrebbe garantito un successo editoriale con la pubblicazione su giornali di tutto il mondo avvenne nel 1957; la prima striscia venne pubblicata su un quotidiano nazionale statunitense il 17 febbraio 1958. A met\u00e0 anni sessanta Hart \u00e8 stato coautore assieme a Brant Parker della striscia intitolata \"The Wizard of Id\" (in Italia assumer\u00e0 il nome di \"Il mago Wiz\"), pubblicata a partire dal 9 novembre 1964.\nNel 1972 \u00e8 stato autore della copertina dell'album \"Live at Butler University with The Stan Kenton Orchestra\" del gruppo musicale The Four Freshmen poi ripresa nel 1999 dagli stessi per l'album \"Still Fresh\". Nel 1977 vi fu poi una particolare svolta nella spiritualit\u00e0 di Hart che, insieme alla moglie Bobby, ader\u00ec alla congregazione della chiesa presbiteriana evangelica della cittadina di Nineveh, in cui si erano stabiliti. Hart attribu\u00ec questa sorta di risveglio religioso all'opera di convincimento operata da due artigiani - padre e figlio - che si erano recati nella sua abitazione per installare un'antenna televisiva parabolica.\nDa allora, Hart aument\u00f2, particolarmente nelle strisce di \"B.C.\", la trattazione di motivi legati al tema del Cristianesimo, anche se ci\u00f2 gli procur\u00f2 qualche problema con alcune testate giornalistiche, come ad esempio il \"Los Angeles Times\" che pur non rifiutando di pubblicare le vignette - ritenute probabilmente troppo moralistiche e possibili di urtare la suscettibilit\u00e0 di appartenenti ad altre religioni - prefer\u00ec relegarle nella particolare sezione del giornale dedicata ai temi religiosi in genere.\nHart, con l'aiuto dei suoi familiari, nel corso degli anni novanta e anni duemila e fino agli ultimi giorni della sua vita ha raccolto la sua produzione grafica relativa alle \"strip\" \"B.C.\" e \"The Wizard of Id\" in un archivio elettronico la cui vastit\u00e0 garantir\u00e0 la pubblicazione delle strisce nel tempo a venire. La sua morte, all'et\u00e0 di settantasei anni, \u00e8 avvenuta nella sua abitazione del sobborgo di Nineveh (stato di New York) a causa di un improvviso malore. Secondo la testimonianza della moglie Bobby (da cui ha avuto due figlie, Patti e Perri), il decesso \u00e8 sopraggiunto mentre il disegnatore era intento al suo tavolo di lavoro.\nVignette contestate.\nL'attivit\u00e0 artistica di Hart \u00e8 stata spesso al centro di polemiche per i temi trattati dal disegnatore nelle sue vignette. In particolare, sebbene cresciuto in una famiglia non particolarmente religiosa, Hart frequent\u00f2 da adolescente in maniera regolare le scuole di catechismo rimanendo affascinato dalla lettura della Bibbia. I temi della religiosit\u00e0 ricorreranno quindi spesso nel suo lavoro.\nDue sono state, particolarmente, le vignette contestate in carriera a Johnny Hart. Una prima riguarda una striscia di \"B.C.\" pubblicata il 15 aprile 2001, giorno della Pasqua cristiana, raffigurando una menorah con sette candele accese che andavano via via bruciando le parole finali di Ges\u00f9. Alla fine, come in dissolvenza, al di l\u00e0 dei candelabri, si intravedeva una croce cristiana e il pannello finale che apriva sul sepolcro vuoto di Cristo. Alle accuse di \"revisionismo teologico\" mossegli dall'Anti-Defamation League e dall'American Jewish Committee, Hart replic\u00f2 scusandosi e ammettendo di aver offeso - sia pure in \"buona fede\" - i lettori.\nUn'altra striscia di \"B.C.\" ad essere al centro di controversie \u00e8 stata poi quella pubblicata il 10 novembre 2003 che mostrava un gabinetto all'aperto (outhouse), con una tradizionale presa d'aria a forma di mezzaluna, in cui un personaggio entrava sbattendo la porta con un onomatopeico SLAM, solo per domandarsi \"\u00c8 una mia impressione, o c'\u00e8 puzza qui dentro?\" (nell'originale in lingua inglese: \"Is it just me, or does it stink in here?\"). A non farsi attendere, in quella circostanza, fu il disappunto del Council on American-Islamic Relations, secondo il quale la scritta SLAM prossima alla barra verticale, e le mezzelune sia sulla porta che nel cielo, avrebbero indicato l'intenzione di recare offesa all'Islam. Hart neg\u00f2 che la striscia contenesse altro che una battuta sui gabinetti."}
{"id": "1058465", "revid": "125123617", "url": "https://it.wikipedia.org/wiki?curid=1058465", "title": "Trasudato", "text": "Il trasudato \u00e8 una sostanza liquida derivata dal plasma per ultrafiltrazione; in sostanza si tratta di una parte liquida del plasma che ha attraversato l'endotelio capillare di vasi normali o una membrana semi-permeabile; in genere \u00e8 caratterizzato da un'alta fluidit\u00e0 e da un basso contenuto di proteine, cellule e detriti cellulari.\nIl liquido extravasa negli spazi interstiziali dell'organismo (edema) per un disequilibrio dell'Equazione di Starling a cavallo della membrana endoteliale (es. diminuzione della pressione oncotica intraplasmatica, o aumento della pressione idraulica intraplasmatica)\nDifferenze tra trasudato ed essudato.\nIl trasudato si distingue dall'essudato, liquido di tipo infiammatorio fuoriuscito da vasi resi permeabili, che contiene una concentrazione pi\u00f9 elevata di proteine, cellule e detriti cellulari; entrambi i termini rientrano nella pi\u00f9 generica definizione di versamento.\nPer la distinzione tra essudato e trasudato si possono utilizzare o la conta dei livelli di L-lattato deidrogenasi o la reazione di Rivalta.\nIl ruolo principale dell'essudato \u00e8 quello di proteggere gli elementi della pelle e di altre sostanze sottocutanee contro gli effetti del contatto con clima e l'ambiente esterno e con altre sostanze. Svolge anche un ruolo igienico nell'apparato tegumentario.\nIl trasudato solitamente appare pi\u00f9 chiaro dell'essudato.\nPatologia.\nLe cause patologiche pi\u00f9 comuni del trasudato includono: condizioni che aumentano la pressione idrostatica nei vasi, insufficienza cardiaca ventricolare sinistra, diminuzione della pressione oncotica colloide nei vasi sanguigni, cirrosi (la cirrosi porta a ipoalbuminemia e la diminuzione della pressione oncotica colloidale nel plasma provoca edema) e la sindrome nefrosica (anche a causa dell'ipoalbuminemia causata da proteinuria)."}
{"id": "1058466", "revid": "267975", "url": "https://it.wikipedia.org/wiki?curid=1058466", "title": "Diocesi di Amelia", "text": ""}
{"id": "1058468", "revid": "767487", "url": "https://it.wikipedia.org/wiki?curid=1058468", "title": "Amici &amp; vicini", "text": "Amici &amp; vicini (\"Your Friends &amp; Neighbors\") \u00e8 un film del 1998 diretto da Neil LaBute.\nTrama.\nTra voyeurismo, tendenze masochiste, rapporti saffici e matrimoni annoiati, i segreti e gli intrighi di sei newyorkesi tra i trenta e i quarant'anni."}
{"id": "1058470", "revid": "1971044", "url": "https://it.wikipedia.org/wiki?curid=1058470", "title": "Carcinoma a cellule renali", "text": "Il carcinoma a cellule renali (in inglese \"renal cell carcinoma\") o ipernefroma maligno o tumore di Grawitz maligno, \u00e8 il pi\u00f9 comune tipo di cancro al rene negli adulti ed origina dal tubulo renale. La terapia di elezione \u00e8 la chirurgia, atta all'asportazione del tumore. \u00c8 notoriamente resistente alla radioterapia e alla chemioterapia, anche se alcuni casi rispondono alla immunoterapia.\nSegni e sintomi.\nLa triade classica \u00e8 costituita da ematuria (presenza di sangue nelle urine), dolore lombare e reperto di una massa addominale. Questa triade \u00e8 raramente completa alla prima osservazione del medico, essendo pi\u00f9 frequente nei casi di malattia avanzata. Segno pi\u00f9 frequente \u00e8 l'ematuria, ma altamente aspecifico. Oltre la met\u00e0 dei casi sono asintomatici, diagnosticati casualmente in seguito ad una ecografia o ad una TAC eseguita per altri motivi.\nAltri segni, sintomi e reperti di laboratorio suggestivi di tumore renale possono includere:\nEpidemiologia.\nIl carcinoma a cellule renali colpisce preferenzialmente il sesso maschile rispetto al femminile, con un rapporto di 2:1 ed una maggiore frequenza tra i 60 e i 70 anni. .\nL'eziologia \u00e8 ignota, ma pu\u00f2 esistere una certa familiarit\u00e0 per carcinoma a cellule renali. Fattori di rischio per tale neoplasia sono l'abitudine al fumo, l'obesit\u00e0, l'ipertensione, terapia estrogenica non bilanciata, esposizione ad asbesto, derivati del petrolio, metalli pesanti e malattia cistica acquisita (da emodialisi).\nForme ereditarie si presentano in associazione a numerose malattie. Fra le pi\u00f9 importanti vi sono la malattia di Von Hippel-Lindau, l'oncocitoma renale familiare, il carcinoma renale papillifero ereditario, la sclerosi tuberosa e la malattia policistica renale.\nAnatomia patologica.\nL'esame macroscopico mostra una lesione ipervascolarizzata nella corticale renale, che si presenta frequentemente multilobata, giallastra (in seguito ad accumulo di lipidi) e calcifica.\nIl microscopio ottico sono visibili cellule tumorali che si dispongono formando cordoni, papille, tubuli o nidi. Possono esservi cellule atipiche, poligonali e di grandi dimensioni. Dal momento che queste cellule accumulano glicogeno e lipidi, il loro citoplasma appare pi\u00f9 \"chiaro\", rivestito da lipidi, ed il nucleo rimane \"contratto\" nel mezzo delle cellule. La membrana cellulare \u00e8 evidente. Alcune cellule possono essere pi\u00f9 piccole, con citoplasma eosinofilo, che rassomiglia a quello delle cellule tubulari normali. Lo stroma che circonda le cellule si riduce, ma rimane ben vascolarizzato. Il tumore cresce tramite un ampio fronte, che comprime il parenchima circostante, dando luogo ad una pseudocapsula. \nLa secrezione di sostanze vasoattive (ad.es. renina) pu\u00f2 causare ipertensione arteriosa, ed il rilascio di eritropoietina pu\u00f2 portare alla policitemia (aumentata produzione di globuli rossi).\nImaging del cancro renale.\nL'aspetto caratteristico del carcinoma a cellule renali (renal cell carcinoma, o RCC) \u00e8 quello di una lesione solida che altera il contorno renale. Spesso presenta un margine irregolare o lobulato. Circa un 85% delle masse che radiologicamente appaiono solide sono degli RCC. 10% degli RCC conterranno calcificazioni, alcune macroscopiche (probabilmente per invasione ed intrappolamento del grasso perirenale). In seguito alla somministrazione di liquido di contrasto intravenoso (sia nella tomografia computerizzata oppure nelle immagini di risonanza magnetica), aumenter\u00e0 il contrasto delle zone densamente irrorate, mettendo in evidenza il tumore rispetto al parenchima normale.\nUna lista di lesioni renali di aspetto radiologicamente \"solido\".\nIn particolare, distinguere con certezza il carcinoma a cellule renali da un oncocitoma (lesione benigna) non \u00e8 attualmente possibile usando le procedure di \"imaging\" o la biopsia percutanea.\nIl carcinoma a cellule renali pu\u00f2 inoltre avere aspetto cistico. Esistendo diverse lesioni renali cistiche benigne (cisti renale semplice, cisti renale emorragica, nefroma cistico multiloculare, morbo renale policistico), pu\u00f2 essere difficile per il radiologo differenziare una lesione cistica benigna da una maligna. Un famoso radiologo, il Dr. Morton Bosniak, svilupp\u00f2 un sistema di classificazione delle lesioni renali cistiche che, in base all'aspetto, le divide in benigne e in operabili..\nAlla diagnosi, il 5-10% dei carcinomi renali infiltra la vena cava inferiore.\nUna biopsia percutanea pu\u00f2 essere effettuata con l'ausilio dell'ecografia o della tomografia computerizzata per guidare il campionamento del tessuto a scopo diagnostico. Ad ogni modo non \u00e8 una tecnica particolarmente usata perch\u00e9 la possibilit\u00e0 di una diagnosi non corretta e il rischio per il paziente la rendono sfavorevole come tecnica.\nTrattamento.\nSe \u00e8 localizzato solo nel rene, circa il 40% dei casi, viene curato il 90% delle volte con la terapia chirurgica. Se ha diffusione fuori dal rene, spesso nei linfonodi o nelle vene principali del rene, si usano altri trattamenti.\nRimozione chirurgica.\nLa rimozione chirurgica di una parte o di tutto il rene (nefrectomia) \u00e8 raccomandata. Questo pu\u00f2 comprendere la rimozione della ghiandola surrenale, dei linfonodi retro-peritoneali, e dei possibili tessuti coinvolti per l'estensione diretta (invasione) del tumore nell'ambiente circostante. Nei casi in cui il tumore si \u00e8 diffuso nella vena renale, vena cava inferiore, e sia possibile un'angioinvasione \u00e8 comunque possibile rimuovere chirurgicamente il tumore. Anche in caso di metastasi una riduzione del tessuto tumorale mediante nefrectomia (\"nefrectomia citoriduttiva\") pu\u00f2 comunque aumentare la sopravvivenza, e cos\u00ec pure la rimozione di metastasi isolate.\nTerapia percutanea.\nLa terapia percutanea immagine guidata, generalmente usata dai radiologi, \u00e8 praticabile su pazienti con tumori localizzati, ma che non sono buoni candidati per l'operazione chirurgica. Questa procedura prevede l'introduzione di una sonda nella pelle e nel tumore; utilizzando l'immagine del tumore in tempo reale ottenuta con tomografia computerizzata, ultrasuoni o anche risonanza magnetica si distrugge il tumore utilizzando radiazioni o crioterapia. Queste terapie sono meno efficaci della rimozione chirurgica perch\u00e9 non portano alla totale distruzione del tumore.\nRadioterapia.\nLa radioterapia non \u00e8 usata per il trattamento comune del carcinoma renale perch\u00e9 solitamente non ha successo. Pu\u00f2 essere usata come palliativo in caso di metastasi scheletriche.\nTerapia farmacologica.\nFarmaci come interferone-alfa e interleuchina-2 (IL-2) hanno successo nel ridurre la crescita del carcinoma renale, inclusi anche casi con metastasi. Alcuni studi hanno dimostrato che IL-2 offre la possibilit\u00e0 di una completa e durevole remissione in alcuni casi. In aggiunta, l'anticorpo monoclonale anti-VEGF ha mostrato avere un'azione interessante nei casi avanzati.\nSorafenib (Nexavar) \u00e8 stato approvato dalla FDA nel dicembre 2005 per il trattamento del carcinoma renale avanzato, e Sunitinib (Sutent) \u00e8 stato approvato il mese successivo. Entrambi interferiscono con la crescita del tumore impedendo l'angiogenesi. e anche le vie dei fattori di crescita legate a recettori tirosin chinasici (PDGF, RET, KIT). Il Temsirolimus (CCI-779) \u00e8 un inibitore della mTOR chinasi (bersaglio mammifero della rapamicina) che \u00e8 stato visto prolungare la sopravvivenza rispetto all'interferone-alfa in pazienti con metastasi di carcinoma renale (si \u00e8 visto che il bersaglio nel tumore renale regola i livelli della proteina HIF-1 che \u00e8 un elemento chiave nella via angiogenetica dipendente dal VEGF). Il risultato di questi studi di Fase III \u00e8 stato presentato nel 2006 al meeting annuale dell'American Society of Clinical Oncology (www.ASCO.org). Nel 2009 l'FDA ha anche approvato l'uso dell'everolimus; un inibitore simile al precedente che inibisce per\u00f2 solo l'isoforma mTOR1 della predetta proteina e non la mTOR2. Questo fa s\u00ec che il meccanismo d'azione sia pi\u00f9 complesso: con elevazione dei livelli di AKT attivata stimolata dall'inibizione dell'unica isoforma coinvolta. AKT \u00e8 coinvolta nei meccanismi di sopravvivenza cellulare ed \u00e8 in grado quindi di favorirne la sopravvivenza.\nDurante le terapie con inibitori dell'angiogenesi inoltre \u00e8 bene controllare la pressione del paziente; se elevata occorre correggerla cercando di non interrompere il trattamento con un programma terapeutico personalizzato. In caso di sindrome-mani piedi pu\u00f2 essere utile se questa \u00e8 debilitante far valutare il paziente da uno specialista per una terapia specifica in modo da evitare di ridurre i dosaggi, lo stesso va fatto con l'astenia.\nChemioterapia.\nIl carcinoma renale \u00e8 tipicamente resistente alla chemioterapia. Tale resistenza \u00e8 probabilmente dovuta al gene MDR1, espresso nell'80% delle cellule di questo tumore, che codifica per una glicoproteina con la funzione di espellere dalla cellula molte sostanze citotossiche, compresi i chemioterapici. Solo con floxuridina, 5-fluorouracile e vinblastina si sono ottenuti risultati significativi, sebbene limitati.\nImmunoterapia.\nLa terapia immunologica per il carcinoma del rene pu\u00f2 avvalersi dell'uso di citochine come l'interleuchina 2 o l'interferone; sono state inoltre utilizzate cellule del sistema immunitario attivate con sostanze immunomodulanti.\nNel febbraio del 2004 \u00e8 stato pubblicato il primo studio, condotto alla fine degli anni '90, che illustrava gli effetti di un \"vaccino\" (in realt\u00e0 una terapia adiuvante, cio\u00e8 somministrata dopo l'intervento chirurgico di asportazione del tumore) nei pazienti affetti da carcinoma renale localizzato, senza invasione linfonodale n\u00e9 metastasi a distanza. Tale vaccino \u00e8 composto da cellule tumorali renali autologhe (cio\u00e8 prelevate dallo stesso paziente che riceve il trattamento) iniettate per via intradermica allo scopo di stimolare la risposta immunitaria antigene-specifica contro il tumore. Lo studio citato ha dimostrato che il vaccino era ben tollerato. Successivamente sono stati sviluppati altri tipi di vaccini, basati su cellule tumorali geneticamente modificate, su cellule dendritiche o su complessi peptidici. Studi recenti hanno confermato l'efficacia dei vaccini come terapia adiuvante, in particolare del vaccino a cellule tumorali nei tumori localmente pi\u00f9 avanzati (stadio T3 nella stadiazione TNM) e dei complessi peptidici negli stadi pi\u00f9 precoci.\nDal 2016 \u00e8 stato reso disponibile in Italia anche per il tumore del rene il farmaco immunoterapico Nivolumab (Nome commerciale Opdivo). Il farmaco inibisce il checkpoint PD-1 il quale inibisce la risposta linfocitaria contro le cellule tumorali. Bloccato il checkpoint inibitore, il sistema immunitario riesce con maggior forza a debellare le cellule tumorali. Questo farmaco, usato di norma dopo il fallimento della prima linea (Farmaci antiangiogenesi) ha effetti collaterali limitati e riesce a dare una risposta in una percentuale rilevante di pazienti (superiore al 30%)\nPrognosi.\nLa prognosi dipende dalla grandezza del tumore, dal fatto che sia rimasto confinato nel rene oppure no, e dalla presenza o assenza di metastasi. La scala Furhman, che misura l'aggressivit\u00e0 del tumore, pu\u00f2 dare anche informazioni sulla sopravvivenza, anche se i dati sono controversi.\nLa percentuale di sopravvivenza dopo cinque anni \u00e8 intorno al 90-95% per tumori pi\u00f9 piccoli di 4 centimetri. Per tumori pi\u00f9 grossi, confinati nel rene e non vascolarizzati, la percentuale si attesta intorno all'80-85%. Per tumori che si estendono oltre la capsula renale e fuori dal locale investimento fasciale, la percentuale si riduce al 60%. In caso di diffusione di metastasi in altri organi la percentuale di sopravvivenza a cinque anni dall'intervento era del 5% prima dell'avvento dei nuovi farmaci, mentre adesso \u00e8 notevolmente aumentata.\nPer coloro che hanno un ritorno del tumore dopo l'intervento la prognosi \u00e8 generalmente negativa. Le cellule del carcinoma renale non rispondono alla chemioterapia e alle radiazioni. L'immunoterapia, che induce il corpo ad attaccare le cellule tumorali rimaste, pare avere pi\u00f9 successo."}
{"id": "1058475", "revid": "461628", "url": "https://it.wikipedia.org/wiki?curid=1058475", "title": "Strada statale 213 Via Flacca", "text": "L'ex strada statale 213 Via Flacca (SS 213), ora strada regionale 213 Flacca (SR 213), \u00e8 una strada regionale italiana che scorre completamente nel Lazio e collega la citt\u00e0 di Terracina con la citt\u00e0 di Formia.\nPercorso.\nLa strada viene identificata con quella aperta nel 184 a.C. dal censore Lucio Valerio Flacco. Secondo un noto passo di Livio (39, 44, 6), Flacco \u201ccostru\u00ec una diga (\"molem\") presso le fonti di Nettuno (\"ad Neptunias aquas\") per permettere il transito di una via che fece passare per i monti di Formia (\"Formianum montem\")\u201d. Ha origine nei pressi di Terracina, da un tratto della strada statale 7 Via Appia ormai sostituito da una variante a scorrimento veloce, tuttavia riclassificato recentemente come strada statale 7 dir/B di Terracina.\nDopo poche centinaia di metri, riceve l'innesto della strada statale 7 dir/A del Tempio di Giove e proseguendo lungo la costa attraversa in sequenza i territori di Fondi (localit\u00e0 Salto di Fondi e Santa Anastasia), Sperlonga, Itri, Gaeta ed infine Formia dove si innesta sulla strada statale 7 Via Appia.\nRappresenta l'unica via di accesso a diverse localit\u00e0 balneari del sud della Provincia di Latina, come il Salto di Fondi, la spiaggia della Grotta di Tiberio a Sperlonga, la spiaggia della Flacca Antica nel comune di Itri, e la piana di Sant'Agostino presso Gaeta.\nGestione.\nIn seguito al decreto legislativo n. 112 del 1998, dal 1\u00ba febbraio 2002 la gestione \u00e8 passata alla Regione Lazio, che ha poi devoluto le competenze alla Provincia di Latina; dal 5 marzo 2007 la societ\u00e0 Astral ha acquisito la titolarit\u00e0 di concessionario del tratto laziale."}
{"id": "1058478", "revid": "212348", "url": "https://it.wikipedia.org/wiki?curid=1058478", "title": "Allenamento", "text": ""}
{"id": "1058480", "revid": "90227", "url": "https://it.wikipedia.org/wiki?curid=1058480", "title": "Diocesi di Cotrone", "text": ""}
{"id": "1058482", "revid": "287204", "url": "https://it.wikipedia.org/wiki?curid=1058482", "title": "Diocesi di Fossombrone", "text": ""}
{"id": "1058485", "revid": "90227", "url": "https://it.wikipedia.org/wiki?curid=1058485", "title": "Diocesi di Larino", "text": ""}
{"id": "1058486", "revid": "88740", "url": "https://it.wikipedia.org/wiki?curid=1058486", "title": "Corea (disambigua)", "text": ""}
{"id": "1058488", "revid": "90227", "url": "https://it.wikipedia.org/wiki?curid=1058488", "title": "Diocesi di Montalto", "text": ""}
{"id": "1058490", "revid": "161374", "url": "https://it.wikipedia.org/wiki?curid=1058490", "title": "Strada Statale 7 quater Via Domiziana", "text": ""}
{"id": "1058491", "revid": "123363805", "url": "https://it.wikipedia.org/wiki?curid=1058491", "title": "Alexandre Jos\u00e9 Maria dos Santos", "text": "Biografia.\nFormazione e ministero sacerdotale.\nAlexandre Jos\u00e9 Maria dos Santos \u00e8 nato il 18 marzo 1924 a Zavala, attuale provincia e diocesi di Inhambane, nella parte meridionale della Repubblica del Mozambico, allora parte dell'esteso Impero portoghese. Ha ricevuto la prima formazione sotto la guida dei missionari francescani provenienti dal Portogallo, presenti in molte scuole nel territorio fin dagli albori del XX secolo. In seguito, ha continuato gli studi presso il seminario minore di Amatongas, nella provincia centrale di Manica, anche questo retto dai francescani. Avvertendo la chiamata vocazionale al sacerdozio, \u00e8 stato inviato a studiare filosofia presso il seminario maggiore, retto questa volta dall'Ordine dei Missionari d'Africa, nell'allora protettorato britannico del Nyasaland (ora Malawi). Quest'ultima scelta \u00e8 motivata dal fatto che in Mozambico ancora non era stato istituito un seminario maggiore.\nNel 1947, all'et\u00e0 di ventitr\u00e9 anni, si \u00e8 trasferito in Portogallo per poter intraprendere il noviziato nell'Ordine dei frati minori presso il seminario di Varatojo, vicino a Lisbona. Nella capitale portoghese ha anche studiato teologia, subito dopo aver emesso la professione temporanea nel 1948 e infine, nel 1951, ha emesso la professione solenne. Ha ricevuto l'ordinazione sacerdotale il 25 giugno 1953, ventinovenne, a Lisbona, per imposizione delle mani di Te\u00f3filo Jos\u00e9 Pereira de Andrade, O.F.M., vescovo titolare di Urusi ed emerito di Nampula.\nRientrato in patria nel 1954, ha iniziato a svolgere il proprio ministero pastorale nelle missioni francescane di Inhambane, ruolo svolto per ben diciotto anni. Per due anni, dal 1972 al 1974, \u00e8 stato consigliere della custodia francescana del Mozambico e rettore del seminario minore in Vila Pery (ora Chimoio), capitale della provincia di Manica.\nMinistero episcopale.\nIl 23 dicembre 1974 papa Paolo VI lo ha nominato, cinquantenne, arcivescovo metropolita di Louren\u00e7o Marques; \u00e8 succeduto a monsignor Cust\u00f3dio Alvim Pereira, dimissionario su richiesta del papa il 26 agosto precedente perch\u00e9 troppo vicino alle posizioni restrittive del governo portoghese. Ha ricevuto la consacrazione episcopale il 9 marzo 1975, presso il Palazzo dello Sport di Louren\u00e7o Marques, per imposizione delle mani del cardinale Agnelo Rossi, prefetto della Congregazione per l'evangelizzazione dei popoli, avendo come co-consacranti il cardinale Laurean Rugambwa, arcivescovo metropolita di Dar-es-Salaam (Tanzania), e monsignor Eduardo Andr\u00e9 Muaca, vescovo di Malanje (Angola). Come suo motto episcopale il neo vescovo dos Santos ha scelto \"Servir e n\u00e3o ser servido\", che tradotto vuol dire \"Servire e non per essere servito\" (Mc 10, 45). Ha preso possesso dell'arcidiocesi durante una cerimonia svoltasi presso la Cattedrale dell'Immacolata Concezione a Louren\u00e7o Marques. Il 24 maggio 1976, durante un concistoro presieduto dal papa, ha personalmente richiesto il pallio, simbolo di comunione tra il metropolita e la Santa Sede.\nIl 18 settembre 1976, dopo il cambiamento del nome della capitale mozambicana nel febbraio precedente, papa Paolo VI ha deciso di mutare nome anche all'arcidiocesi di Louren\u00e7o Marques, che da allora ha assunto l'attuale denominazione di Maputo: dos Santos ne \u00e8 divenuto il primo metropolita. Tra le molte iniziative pastorali promosse dal futuro cardinale vi sono: relazioni con le comunit\u00e0 ecclesiastiche nei Paesi dell'ex Impero portoghese (Angola, S\u00e3o Tom\u00e9 e Pr\u00edncipe, Guinea-Bissau e Capo Verde); vari programmi in ausilio di rifugiati, poveri e vittime della siccit\u00e0; istituzione della Caritas in Mozambico, di cui \u00e8 divenuto primo presidente. Infine (dopo averne approvato le norme il 20 aprile), il 22 agosto 1981 ha emesso il decreto per la fondazione dell'istituto religioso femminile delle Francescane di Nostra Signora Madre d'Africa, con il fine di dare nuovo impulso alla vita religiosa in Mozambico.\nCardinale.\nIl 29 maggio 1988, dopo la messa domenicale, papa Giovanni Paolo II ha annunciato la sua creazione a cardinale nel concistoro del 28 giugno seguente; sessantaquattrenne, \u00e8 stato il primo mozambicano a ricevere la porpora cardinalizia nella storia della Chiesa, poich\u00e9 il porporato Teod\u00f3sio Clemente de Gouveia, che gi\u00e0 aveva retto la sede di Louren\u00e7o Marques dal 1936 al 1962, era portoghese. Durante la cerimonia, svoltasi presso l'Aula Paolo VI, gli sono stati conferiti la berretta, l'anello ed il titolo cardinalizio di San Frumenzio ai Prati Fiscali, istituito nello stesso concistoro. \nHa partecipato alla I Assemblea Speciale per l'Africa del Sinodo dei Vescovi, tenutosi nella Citt\u00e0 del Vaticano dal 10 aprile all'8 maggio 1994. Nel 1999, al compimento dei settantacinque anni il cardinale, ha presentato la rinuncia dal governo pastorale dell'arcidiocesi di Maputo, ma il papa gli ha concesso una proroga di altri quattro anni. Il 22 febbraio 2003 papa Giovanni Paolo II ha accettato la sua rinuncia dal governo pastorale dell'arcidiocesi di Maputo per raggiunti limiti d'et\u00e0, ai sensi del can. 401 \u00a7 1 del Codice di diritto canonico, divenendo arcivescovo emerito all'et\u00e0 di quasi settantanove anni; gli \u00e8 succeduto Francisco Chimoio, O.F.M.Cap., trasferito contestualmente dalla sede di Pemba.\nIl 18 marzo 2004, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970. Quindi, per poco pi\u00f9 di un anno e un mese non ha potuto partecipare al conclave del 2005, che ha portato all'elezione di papa Benedetto XVI. Ha preso parte anche alla II Assemblea Speciale per l'Africa del Sinodo dei Vescovi, anche questa svoltasi dal 4 al 25 ottobre 2009 nella Citt\u00e0 del Vaticano, sul tema \"La Chiesa in Africa, al servizio della riconciliazione, della giustizia e della pace: tu sei il sale della terra, tu sei la luce del mondo\". Dal 17 luglio 2009, giorno della morte del cardinale mauriziano Jean Marg\u00e9ot, \u00e8 il pi\u00f9 anziano cardinale proveniente dal Continente africano. Non ha potuto partecipare neppure al conclave del 2013, che ha portato all'elezione di papa Francesco.\n\u00c8 morto il 29 settembre 2021 presso l'Instituto de Cora\u00e7\u00e3o (ICOR) a Maputo all'et\u00e0 di novantasette anni. In seguito alla cerimonia funebre, presieduta dall'arcivescovo Francisco Chimoio il 7 ottobre nella cattedrale dell'Immacolata Concezione alla presenza delle pi\u00f9 alte cariche statali, \u00e8 stato sepolto nella cripta dello stesso edificio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058492", "revid": "599341", "url": "https://it.wikipedia.org/wiki?curid=1058492", "title": "Criollo", "text": ""}
{"id": "1058494", "revid": "736476", "url": "https://it.wikipedia.org/wiki?curid=1058494", "title": "Maasgouw", "text": "Maasgouw \u00e8 un comune olandese di 24.318 abitanti situato nella provincia di Limburgo.\nIl comune \u00e8 creato il 1\u00ba gennaio 2007 dalla fusione delle citt\u00e0 di Heel, di Maasbracht, e di Thorn."}
{"id": "1058503", "revid": "330019", "url": "https://it.wikipedia.org/wiki?curid=1058503", "title": "Carlin di maggio", "text": "Carlin di maggio \u00e8 la questua in celebrazione del cantamaggio che si tiene nella notte tra il 30 aprile e il primo maggio nel paese di Marsaglia, nel comune di Corte Brugnatella, in val Trebbia (provincia di Piacenza).\nLo scopo di questa questua era la raccolta delle uova, \"barattate\" con i canti bene auguranti che i \"canterini\" portavano a tutte le case come annuncio dell'arrivo della bella stagione.\nOggi dove la funzione di augurio di prosperit\u00e0, legata ad arcaici riti magico-propiziatori della civilt\u00e0 agricola, viene meno diviene predominante la funzione di consolidamento sociale dei legami all'interno della comunit\u00e0 e della conservazione della tradizione con particolare attenzione al repertorio musical-coreutico. La tradizione \u00e8 ben viva e vissuta da tutti gli abitanti del paese e frazioni che partecipano e contribuiscono a questo scambio rituale. \nLe uova.\nL'uovo ha certamente una valenza simbolica, personaggio principe di queste questue primaverili, simboleggia la rinascita: sia la resurrezione di Ges\u00f9 Cristo, se inserito nei riti pasquali che la rinascita della natura per i cantamaggio laici.\nNei tempi passati per le famiglie contadine e montanare, che non vivevano certo nell'abbondanza, era un bene facilmente disponibile e rinnovabile, una delle poche cose che si poteva facilmente \"donare\" ai questuanti. Oltre che mezzo per una scorpacciata collettiva, trasformato in frittate e accompagnato da vino, salumi e dolci raccolti nella questua, l'uovo, nei piccoli paesi, era facilmente convertibile in denaro, il negozio o il fornaio accettava in pagamento uova al posto delle monete, che nelle mani dei contadini passavano raramente, per cui le uova raccolte, se erano molte venivano portate al negozio per avere in cambio altri generi alimentari.\nI canterini.\nGli animatori e orchestratori della serata sono i \"canterini\", gruppo di cantori, solitamente tutti uomini, organizzati come un tipico coro della val Trebbia (coro polivocale maschile dove predomina l'impostazione con linee melodiche ad intervalli di terza) riconoscibili dai fazzoletti al collo e dai cappelli di paglia. Il gruppo \u00e8 guidato da il capo dei \"canterini\" (prima voce) che oltre a dare l'attacco alle strofe \u00e8 il referente di tutta la manifestazione.\nI musicisti.\nNon pu\u00f2 mancare l'accompagnamento del piffero, che con la fisarmonica e spesso la m\u00fcsa fornisce la traccia musicale alla manifestazione. I musicisti seguono i \"canterini\" suonando brani \"da strada\" (come la \"sestrina\") nei trasferimenti da un luogo all'altro; brani da ballo di gruppo (come alessandrina, monferrina, piana) e di coppia (valzer, mazurca, polca a saltini) vengono eseguiti dove un cortile, una piazzetta o la strada concedono lo spazio sufficiente. I musicisti danno modo ai canterini di tirare il fiato, poich\u00e9 il loro canto viene ripetuto nella nottata un numero di volte equivalente al numero di case.\nIl gruppo che tradizionalmente partecipa al \"carlin di maggio\" \u00e8 quello de i M\u00fcsetta.\nLa festa.\nIl \"carlin di maggio\" comincia la sera e si protrae fino ad esaurimento del giro augurale delle case, che solitamente avviene verso le tre o le quattro della mattina.\nLa manifestazione parte dallo spiazzo antistante al comune dove il sindaco chiama, nome per nome, le persone che fanno parte dei canterini, si forma il gruppo che intona il \"carlin di maggio\", segue qualche brano dei musicisti e si parte. Apre il corteo il gruppo dei \"canterini\", seguito dai musicisti, dagli abitanti del paese e, in coda, da una camionetta-trattorino per la raccolta dei doni.\nI \"canterini\" si fermano davanti alle case abitate, se non proprio a tutte, quasi, non tralasciando frazione, rione, slargo dove vi sia dell'ospitalit\u00e0. La prima cosa, giunti davanti alla porta, \u00e8 il canto delle strofe bene auguranti, che viene ascoltato in silenzio dai padroni di casa e dal corteo, la seconda il dono: uova, vino, salumi, a volte denaro, che viene raccolto con cestini (cavagne) e poi caricato sul trattorino, poi si brinda e si assaggiano le specialit\u00e0 che i padroni hanno imbandito fuori dall'uscio, seguono canti, anche da osteria, a cui si uniscono tutti i partecipanti e balletti se lo spazio lo consente.\nSe una casa, che si sa abitata, non si apre (succede molto raramente) per accogliere il maggio i \"canterini\" hanno in repertorio una strofa di malaugurio, che cantano davanti alla casa prima di proseguire nel giro.\nNegli spostamenti, quando c'\u00e8 da percorrere un po' di strada, intervengono i musicisti, con le note acute e potenti del piffero guidano il corteo che, data la partecipazione di quasi tutti gli abitanti e dei \"foresti\" che non mancano mai, \u00e8 decisamente lungo e si snoda tortuoso e un po' alticcio tra piazzette e cortili con un bicchiere in mano.\nLa festa si conclude alle prime ore del mattino dopo l'esaurimento del giro delle case e della resistenza di cantori e ballerini.\nL'albero.\nL'albero simbolo del \"carlin di maggio\" \u00e8 il maggiociondolo, con il colore delle foglie e dei suoi fiori gialli d\u00e0 il tono cromatico alla manifestazione. Giallo e verde sono i colori dei fazzoletti al collo e dei nastri sui cappelli dei \"canterini\" e i colori che caratterizzano il \"trattorino\" raccogli uova, ornato con frasche di maggiociondolo e ginestrino."}
{"id": "1058504", "revid": "287204", "url": "https://it.wikipedia.org/wiki?curid=1058504", "title": "Michel Kikoine", "text": "Biografia.\nMichel Kikoine nacque a Rechytsa, in Bielorussia, il 31 maggio 1892, in una famiglia ebrea della borghesia medio-piccola.\nNel 1907 cominci\u00f2 a studiare arte a Minsk, dove conobbe Pinchus Kremegne e Cha\u00efm Soutine, di cui sarebbe stato amico per tutta la vita, nonostante il carattere differente (Kikoine era molto riflessivo, mentre Soutine aveva frequenti scatti d'ira). Nel 1908 Kikoine e Soutine continuarono i loro studi artistici a Vilnius, che lasciarono nel 1911 per trasferirsi a Parigi. Kikoine ebbe cos\u00ec modo di osservare da vicino le opere dei pi\u00f9 importanti artisti del periodo, rimanendo particolarmente colpito da Pissarro e da C\u00e9zanne, il cui stile ebbe un'impressione durevole su di lui. Le sue opere di questi anni risentono particolarmente di queste influenze, con colori ricchi e con pennellate veloci che si avvicinano all'impressionismo.\nNel 1914 Kikoine spos\u00f2 una ragazza lituana. Nello stesso anno si arruol\u00f2 volontario nell'esercito francese, dove rimase fino alla fine della prima guerra mondiale.\nNel 1919 tenne la sua prima mostra a Parigi; negli anni seguenti espose regolarmente al Salon d'Automne. Le sue opere ottennero un discreto successo tra la borghesia francese, che ne apprezzava la composizione elaborata ed i colori non eccessivamente accesi, stesi con pennellate meno vigorose rispetto alle opere di Soutine. In questi anni, grazie al raggiungimento di una certa tranquillit\u00e0 economica, pass\u00f2 le estati nella campagna francese, dipingendo paesaggi secondo uno stile che ricorda l'impressionismo ma che risente pesantemente dell'influenza di C\u00e9zanne.\nCon l'occupazione della Francia da parte dei nazisti durante la seconda guerra mondiale, l'ebreo Kikoine abbandon\u00f2 Parigi e si nascose con la famiglia nei dintorni di Tolosa fino alla fine della guerra, riuscendo ad evitare la deportazione. In questi anni, una parte notevole del suo lavoro and\u00f2 persa. Alla fine della guerra ritorn\u00f2 a Parigi, dove continu\u00f2 a dipingere, soprattutto nudi, autoritratti e ritratti. Nel 1958 si trasfer\u00ec a Cannes dove riprese a dipingere paesaggi.\nKikoine mor\u00ec a Cannes il 4 novembre 1968."}
{"id": "1058505", "revid": "767487", "url": "https://it.wikipedia.org/wiki?curid=1058505", "title": "Siri\u0161tnik", "text": "Siri\u0161tnik (in bulgaro \"\u0421\u0438\u0440\u0438\u0449\u043d\u0438\u043a\") \u00e8 una localit\u00e0 situata nella regione di Pernik, in Bulgaria.\n\u00c8 bagnata dallo Strimone.\nHa dato i natali a Georgi P\u0103rvanov, uomo politico bulgaro, presidente della Bulgaria dal 22 gennaio 2002."}
{"id": "1058506", "revid": "125446013", "url": "https://it.wikipedia.org/wiki?curid=1058506", "title": "Clube de Futebol Os Belenenses", "text": "Il Clube de Futebol Os Belenenses, meglio noto come Belenenses, \u00e8 una societ\u00e0 polisportiva portoghese con sede nella citt\u00e0 di Lisbona, fondata nel 1919 e nota soprattutto per la sua sezione calcistica.\nStoria.\nNella sua storia ha vinto quattro volte il titolo nazionale, tre delle quali prima della creazione del campionato a girone unico, e tre coppe del Portogallo. Il nome significa \"abitanti di Santa Maria de Bel\u00e9m\", quartiere della capitale dove ha sede il club.\nNella stagione 2005-2006 \u00e8 retrocessa in Liga de Honra, ma \u00e8 stata ripescata dopo essersi appellata contro il Gil Vicente, retrocesso in seconda serie dalla corte federale.\nNella stagione 2008-2009 la squadra si \u00e8 classificata quindicesima, ma non \u00e8 retrocessa a causa dei problemi finanziari dell'Estrela Amadora, che ha preso il suo posto in Liga de Honra. \u00c8 comunque retrocessa l'anno successivo, nel 2009-2010.\nIl 13 aprile 2013, vincendo 3-1 in casa dello Sporting B, ha conquistato la matematica certezza della vittoria del torneo cadetto portoghese, due settimane dopo aver conquistato la promozione in Primeira Liga 2013-2014.\nNel 1999 cre\u00f2 la sua propria sportiva per azioni (SAD) per gestire la sua sezione di calcio professionistico. Nel 2012 al seguito di alcuni problemi finanziari i membri del club decisero di cedere il 51% della SAD a \"Codecity\", un investitore esterno guidato da Rui Pedro Soares. Contestualmente venne stipulato un accordo per garantire all'Os Belenenses alcuni poteri speciali come il diritto di veto su determinate decisioni e il potere di riacquisto delle azioni appena cedute. Fu inoltre concordato un protocollo per regolamentare le relazioni fra le due entit\u00e0, con il club che avrebbe mantenuto il 10% delle azioni della SAD.\nNegli anni seguenti Codecity risolse unilateralmente l'accordo precedentemente stipulato lamentando violazioni contrattuali da parte del club. Nel 2017 il TAS di Losanna ritenne valido l'annullamento dell'accordo impedendo al club il riacquisto del 51% delle azioni precedentemente cedute ponendo di fatto fine al controllo della propria sezione calcistica.\nMentre aumentavano le tensioni fra club e SAD, nel 2018 scadde il protocollo che regolamentava i loro rapporti, interrompendo qualsiasi relazione fra le parti. Ci\u00f2 includeva l'utilizzo dell'Est\u00e1dio do Restelo che rimase di propriet\u00e0 del club originario. Il 1\u00ba luglio 2018 nacque ufficialmente il Belenenses SAD come squadra di calcio autonoma, affiliata all'Associazione calcistica di Lisbona con numero di matricola 1198 (la matricola dell'Os Belenenses era 64). I successi storici come il Campionato 1945-1946 e le 3 Ta\u00e7a de Portugal rimasero invece di propriet\u00e0 del club, che nel frattempo aveva creato una nuova squadra di calcio propria iscritta alla sesta serie portoghese, che conserv\u00f2 anche nome originario e stemma.\nStadio.\nLa squadra gioca le partite casalinghe presso l'Est\u00e1dio do Restelo, sito nel quartiere di Santa Maria de Bel\u00e9m, a Lisbona. Inaugurato il 23 settembre 1956, poteva contenere spettatori, ma la sua capienza \u00e8 stata progressivamente ridotta sino agli attuali circa, dei quali a sedere.\nIl record di presenze risale ad una sfida di campionato contro il , nel 1975, con spettatori.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1934-1935 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche individuali.\nI giocatori con pi\u00f9 presenze nelle competizioni europee sono Hugo Ventura, Rub\u00e9n Pinto e F\u00e1bio Sturgeon a quota 10, mentre il miglior marcatore \u00e8 Carlos Martins con 2 gol.\nStatistiche di squadra.\nA livello internazionale la miglior vittoria \u00e8 per 2-1, ottenuta contro l' nel terzo turno preliminare della UEFA Europa League 2015-2016 e contro il nella fase a gruppi della stessa manifestazione; qui \u00e8 avvenuta anche la peggior sconfitta, il 4-0 subito contro la .\nPallacanestro.\nLa sezione di pallacanestro ha vinto il titolo nazionale in due occasioni e due volte la Ta\u00e7a de Portugal.\nRugby.\nLa sezione di rugby del club si \u00e8 laureata campione del Portogallo nel 1955-1956, 1957-1958, 1962-1963, 1972-1973, 1974-1975, 2002-2003 e 2007-2008. Inoltre, si \u00e8 aggiudicata la coppa nazionale nel 1959, 1964 e 2001 e la supercoppa nel 2001, 2003 e 2005.\nCalcio a 5.\nIl Belenenses tra le attivit\u00e0 svolge anche quella di calcio a 5, la sua formazione disputa la prima divisione del campionato nazionale portoghese, al termine della stagione 2006-2007 si \u00e8 classificata settima, partecipando ai playoff per il titolo. Ha vinto la Ta\u00e7a de Portugal nel 2009-2010."}
{"id": "1058508", "revid": "1818647", "url": "https://it.wikipedia.org/wiki?curid=1058508", "title": "Jozef Tomko", "text": "Biografia.\nJozef Tomko \u00e8 nato l'11 marzo 1924 a Udavsk\u00e9, distretto di Humenn\u00e9 e diocesi di Ko\u0161ice (oggi arcidiocesi), nella parte orientale della Repubblica Cecoslovacca (oggi in Repubblica Slovacca).\nFormazione e ministero sacerdotale.\nDopo aver ricevuto l'istruzione primaria nella citt\u00e0 natale, nel 1935 ha cominciato quella secondaria presso il liceo di Michalovce, a circa 32\u00a0km di distanza, ottenendo il diploma nel 1943. Sentendo maturare la vocazione al sacerdozio, poco dopo si \u00e8 iscritto in seminario e ha iniziato la facolt\u00e0 di teologia cattolica dei Santi Cirillo e Metodio presso l'Universit\u00e0 Comenio di Bratislava. Tuttavia il suo percorso si \u00e8 interrotto presto poich\u00e9, avendo notate le sue abilit\u00e0, nell'autunno 1945 Jozef \u010c\u00e1rsky, vescovo di Ko\u0161ice, lo ha inviato a Roma per continuare gli studi: qui \u00e8 divenuto alunno del Pontificio Collegio Nepomuceno, frequentando al contempo prima la Pontificia Universit\u00e0 Lateranense e in seguito la Pontificia Universit\u00e0 Gregoriana.\nHa ricevuto l'ordinazione sacerdotale il 12 marzo 1949, a Roma, per imposizione delle mani di Luigi Traglia, arcivescovo titolare di Cesarea di Palestina e vicegerente della diocesi di Roma nonch\u00e9 futuro cardinale; si \u00e8 incardinato, il giorno dopo aver compiuto venticinque anni, come presbitero della medesima diocesi. Dopo il 1948, infatti, non gli \u00e8 stato pi\u00f9 possibile tornare in patria a causa dell'instaurazione della Repubblica socialista e della conseguente persecuzione dei cristiani da parte del governo comunista; ha avuto l'occasione di farlo brevemente solo nel 1968, prima che iniziasse il processo di normalizzazione.\nNel 1950 gli sono stati affidati gli incarichi di economo e vicerettore dello stesso Collegio Nepomuceno e dell'attiguo convitto per sacerdoti provenienti da diversi Stati, fino al 1965. Contemporaneamente ha continuato gli studi conseguendo: nel 1951 il dottorato in teologia alla Lateranense con la tesi \"De inhabitatione Spiritus Sancti secundum B. Petrum de Tarantasia\" (\"La presenza dello Spirito Santo secondo il Beato Pietro di Tarantasia\"); nel 1956 il dottorato in scienze sociali alla Gregoriana con la tesi \"Il rapporto di lavoro in Cecoslovacchia negli anni 1945\u00a0\u2013 1954\"; nel 1961 il dottorato in diritto canonico nuovamente alla Lateranense con la tesi \"Die Errichtung der Di\u00f6zesen Zips, Neusohl und Rosenau (1776) und das k\u00f6nigliche Patronatsrecht in Ungarn\" (\"L'istituzione delle diocesi di Spi\u0161, Neusohl e Rosenau (1776) e i diritti di patronato reale in Ungheria\"). Durante l'anno accademico 1955 \u2013 1956 ha anche insegnato brevemente all'Universit\u00e0 internazionale di Studi sociali \"Pro Deo\".\nServizio nella Curia romana.\nIl 5 dicembre 1959 papa Giovanni XXIII gli ha conferito il titolo onorifico di Cameriere segreto soprannumerario. Il 25 dicembre successivo \u00e8 stato uno dei firmatari dell'iniziativa per costruire l'Istituto slovacco dei santi Cirillo e Metodio a Roma, per l'educazione dei giovani sacerdoti, nonch\u00e9 dei centri di vita religiosa e culturale degli slovacchi all'estero; tra il 1960 e il 1963 si \u00e8 occupato di questa istituzione, fondandone la rivista, cercando di risolvere le obiezioni degli ambienti cattolici e politici cechi, gli ostacoli amministrativi e finanziari. Negli anni successivi ha dimostrato la sua vicinanza ai connazionali, visitando numerose comunit\u00e0 slovacche della diaspora in altri Paesi europei, negli Stati Uniti d'America e in Canada. Nel 1962 \u00e8 anche entrato in servizio presso la Congregazione del Sant'Uffizio come aiutante di studio nella sezione della censura libri e durante il Concilio Vaticano II ha lavorato come consulente esperto di questioni religiose.\nIl nuovo papa Paolo VI lo ha subito confermato nella dignit\u00e0 di cameriere segreto soprannumerario il 3 agosto 1963, promuovendolo capo dell'ufficio dottrinale della Congregazione per la dottrina della fede, ex Sant'Uffizio, nel 1966. Nel 1967 lo ha chiamato a prendere parte come segretario speciale alla I assemblea generale ordinaria del Sinodo dei vescovi, svoltasi dal 29 settembre al 29 ottobre dello stesso anno nella Citt\u00e0 del Vaticano, con tema \"La preservazione e il rafforzamento della fede cattolica, la sua integrit\u00e0, il suo vigore, il suo sviluppo, la sua coerenza dottrinale e storica\". Nel 1969 lo ha nominato segretario aggiunto della Commissione teologica internazionale, istituita l'11 aprile, mantenendo l'incarico fino al 1971, quando gli \u00e8 succeduto Jozef Zlat\u0148ansk\u00fd; nello stesso periodo \u00e8 divenuto membro del Comitato per la famiglia.\nIl 17 giugno 1970 \u00e8 stato promosso prelato d'onore di Sua Santit\u00e0 e lo stesso anno ha cominciato a tenere il corso di aggiornamento canonico alla Pontificia Universit\u00e0 Gregoriana, insegnandovi fino al 1978. Il 21 dicembre 1974 il papa lo ha nominato sottosegretario della Congregazione per i vescovi, succedendo al dimissionario Goffredo Mariani, e ha ricoperto tale ufficio fino alla promozione all'episcopato. Nonostante i numerosi incarichi, ha svolto anche il ministero pastorale in diverse parrocchie della diocesi di Roma e della sede suburbicaria di Porto-Santa Rufina.\nInoltre ha rappresentato la Chiesa cattolica agli incontri ecumenici sulla teologia del matrimonio e sui matrimoni misti a Roma (1970), Strasburgo (1971), Madrid (1972) e Basilea (1973). Nel novembre 1972 \u00e8 stato membro della delegazione ufficiale della Santa Sede durante una visita al Consiglio ecumenico delle Chiese e alla Federazione mondiale luterana a Ginevra. Inoltre, come delegato ufficiale, ha partecipato a molti altri incontri internazionali ed ecumenici dei vescovi cattolici, come gli incontri regionali della Federazione delle conferenze episcopali dell'Asia (Manila, 1970), dell'Oceania (Sydney, 1973) e dell'America Latina (Puebla, 1979).\nMinistero episcopale.\nIl 12 luglio 1979 papa Giovanni Paolo II lo ha nominato, cinquantacinquenne, 2\u00ba segretario generale del Sinodo dei vescovi; \u00e8 succeduto a W\u0142adys\u0142aw Rubin, cessato nell'incarico dopo la creazione a cardinale. Contestualmente lo ha elevato alla dignit\u00e0 episcopale, assegnandogli la sede titolare di Doclea con dignit\u00e0 di arcivescovo. Ha ricevuto la consacrazione episcopale il 15 settembre successivo, nella Cappella Sistina, per imposizione delle mani dello stesso pontefice, assistito dai co-consacranti monsignori Eduardo Mart\u00ednez Somalo, arcivescovo titolare di Tagora e sostituto per gli affari generali della Segreteria di Stato nonch\u00e9 futuro cardinale, e Andrew Gregory Grutka, vescovo di Gary. La celebrazione, avvenuta il giorno di Maria Addolorata, patrona della Slovacchia, \u00e8 stata presieduta dal papa come gesto di amicizia nei confronti del nuovo vescovo e in segno di rispetto e ammirazione per la Chiesa sofferente nel suo Paese. Come motto episcopale ha scelto \"Ut Ecclesia aedificetur\", che tradotto vuol dire \"Affinch\u00e9 la Chiesa sia edificata\". Il 18 ottobre seguente \u00e8 stato nominato anche membro della Pontificia commissione per l'interpretazione dei decreti del Concilio Vaticano II.\nCome segretario ha ricoperto un ruolo di primo piano durante tre riunioni del Sinodo dei vescovi: l'Assemblea speciale per i Paesi Bassi, dal 14 al 31 gennaio 1980, con tema \"La situazione pastorale nei Paesi Bassi\"; la V assemblea generale ordinaria, dal 26 settembre al 25 ottobre 1980, con tema \"La famiglia cristiana\"; la VI assemblea generale ordinaria, dal 29 settembre al 29 ottobre 1983, con tema \"La penitenza e la riconciliazione nella missione della Chiesa\". Durante i sei anni di incarico, ha reso pi\u00f9 efficiente la struttura di questo importante organo collegiale, curando tra l'altro il volume \"Il Sinodo dei Vescovi, natura, metodo, prospettive\" (1985). Ha dovuto affrontare anche diversi problemi che si erano delineati nel periodo post-conciliare: alcuni vescovi e conferenze episcopali, ad esempio quella dei Paesi Bassi, avevano dato interpretazioni eccessivamente liberali delle risoluzioni conciliari, entrando in conflitto con gli insegnamenti tradizionali della Chiesa; al contrario, altrove si erano sviluppate tendenze conservatrici e riluttanti a cambiare le forme tradizionali di venerazione e i riti religiosi.\nHa preso parte anche alle celebrazioni per il 25\u00ba anniversario dell'istituzione del CELAM a Rio de Janeiro nel 1980 e alla riunione del Simposio delle conferenze episcopali di Africa e Madagascar a Yaound\u00e9 nel 1981; inoltre \u00e8 stato alla guida della rappresentanza vaticana alla riunione dei ministri europei per gli affari della famiglia svoltasi a Roma nel 1981. \u00c8 stato pure membro del Consiglio superiore delle Pontificie Opere Missionarie.\nCardinalato.\nIl 24 aprile 1985 il papa lo ha nominato, sessantunenne, pro-prefetto della Congregazione per l'evangelizzazione dei popoli; \u00e8 succeduto a Dermot Ryan, deceduto improvvisamente all'et\u00e0 di sessant'anni il 21 febbraio precedente senza aver neppure ricevuto la porpora cardinalizia. Lo stesso giorno, al termine dell'udienza generale, papa Giovanni Paolo II ha annunciato la sua creazione a cardinale nel concistoro del 25 maggio seguente; \u00e8 stato il quarto slovacco a ricevere la porpora cardinalizia nella storia della Chiesa, il primo chiamato in Curia romana. Durante la cerimonia gli sono stati conferiti la berretta, l'anello cardinalizio e la diaconia di Ges\u00f9 Buon Pastore alla Montagnola, istituita con la bolla pontificia \"Purpuratis Patribus\" il precedente 3 maggio. In seguito ha preso possesso della sua diaconia.\nDue giorni dopo, il 27 maggio, \u00e8 divenuto a tutti gli effetti prefetto dell'ex \"Congregatio de Propaganda Fide\", ricevendo contemporaneamente l'incarico accademico di gran cancelliere della Pontificia Universit\u00e0 Urbaniana. Il 18 marzo 1989 \u00e8 stato messo a capo anche della Commissione interdicasteriale per i religiosi consacrati, organismo istituito nella stessa data e posto sotto l'egida della Congregazione per l'evangelizzazione dei popoli. Il dicastero di cui \u00e8 stato prefetto gestiva la promozione dell'attivit\u00e0 missionaria nei Paesi in via di cristianizzazione con ampi poteri ed era uno dei pi\u00f9 importanti nella Curia romana. Ci\u00f2 lo ha portato a compiere molteplici viaggi nelle terre di recente evangelizzazione di tutto il globo, consacrando numerosi vescovi, sovvenzionando ed inaugurando nuove strutture diocesane.\nIn qualit\u00e0 di capo dicastero, ha partecipato a quasi tutte le riunioni del Sinodo dei vescovi svoltesi nei successivi vent'anni: alla II assemblea generale straordinaria (24 novembre\u00a0\u2013 8 dicembre 1985), con tema \"XX anniversario della conclusione del Concilio Vaticano II\", che in gran parte aveva organizzato lui stesso; alla VII assemblea generale ordinaria (1\u00ba \u2013 30 ottobre 1987), con tema \"La vocazione e la missione dei laici nella Chiesa e nel mondo\", di cui aveva gi\u00e0 avviato le consultazioni e pubblicato i \"lineamenta\"; alla VIII assemblea generale ordinaria (30 settembre\u00a0\u2013 28 ottobre 1990) con tema \"La formazione dei sacerdoti nelle circostanze attuali\"; alla I assemblea speciale per l'Europa (28 novembre\u00a0\u2013 14 dicembre 1991) con tema \"Siamo testimoni di Cristo che ci ha liberato\"; alla I assemblea speciale per l'Africa (10 aprile\u00a0\u2013 8 maggio 1994) con tema \"La Chiesa in Africa e la sua missione evangelizzatrice verso l'anno 2000: \"Sarete miei testimoni\" (At 1, 8)\"; alla IX assemblea generale ordinaria (2\u00a0\u2013 9 ottobre 1994) con tema \"La vita consacrata e la sua missione nella Chiesa e nel mondo\"; alla I assemblea speciale per l'America (12 novembre\u00a0\u2013 12 dicembre 1997) con tema \"Incontro con Ges\u00f9 Cristo vivo: il cammino per la conversione, la comunione e la solidariet\u00e0 in America\"; alla I assemblea speciale per l'Asia (19 aprile\u00a0\u2013 14 maggio 1998), con tema \"Ges\u00f9 Cristo il Salvatore e la sua missione di amore e servizio in Asia: \"Io sono venuto perch\u00e9 abbiano la vita e l\u2019abbiano in abbondanza\" (Gv 10, 10)\", di cui \u00e8 stato presidente delegato e membro del consiglio pre-sinodale e di quello post-sinodale; alla I assemblea speciale per l'Oceania (22 novembre\u00a0\u2013 12 dicembre 1998) con tema \"Ges\u00f9 Cristo: seguire la sua Via, proclamare la sua Verit\u00e0, vivere la sua Vita: una chiamata per i popoli dell'Oceania\"; alla II assemblea speciale per l'Europa (1\u00ba \u2013 23 ottobre 1999) con tema \"Ges\u00f9 Cristo, vivente nella sua Chiesa, sorgente di speranza per l'Europa\"; alla XI assemblea generale ordinaria (2\u00a0\u2013 23 ottobre 2005) con tema \"L'Eucaristia: fonte e culmine della vita e della missione della Chiesa\". Inoltre ha partecipato alla IV conferenza generale del Consiglio episcopale latinoamericano (Santo Domingo, 12\u00a0\u2013 28 ottobre 1992).\nIn quasi trent'anni, tre diversi pontefici lo hanno nominato inviato speciale in occasione di diverse cerimonie: alla celebrazione in onore dei Santi martiri dell'Uganda (Kampala, 3 giugno 1986); al III Congresso missionario latinoamericano (Bogot\u00e0, 5\u00a0\u2013 8 luglio 1987); alle celebrazioni per il centenario dell'evangelizzazione del Mali (Bamako, 15\u00a0\u2013 20 novembre 1988); alla celebrazione per il centenario del pellegrinaggio al Santuario nazionale mariano di \"Notre-Dame de la D\u00e9livrance\" (Dakar, 8 dicembre 1989); al IV Congresso missionario latinoamericano (Lima, 3\u00a0\u2013 8 febbraio 1991); alle celebrazioni per il centenario dell'istituzione della Chiesa cattolica in Camerun (1\u00ba \u2013 8 dicembre 1991); alla celebrazione per il 150\u00ba anniversario dell'evangelizzazione del Regno di Tonga (novembre 1992); alla celebrazione per il centenario dell'evangelizzazione dell'arcidiocesi di Accra (22 agosto 1993); alla celebrazione per il 150\u00ba anniversario dell'evangelizzazione delle Isole Figi (15 agosto 1994); alla cerimonia di chiusura del centenario per l'evangelizzazione della Namibia (Windhoek, 8 dicembre 1996); alla cerimonia per il 150\u00ba anniversario dell'erezione della diocesi di Port-Louis (26 ottobre 1997); al VI Congresso missionario latinoamericano ed al I Congresso missionario americano (Paran\u00e1, 28 settembre\u00a0\u2013 3 ottobre 1999); alla promulgazione degli atti del I Concilio plenario della Chiesa in Slovenia (Lubiana, 18 maggio 2002); alla cerimonia di traslazione delle reliquie del beato vescovo Teodoro Rom\u017ea (U\u017ehorod, 28 giugno 2003); alle celebrazioni conclusive del Congresso eucaristico nazionale slovacco (Petr\u017ealka, 18 settembre 2005); alle celebrazioni per il I Congresso eucaristico internazionale universitario (Murcia, 9\u00a0\u2013 13 novembre 2005); alle celebrazioni conclusive dell'anno dedicato all'Apostolo San Paolo (Grecia, 29 giugno 2009); alla celebrazione conclusiva del 150\u00ba anniversario dell'evangelizzazione di Taiwan (Taipei, 22 novembre 2009); alla celebrazione del III centenario della consacrazione della cattedrale di Minsk (9 ottobre 2010); alla celebrazione conclusiva dell'anno giubilare del 600\u00ba anniversario del Miracolo eucaristico di Ludbreg (4 settembre 2011); alla celebrazione per il centenario della dedicazione della cattedrale dell'Immacolata Concezione (Mosca, 25 settembre 2011); alla celebrazione giubilare del 600\u00ba anniversario dell'arcidiocesi di Leopoli (8 settembre 2012); alla celebrazione per il 25\u00ba anniversario della liberazione dell'eparchia di Muka\u010devo (28 giugno 2014).\nIl 28 agosto 1987 ha presieduto la celebrazione per l'apertura della Porta Santa della basilica di Santa Maria di Collemaggio dell'Aquila in occasione della Perdonanza Celestiniana.\nNel 1989 \u00e8 tornato in Slovacchia, per la prima volta dopo ventuno anni, per consacrare Franti\u0161ek Tondra, vescovo di Spi\u0161; ci\u00f2 ha simboleggiato un mutamento significativo dell'atteggiamento dello Stato socialista nei confronti della Chiesa. \u00c8 tornato nuovamente in patria nel 1990 e poi il 21 aprile 1991, parlando alla sessione plenaria del Consiglio nazionale slovacco: durante il suo discorso, ha sottolineato il ritorno alle radici cristiane dei Santi Cirillo e Metodio del popolo slovacco.\nIl 29 gennaio 1996, durante il concistoro ordinario pubblico per il voto su alcune cause di canonizzazione, dopo averne fatto richiesta ha optato per l'ordine dei cardinali presbiteri rinunciando alla diaconia di Ges\u00f9 Buon Pastore alla Montagnola in favore del titolo presbiterale di Santa Sabina, avendo trascorso un decennio come cardinale diacono, ai sensi del can. 350 \u00a7 5-6 del Codice di diritto canonico. In seguito ha preso possesso del suo titolo. A tal proposito, dato che il mercoled\u00ec delle ceneri si \u00e8 svolto nella sua chiesa titolare dal 2000 al 2020, \u00e8 stato lui ad imporre le ceneri sul capo dei papi Giovanni Paolo II, Benedetto XVI e Francesco.\nIl 9 aprile 2001 papa Giovanni Paolo II ha accolto la sua rinuncia dall'incarico di prefetto della Congregazione per l'evangelizzazione dei popoli, ai sensi del can. 354 del Codice di diritto canonico, dopo il compimento dei settantasette anni; gli \u00e8 succeduto il cardinale Crescenzio Sepe.\nIl 15 ottobre seguente \u00e8 stato nominato presidente del Pontificio comitato per i congressi eucaristici internazionali, succedendo all'ottantatreenne cardinale canadese Edouard Gagnon, P.S.S.; \u00e8 stato confermato nell'incarico il 21 aprile 2005 dal nuovo papa Benedetto XVI. In tale veste ha organizzato e presieduto come legato pontificio il XLVIII Congresso eucaristico internazionale (Guadalajara, 10\u00a0\u2013 17 ottobre 2004) ed il XLIX Congresso eucaristico internazionale (Qu\u00e9bec, 15\u00a0\u2013 22 giugno 2008).\nL'8 gennaio 2002 il papa lo ha nominato membro della Pontificia commissione per lo Stato della Citt\u00e0 del Vaticano e della Commissione cardinalizia di vigilanza dell'Istituto per le opere di religione.\nDal 23 al 24 settembre 2003 ha preso parte al Congresso interreligioso di Astana, insieme agli arcivescovi Renato Raffaele Martino, Pier Luigi Celata, J\u00f3zef Weso\u0142owski e Tomasz Peta e agli officiali Julio Murat e Jozef Maj.\nL'11 marzo 2004, al compimento dell'ottantesimo genetliaco, ha perso il diritto di entrare in conclave e ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\". Per questo motivo, non ha potuto partecipare n\u00e9 al conclave del 2005, che ha portato all'elezione di papa Benedetto XVI, n\u00e9 a quello del 2013, che ha portato all'elezione di papa Francesco.\nHa mantenuto l'incarico di presidente del Pontificio comitato per i congressi eucaristici internazionali fino al 1\u00ba ottobre 2007, quando gli \u00e8 succeduto monsignor Piero Marini, arcivescovo titolare di Martirano e fino ad allora maestro delle Celebrazioni liturgiche pontificie.\nIl 17 marzo 2010 \u00e8 entrato a far parte della Commissione internazionale di inchiesta su Me\u0111ugorje presso la Congregazione per la dottrina della fede, che ha terminato le proprie indagini il 17 gennaio 2014.\nIl 24 aprile 2012 \u00e8 stato nominato collaboratore della commissione costituita da papa Benedetto XVI per indagare sulla fuoriuscita di notizie e documenti riservati dal Vaticano insieme ai cardinali Juli\u00e1n Herranz Casado e Salvatore De Giorgi.\nIl 29 luglio 2021, giorno della morte del cardinale Albert Vanhoye, \u00e8 divenuto il pi\u00f9 anziano cardinale vivente.\nRiconoscimenti.\nIn diversi Paesi \u00e8 stato insignito della laurea honoris causa: \"Calumet College of St. Joseph\", Hamond, Indiana (USA); Universit\u00e0 Cattolica Fu Jen, Nuova Taipei (Taiwan); Facolt\u00e0 di Teologia, Universit\u00e0 Comenio di Bratislava (Slovacchia); Facolt\u00e0 di Teologia, Varsavia (Polonia); Universit\u00e0 di Buenos Aires (Argentina); Pontificia universit\u00e0 cattolica argentina.\nPer il contributo allo sviluppo della cultura, dell'istruzione e dell'umanit\u00e0, l'11 dicembre 2001 la Facolt\u00e0 di Medicina dell'Universit\u00e0 Pavel Jozef \u0160af\u00e1rik di Ko\u0161ice gli ha conferito il dottorato ad honorem. In occasione del suo ottantesimo compleanno, l'Universit\u00e0 di Trnava gli ha conferito la laurea honoris causa. Nel mese di aprile del 2006, gli \u00e8 stato conferito il titolo di dottore honoris causa dall'Universit\u00e0 cattolica di Ru\u017eomberok.\nHa ricevuto anche diverse onorificenze: Gran Croce dell'Ordine della Corona di quercia (Lussemburgo, 1988); Ordine della Doppia croce bianca di I Classe della Repubblica Slovacca (Bratislava, 1995); Gran Croce dell'Ordine del liberatore San Mart\u00edn, Argentina (Buenos Aires, 1999).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058509", "revid": "120875", "url": "https://it.wikipedia.org/wiki?curid=1058509", "title": "Cavallo criollo", "text": ""}
{"id": "1058512", "revid": "125699919", "url": "https://it.wikipedia.org/wiki?curid=1058512", "title": "Personaggi di Capitan Tsubasa", "text": "Questa \u00e8 la lista dei personaggi del manga \"Capitan Tsubasa\" e dei suoi adattamenti animati \"Holly e Benji\" e seguiti. "}
{"id": "1058513", "revid": "322321", "url": "https://it.wikipedia.org/wiki?curid=1058513", "title": "Andrzej Maria Deskur", "text": "Biografia.\nOrdinato sacerdote il 20 agosto 1950 dal cardinale Pierre-Marie Gerlier, riceve la consacrazione episcopale il 30 giugno 1974 nella Basilica di San Pietro in Vaticano per l'imposizione della mani di papa Paolo VI, co-consacrante fu l'allora cardinale Karol Wojty\u0142a a cui gi\u00e0 allora era legato da profonda amicizia.\nDopo essere stato impegnato per molti anni nel campo delle Comunicazioni radio-televisive vaticane, \u00e8 stato presidente del Pontificio Consiglio delle Comunicazioni Sociali dal 25 febbraio 1973 all'8 aprile 1984.\nNel 1978 ha avuto gravi problemi di salute che lo hanno ridotto alla sedia a rotelle. Il 17 ottobre di quell'anno si trovava ricoverato al Policlinico Gemelli di Roma, quando ricevette la visita di papa Giovanni Paolo II in persona, eletto il giorno precedente alla Cattedra di Pietro.\nLo stesso Papa Wojtyla lo elev\u00f2 arcivescovo il 15 febbraio 1980.\nPapa Giovanni Paolo II lo ha innalzato alla dignit\u00e0 cardinalizia nel concistoro del 25 maggio 1985 conferendogli la diaconia di San Cesareo in Palatio. Era questa la stessa diaconia del cardinal Wojty\u0142a, assegnata per la prima volta dopo l'elezione a papa dello stesso cardinale.\nIl 29 gennaio 1996 la diaconia \u00e8 stata elevata a titolo presbiterale \"pro illa vice\".\nDal 24 gennaio 1987 alla morte ha ricoperto il ruolo di presidente della Pontificia accademia dell'Immacolata Concezione.\nEra amico personale di papa Giovanni Paolo II e uno dei suoi consiglieri pi\u00f9 fidati. Generalmente, era ospite fisso del pontefice al pranzo della domenica.\nGravemente malato e costretto alla sedia a rotelle da anni, \u00e8 morto nel tardo pomeriggio del 3 settembre 2011 all'et\u00e0 di 87 anni nel suo appartamento del Palazzo San Carlo in Vaticano.\nLe esequie si sono tenute il 6 settembre alle ore 11.30 all'Altare della Cattedra della Basilica di San Pietro. La liturgia esequiale \u00e8 stata celebrata dal cardinale Angelo Sodano, decano del Collegio Cardinalizio. La salma \u00e8 stata poi tumulata nella cripta del Santuario di San Giovanni Paolo II, che si trova nel Centro Giovanni Paolo II di Cracovia.\nGenealogia episcopale.\nLa genealogia episcopale \u00e8:"}
{"id": "1058518", "revid": "39224", "url": "https://it.wikipedia.org/wiki?curid=1058518", "title": "Carcinoma delle cellule renali", "text": ""}
{"id": "1058519", "revid": "1543377", "url": "https://it.wikipedia.org/wiki?curid=1058519", "title": "Polimerasi", "text": "Una polimerasi (, ma anche 2.7.7.7,2.7.7.19, 2.7.7.48 e 2.7.7.49) \u00e8 un enzima il cui ruolo \u00e8 associato alla polimerizzazione degli acidi nucleici, come DNA e RNA. Gli enzimi coinvolti nella polimerizzazione di altre biomolecole polimeriche non sono invece chiamati polimerasi.\nLa pi\u00f9 importante funzione di una polimerasi \u00e8 la catalisi della produzione di nuove molecole di DNA e RNA a partire da una molecola stampo di DNA e RNA, durante i processi biologici noti come replicazione e trascrizione. In associazione con numerose altre molecole, le polimerasi utilizzano come substrato nucleotidi presenti in soluzione per assemblarli nel filamento in costruzione.\nTaq polimerasi.\nUn tipo particolare di polimerasi, proveniente dal batterio \"Thermus aquaticus\", \u00e8 la \"Taq\" (si pronuncia \"tac\") (PDB 1BGX , EC 2.7.7.7), utilizzata nella reazione a catena della polimerasi sin dalla sua messa a punto nel 1983 da parte di Kary Banks Mullis.\nAltre polimerasi utilizzate in ricerca.\nOltre alla Taq, esistono altre polimerasi molto utilizzate in ricerca."}
{"id": "1058522", "revid": "1818647", "url": "https://it.wikipedia.org/wiki?curid=1058522", "title": "Duraisamy Simon Lourdusamy", "text": "Biografia.\nFu ordinato sacerdote il 21 dicembre 1951.\nIl 2 luglio 1962 papa Giovanni XXIII lo nomin\u00f2 vescovo ausiliare di Bangalore; ricevette la consacrazione episcopale il 22 agosto dello stesso anno.\nPromosso arcivescovo coadiutore di Bangalore il 9 novembre 1964, succedette alla medesima sede l'11 gennaio 1968.\nIl 5 marzo 1971 papa Paolo VI lo nomin\u00f2 segretario aggiunto della Congregazione per l'Evangelizzazione dei Popoli; dopo tale nomina il successivo 30 aprile rinunci\u00f2 alla sua sede episcopale.\nIl 19 dicembre 1975 venne promosso segretario della medesima congregazione.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 25 maggio 1985.\nVenne nominato prefetto della Congregazione per le Chiese Orientali e gran cancelliere del Pontificio Istituto Orientale il 30 ottobre 1985, diventando cos\u00ec il primo cardinale curiale asiatico al di fuori del Medio Oriente. Pianista appassionato e poliglotta, nel corso degli anni visit\u00f2 110 paesi, ricevendo numerosi riconoscimenti in apprezzamento alla sua opera. Si dimise il 24 maggio 1991, essendo stato colpito da un ictus qualche tempo prima.\nRicopr\u00ec la carica di protodiacono di Santa Romana Chiesa dal 5 aprile 1993 al 29 gennaio 1996, quando opt\u00f2 per l'ordine dei presbiteri, mantenendo invariato il titolo (elevato \"pro hac vice\"). Fu legato pontificio al funerale di Madre Teresa a Calcutta il 13 settembre 1997.\nMor\u00ec, a seguito di una malattia, la mattina del 2 giugno 2014 nella Casa di Cura Pio XI. Le esequie si sono tenute il 5 giugno alle ore 11.30 all'Altare della Cattedra della Basilica di San Pietro. La liturgia esequiale \u00e8 stata celebrata dal cardinale Angelo Sodano, decano del Collegio Cardinalizio. Al termine della celebrazione papa Francesco ha presieduto il rito dell\"'ultima commendatio\" e della \"valedictio\". La salma \u00e8 stata tumulta di fronte all'altare di San Giuseppe nella Cattedrale dell'Immacolata Concezione a Pondicherry.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058525", "revid": "599013", "url": "https://it.wikipedia.org/wiki?curid=1058525", "title": "Egr", "text": ""}
{"id": "1058530", "revid": "287204", "url": "https://it.wikipedia.org/wiki?curid=1058530", "title": "J\u00e1n Chryzostom Korec", "text": "Biografia.\nJ\u00e1n Chryzostom Korec nacque a Bo\u0161any il 22 gennaio 1924. Era il terzo figlio di J\u00e1n Korec, operaio conciario, e M\u00e1ria Dr\u00e1bic.\nFormazione e ministero sacerdotale.\nComp\u00ec gli studi primari presso la scuola pubblica di Bo\u0161any e nella scuola cittadina di Chynorany, un villaggio vicino. In giovent\u00f9 fu uno scout. Nel tempo matur\u00f2 la decisione di diventare sacerdote e il 15 settembre 1939 entr\u00f2 nella Compagnia di Ges\u00f9. Comp\u00ec gli studi superiori nel centro gesuita di Ru\u017eomberok. Nel 1944 consegu\u00ec il diploma al liceo di Kl\u00e1\u0161tor pod Znievom. Si trasfer\u00ec quindi a Trnava per studiare filosofia. Un anno dopo si rec\u00f2 a Brno per proseguire gli studi nella stessa materia. Dopo due anni torn\u00f2 a Trnava per studiare teologia. Oltre a studiare, collabor\u00f2 alla pubblicazione di libri e riviste religiose \"Posol\" e \"Katol\u00edcke misie\". Lui e altri gesuiti pi\u00f9 anziani prepararono una miscellanea intitolata \"V\u0161eobecn\u00e1 Cirkev - \u0161t\u00fadium viery, vedy a umenia\" (\"La Chiesa universale - Studi in religione, scienza e arti\"). Nella miscellanea, furono pubblicate due sue opere. Una di esse, \"I principi filosofici del materialismo dialettico\", era la sua tesi di licenza del 1947.\nDopo il colpo di stato comunista in Cecoslovacchia del 1948, le sue opere vennero rimosse dalla miscellanea e la sua tesi dovette essere pubblicata altrove. Il 13 aprile 1950, detta \"notte dei barbari\", si verificarono incursioni contro monasteri e case religiose che vennero chiusi. Egli dovette interrompere gli studi teologici quando gli ordini religiosi furono soppressi. Era stato esentato dalla coscrizione militare a causa di un difetto cardiaco e, di conseguenza, non fu costretto a unirsi alla divisione del lavoro \"PTP\" ove sarebbe stato costretto ai lavori forzati. Fu confinato a Jasov e pi\u00f9 tardi a Pezinok. Dopo cinque mesi venne rilasciato.\nIl 1\u00ba ottobre 1950 fu ordinato presbitero in segreto a Ro\u017e\u0148ava da monsignor Robert Pobo\u017en\u00fd. Nella vita civile, lavor\u00f2 come operaio alla Mototechna di Nitra ed esercit\u00f2 il ministero pastorale in segreto. Si trasfer\u00ec poi a Bratislava, dove lavor\u00f2 alla Priemstav e alla Tatrachema. Nel 1951, la maggior parte dei vescovi del paese era stata imprigionata e condannata a lunghe pene detentive. Vista la situazione, la Santa Sede decise di consacrare in segreto dei vescovi per assicurare l'esistenza della Chiesa.\nMinistero episcopale.\nIl 24 agosto 1951 ricevette l'ordinazione episcopale in segreto a Bratislava da monsignor Pavol M\u00e1ria Hnilica, anch'egli vescovo clandestino e senza co-consacratori. Con 27 anni di et\u00e0 era il pi\u00f9 giovane vescovo del mondo. Come motto episcopale scelse l'espressione \"Ut omnes unum sint\". Mentre svolgeva il suo ministero episcopale, lavorava in una fabbrica chimica. Pi\u00f9 tardi, nel 1954, trov\u00f2 lavoro come tecnico di laboratorio presso l'Istituto di igiene del lavoro, dove in seguito divenne bibliotecario. Un'ispezione lo costrinse a lasciare l'incarico, poich\u00e9 le autorit\u00e0 lo trovarono \"non abbastanza bravo\" per lavorare. Gli fu permesso infine di lavorare come guardiano notturno alla Prefa. Un anno dopo venne trasferito nel complesso chimico di Dimitrovka.\nIl 21 gennaio 1960 la polizia segreta perquis\u00ec la sua abitazione. Poco dopo venne licenziato e portato al quartier generale della polizia segreta, la \"Febru\u00e1rka\". Pi\u00f9 tardi venne arrestato. Nel maggio del 1960 fu condannato a dodici anni di carcere per tradimento con altri gesuiti. Scont\u00f2 la pena nelle prigioni di Praga (Pankr\u00e1c), Ruzy\u0148, Valdice, Leopoldov e Ilava. Anche in cella infatti divenne per molti un punto di riferimento. Proprio per questo venne poi condannato all'isolamento. Una prova che aveva descritto cos\u00ec: \"Sicuramente fu la punizione pi\u00f9 terribile. Tuttavia la necessit\u00e0 rende l'uomo ingegnoso, cosicch\u00e9 avevo trovato un sistema semplice per vincere l'isolamento: immaginavo di fare gli esercizi spirituali. Mi preparavo un programma spirituale giornaliero ben dettagliato e intenso. Cominciavo al mattino con una buona ora di meditazione, quindi la messa. E dopo cominciava il programma di studio: ripassavo a memoria tesi di teologia e filosofia, discutendo ad alta voce come se mi trovassi all'universit\u00e0, davanti ai professori. E quando mi sentivo stanco, mi distendevo con canti religiosi\". In carcere incontr\u00f2 circa duecento sacerdoti e sei vescovi. Per due anni non riusc\u00ec a celebrare la messa, durante l'isolamento sopravvisse grazie a un metodo di preghiera basato sullo stile degli esercizi spirituali.\nIl 28 febbraio 1968, durante il periodo di rinnovamento della Primavera di Praga avviato da Alexander Dub\u010dek, venne liberato e riabilitato. Torn\u00f2 a Bratislava dove torn\u00f2 alla vita pubblica e religiosa cercando di ristabilire i legami rotti. Cerc\u00f2 di andare a Pezinok per operare come direttore spirituale nella locale casa della carit\u00e0, ma le autorit\u00e0 non glielo permisero. Dovette quindi accettare un lavoro in una cooperativa dei disabili. In seguito, lavor\u00f2 come operaio nei Servizi ricreativi di Bratislava, in particolare nel servizio di giardinaggio e come netturbino. A causa di una tubercolosi polmonare, diagnosticata alla facolt\u00e0 di medicina, dovette lasciare il lavoro. Il 15 luglio 1968 inizi\u00f2 le cure all'ospedale di Podunajsk\u00e9 Biskupice e nel febbraio 1969 negli Alti Tatra. Mentre era in ospedale, le forze del Patto di Varsavia entrarono in Cecoslovacchia e misero fine al processo di rinnovamento. Tuttavia, il 24 giugno 1969, il vescovo Korec fu riabilitato dal punto di vista giudiziario. Quando la sua salute miglior\u00f2, gli fu permesso di andare a Roma. Il 9 luglio 1969 venne ricevuto in udienza privata da papa Paolo VI. Questo costitu\u00ec un'esperienza indimenticabile nella sua vita; il papa confer\u00ec l'anello episcopale, la croce pettorale, il pastorale e due mitre, che il pontefice aveva usato come arcivescovo di Milano.\nPer il suo paese si prospettavano nuovamente dei tempi duri, iniziati con l'occupazione sovietica. La situazione volgeva a suo sfavore in quanto era un vescovo clandestino. Non gli fu permesso di svolgere il suo ministero episcopale e dovette soggiornare all'ospedale pediatrico di Bratislava, gestito dalle Sorelle del Santissimo Salvatore. Era costantemente sotto la vigilanza polizia segreta. Il 5 novembre 1974 lo Stato non riconobbe l'assistenza spiritualmente alle suore e dovette tornare di nuovo a lavorare alla fabbrica chimica Tatrachema. La sua riabilitazione venne annullata nello stesso anno e dovette quindi scontare gli ultimi quattro anni di pena. Venne liberato per problemi di salute, perse il lavoro che aveva ricoperto prima come spazzino, si iscrisse nelle liste di disoccupazione e ottenne un posto alla Tatrachema come magazziniere. Svolgeva la mansione di scaricatore di barili. Il 1\u00ba luglio 1979, a causa di gravi problemi di salute, lasci\u00f2 la fabbrica chimica e trov\u00f2 lavoro come tecnico addetto agli ascensori. Dal maggio del 1980 fu costretto a lavorare nel laboratorio di un falegname e tenuto sotto stretto controllo. Due anni dopo, nel 1982, a 58 anni, si ritir\u00f2 a causa delle sue condizioni di salute.\nEbbe un ruolo di primissimo piano nella Chiesa clandestina cecoslovacca. Come spieg\u00f2 in un'intervista rilasciata nel 2000, fu contrario all'Ostpolitik condotta dal cardinale Agostino Casaroli, che richiese la liquidazione della Chiesa clandestina, \"che silenziosamente collaborava con i preti nelle parrocchie e che formava dei giovani pronti al sacrificio: professori, ingegneri, medici pronti a diventare preti\". Ordin\u00f2 clandestinamente circa 120 sacerdoti. Secondo lui \"l'Ostpolitik vendette\" la Chiesa clandestina \"in cambio delle promesse vaghe e incerte dei comunisti\". Descrisse questo \"abbandono\" come \"il dolore pi\u00f9 grande della sua vita\"\u00bb.\nLa polizia segreta segu\u00ec ogni sua mossa e irruppe persino nel suo appartamento. Poich\u00e9 era un vescovo clandestino, la sua popolarit\u00e0 e il seguito aumentarono considerevolmente, il che fece accrescere la vigilanza della macchina della polizia. Essa lo intercett\u00f2 e cerc\u00f2 di diffamarlo ma continu\u00f2 a operare nel suo ministero e nella scrittura. Il 18 maggio 1986 ricevette una laurea \"honoris causa\" in medicina dall'Universit\u00e0 di Notre Dame. Durante l'anno mariano del 1987 ebbero luogo dei pellegrinaggi di migliaia di fedeli in tutta la Slovacchia. Al Calvario di Nitra, si radunarono pellegrini e monsignor Korec rimase con loro fino a quando non venne convocato per un interrogatorio dalla polizia segreta. Il 25 marzo 1988, durante il \"Venerd\u00ec Santo di Bratislava\", un gruppo di fedeli che pregavano per la libert\u00e0 religiosa e per i diritti umani venne attaccato dalle forze di sicurezza che ferirono e imprigionarono i dimostranti. Monsignor Korec era sotto interrogatorio e quindi non prese parte all'incontro. Il 17 settembre successivo gli fu impedito di partecipare a un pellegrinaggio alla basilica dei Sette Dolori della Vergine Maria di \u0160a\u0161t\u00edn. Il 27 aprile 1989 monsignor Korec rispose per iscritto a una serie di film antireligiosi presentata alla televisione nazionale. La polizia segreta lo convoc\u00f2 per un interrogatorio e cerc\u00f2 di entrare nel suo appartamento.\nNel novembre del 1989 il regime comunista fu finalmente rovesciato in Cecoslovacchia. Dal 2 gennaio al 6 febbraio 1990 fu rettore del seminario presso la Facolt\u00e0 teologica \"Cirillo e Metodio\" dell'Universit\u00e0 Comenio di Bratislava.\nIl 6 febbraio 1990 papa Giovanni Paolo II lo nomin\u00f2 vescovo di Nitra. Dal 23 aprile 1990 al 4 maggio 1993 presiedette la Conferenza episcopale della Slovacchia.\nIl 28 giugno 1991 papa Giovanni Paolo II lo cre\u00f2 cardinale e gli assegn\u00f2 il titolo di Santi Fabiano e Venanzio a Villa Fiorelli.\nIl 9 giugno 2005 papa Benedetto XVI accett\u00f2 la sua rinuncia al governo pastorale della diocesi per raggiunti limiti di et\u00e0.\nIl 13 giugno 2012 venne ricoverato d'urgenza per la perforazione e il distaccamento dell'appendice. Dopo l'operazione entr\u00f2 in stato comatoso dal quale si svegli\u00f2 il 20 giugno successivo.\nUna parte del pubblico lo critic\u00f2 per l'aver mostrato un atteggiamento positivo nei confronti di Jozef Tiso e della Prima Repubblica Slovacca. Essa sottoline\u00f2 ad esempio che nel 1990 monsignor Korec svel\u00f2 una targa a ricordo di Tiso a B\u00e1novce nad Bebravou e che il 18 aprile 1997 celebr\u00f2 il 50\u00ba anniversario della sua esecuzione con una messa in suffragio. Korec era noto per dire che Jozef Tiso per tutta la sua presidenza non firm\u00f2 una sola condanna a morte e che non era a conoscenza di alcuna prova della colpevolezza di Tiso. Nel mese di agosto del 1997 venne pubblicamente difeso dallo storico Milan Stanislav \u010eurica che con il suo controverso libro \"Storia della Slovacchia e degli slovacchi\" cerc\u00f2 di riabilitare un certo numero di politici del periodo della Prima Repubblica Slovacca.\nMor\u00ec a Nitra alle 13:30 del 24 ottobre 2015 all'et\u00e0 di 91 anni. Le esequie si tennero il 31 ottobre alle ore 11 nella cattedrale di Sant'Emmerano a Nitra. La liturgia esequiale venne presieduta dal cardinale Stanis\u0142aw Dziwisz, arcivescovo di Cracovia. Il suo successore Viliam Jud\u00e1k pronunci\u00f2 invece l'omelia. Concelebrarono altri prelati, tra i quali i cardinali Jozef Tomko e Joachim Meisner e gli arcivescovi Mario Giordana e Stanislav Zvolensk\u00fd. La salma venne poi tumulata nella cripta della stessa cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058536", "revid": "827882", "url": "https://it.wikipedia.org/wiki?curid=1058536", "title": "Summer Breeze Open Air", "text": "Il Summer Breeze Open Air \u00e8 un festival di musica heavy metal che si tiene annualmente a Dinkelsb\u00fchl, in Baviera, Germania. \u00c8 stato organizzato per la prima volta nel 1997 e si \u00e8 tenuto ad Abtsgm\u00fcnd fino al 2006, anno dello spostamento di sede a Dinkelsb\u00fchl.\nStoria.\nQuando Achim Ostertag cominci\u00f2 a organizzare il primo Summer Breeze nel 1997, nessuna delle persone coinvolte avrebbe mai neppure sognato le dimensioni che avrebbe finito per raggiungere l'evento. A quel tempo Achim suonava ancora la batteria in una band locale chiamata Voodoo Kiss. All'epoca per\u00f2 quasi non c'erano locali dove suonare dal vivo: di conseguenza Achim e i suoi amici decisero di organizzare il proprio festival. Cos\u00ec inizi\u00f2 il Summer Breeze, con 10 band che suonavano in 10 giorni in una tenda nell'area fiere di Abtsgm\u00fcnd. Fu quello il primo caotico tentativo, con 300 fan tra il pubblico. Il secondo Summer Breeze ebbe luogo solo nel 1999, nella stessa tenda. Questa volta c'erano alcuni nomi noti tra le 10 band che suonavano, come Darkseed, Night in Gales e Crack Up, che attirarono ben 500 spettatori al giorno. C'era chiaramente una tendenza positiva.\nNel tardo 1999 Achim Ostertag e il suo team decisero per la prima volta di fare del Summer Breeze 2000 un festival open air. Con 36 band che si esibivano su di un palco \u2013 con grandi nomi come Subway to Sally, Onkel Tom, Crematory, Brainstorm e Farmer Boys tra gli altri\u00a0\u2013 in 3 giorni, l'audience crebbe fino a una cifra compresa tra i 1200 e i 2000 spettatori al giorno. Nel 2001, con 42 band, inclusi gli headliner In Extremo, Immortal e Kreator, fu l'anno della svolta per il Summer Breeze Open Air.\nIl tardo 2001 vide la formazione della compagnia Silverdust GmbH. Per l'edizione del 2002, con due palchi per la prima volta e con 65 band, il Summer Breeze stava per raggiungere nuove dimensioni. Dal punto di vista del pubblico, il traguardo dei 10.000 fu raggiunto per la prima volta. In ogni caso cominciarono a sorgere dei problemi interni nonostante un evento di successo con grandi nomi come Nightwish, Paradise Lost, Dimmu Borgir, Within Temptation e Tiamat: il team originale di organizzatori si sciolse. Achim Ostertag trov\u00f2 un nuovo partner in Michael Trengert, che lo aiut\u00f2 a rimettere in carreggiata il festival. Da allora i fan sono cresciuti continuamente.\nDal 2003 al 2005 ci furono sempre fino a 12.000 fan ad Abtsgmund. Sempre con due palchi e 50 band all'anno, inclusi gruppi come In Flames, Children of Bodom, J.B.O., Danzig, Six Feet Under, Lacuna Coil, In Extremo, Amon Amarth e Sentenced, gli organizzatori riuscirono a confermare il Summer Breeze come un evento fisso della stagione dei festival tedesca. Dopo aver raggiunto il limite di capacit\u00e0 del sito dell'evento ad Abtsgmund negli anni precedenti, e con parte del campeggio potenzialmente non pi\u00f9 disponibile, nell'autunno del 2005 si decise di cercare un nuovo luogo intorno ad Abtsgmund.\nDopo che tutti gli sforzi furono inizialmente vani, nel marzo 2006 si affacci\u00f2 la possibilit\u00e0 di spostare il festival all'aeroporto di Sinbronn vicino a Dinkelsb\u00fchl. Dopo le preoccupazioni iniziali relative al cambio di sede annunciato con poco anticipo, la nona edizione del Summer Breeze si svolse tra il 17 e il 19 agosto, con 50 band su due palchi. Sebbene ci fossero nomi illustri nel bill come Fear Factory, Lacrimosa, Kreator, Morbid Angel e Gamma Ray, l'affluenza fu lievemente inferiore rispetto agli anni precedenti a Abtsgmund, probabilmente a causa del cambio di location all'ultimo minuto e della Coppa del Mondo di calcio in Germania.\nLa decima edizione del Summer Breeze si svolse quell'anno, ancora una volta a Dinkelsb\u00fchl. Per celebrare l'anniversario, 66 band si esibirono sui due palchi pi\u00f9 la Party Tent, dove le prime band avevano suonato il giorno prima della partenza ufficiale del festival. Sui palchi all'aria aperta band come Soulfly, In Extremo, Amon Amarth, Oomph!, Bolt Thrower, Nevermore, Finntroll e Doro porsero i propri omaggi al decimo anniversario del festival.\nNonostante l'ingorgo stradale che i partecipanti dovettero affrontare nel 2008, anche tale edizione riscosse notevole successo. La Party Tent si conferm\u00f2 come terza location oltre ai due palchi principali, fornendo pi\u00f9 attrazioni musicali che mai (Cradle of Filth, Helloween, Subway To Sally, Six Feet Under, Paradise Lost, Heaven Shall Burn e molti altri), con un totale di 90 band. Con un complesso logistico completamente rivisto e di conseguenza il meno stressante viaggio di arrivo di sempre, il Summer Breeze 2009 entr\u00f2 negli annali come il pi\u00f9 di successo di sempre. Ancora una volta, 90 band suonarono nell'aeroporto di Sinbronn: tra esse Amon Amarth, Volbeat, Cantus Buranus, Kreator, Life of Agony e Schandmaul.\nEdizioni.\n1997, 25-26 luglio.\nApophis, Dawn of Dreams, Face Your Fear, My Misery, Voodoo Kiss, Wild Africans, Gap, Cold Room, Madman's Law, M.I.T., Synergy, Ember\u2019s Fire\n1999, 2-3 luglio.\nDarkseed, End of Green, Undertow, Voodoo Kiss, Night in Gales, Crack Up, Apophis, Dawn of Dreams, Fatered, Mr.Vader\n2000, 24-26 agosto.\nCrematory, Sacred Steel, Fleshcrawl, Blackend, Suidakra, Tom Angelripper, Weissglut, Vader, Night in Gales, Undertow, My Deepest Inner, Lacrimas Profundere, Dies Ater, Black Abyss, Le Cri Du Mort, Dark Breed, Faster But Slower, Kickdown, Immortal Rites, Coldspell, Subway to Sally, Farmer Boys, Brainstorm, Apophis, Flowing Tears, Isegrim, Dark at Dawn, Cryptic Carnage, Mr.Vader, Dry Rot, Behind the Scenery, E 605, M.E.L.T., Sudden Death, Twelve After Elf, Deadspawn\n2001, 22-25 agosto.\nPaul Di'Anno, Vanishing Point, Eternal Darkness, Rage, Amorphis, Lacuna Coil, Stone the Crow, Graveworm, Symphorce, Aeternitas, The Armada, Haggard, Immortal, Kreator, Die Happy, Farmer Boys, Tankard, God Dethroned, The Crown, Evereve, Crack Up, Jack Frost, Chinchilla, Adorned Brood, Koroded, Fatered, Karkadan, Tom Angelripper, In Extremo, Primal Fear, Moonspell, Pyogenesis, Finntroll, Dawn of Dreams, End of Green, Ektomorf, In Blackest Velvet, Asterius, Bloodflowerz, Dew-Scented, Red Aim, Mirrored Mind, Pettypew, Capsize\n2002, 22-24 agosto.\nPer la prima volta le band si esibiscono su due palchi.\nTiamat, Ektomorf, Edguy, Red Aim, Hypocrisy, Belphegor, Bonfire, Die Schinder, Entwine, Night in Gales, Suidakra, Deep Inside Myself, Criminal, Burden of Grief, Mr. Vader, Dry Rot, Volcano, Pain, Dimmu Borgir, Axxis, Nightwish, Vader, The Gathering, Bloodflowerz, Emil Bulls, Disbelief, Soilwork, Mystic Circle, The More I See, After Forever, Left Hand Solution, No Return, Smoke Blow, Thorn Eleven, Substyle, Charon, Dark at Dawn, Mirror Of Deception, Mourning Caress, Redrum Inc., , Pro Pain, Paradise Lost, Primesth, Samael, Stormwitch, Sentenced, End of Green, Brainstorm, Die Apokalyptischen Reiter, Within Temptation, Agathodaimon, Amon Amarth, Undertow, Flowing Tears, Raunchy, Gurd, Crystal Ball, Ashes You Leave, Ewigheim, The Nerves, My Darkest Hate, The Blue Season, Furbished Face, Y Not\n2003, 21-23 agosto.\nThe Kovenant, Subway to Sally, Pyogenesis, Krokus, Pungent Stench, Rage, Symphorce, Napalm Death, Psychopunch, Bloodflowerz, Edenbridge, Sincere, Final Breath, Sleepinggodslie, Finntroll, In Extremo, Amorphis, Children of Bodom, Die Apokalyptischen Reiter, Primal Fear, Naglfar, Amon Amarth, Disbelief, Farmer Boys, Graveworm, Heaven Shall Burn, Hypnos, Justice, Thunderstorm, Darkwell, Fallen2pieces, Age of Ignorance, Letzte Instanz, In Flames, The Crown, J.B.O., Hollenthon, Within Temptation, End of Green, Sinner, Undertow, God Dethroned, Callenish Circle, Dew-Scented, Desaster, Darkseed, Elis, Koroded, The Armada, Defending the Faith\n2004, 19-21 agosto.\nLords of Decadence, Fragments of Unbecoming, Rawhead Rexx, Gorerotted, M\u00f6rk Gryning, Vomitory, Sonata Arctica, Fleshcrawl, Crematory, Saltatio Mortis, Hypocrisy, Lake of Tears, Sentenced, Goddes of Desire, Mental Amputation, Alev, Beseech, Sleepinggodslie, Criminal, Dark Fortress, Evergrey, Mercenary, Green Carnation, Leaves Eyes, Xandria, Vintersorg, Sodom, Tankard, Die Happy, Sirenia, Six Feet Under, Katatonia, Busta Hoota, Paragon, Immortal Rites, Equilibrium, Deadsoul Tribe, Hatesphere, Mnemic, Honigdieb, Disillusion, Cataract, Schandmaul, Ensiferum, Brainstorm, Psychopunch, U.D.O., Primordial, Danzig, Finntroll\n2005, 18-20 agosto.\nMidnattsol, Final Breath, Born from Pain, Anorexia Nervosa, The Bones, Impious, Pink Cream 69, Macabre, Schandmaul, God Dethroned, Therion, Ektomorf, Amon Amarth, Haggard, Powerwolf, Maroon, Korpiklaani, Aborted, Koroded, Nocte Obducta, Krisiun, Skindred, Emil Bulls, Norther, Die Apokalyptischen Reiter, Behemoth, Dark Tranquillity, Atrocity, Opeth, The Exploited, In Extremo, Wintersun, Barcode, Suidakra, Draconian, Enthroned, Lacrimas Profundere, Endstille, Orphaned Land, Disbelief, Caliban, The Vision Bleak, Such a Surge, Symphorce, Subway to Sally, End of Green, J.B.O., Tristania, Lacuna Coil, Pain, Wintersun\n2006, 17-19 agosto.\nSubconscious, Tourettes Syndrome, Volbeat, Undertow, Neaera, Angel Blake, The Haunted, Saltatio Mortis, Moonspell, 1349, Finntroll, ASP, Kreator, Katatonia, Apostasy, Excrementory Grindfuckers, Leng Tch'e, The Ocean, Trail of Tears, Fragments of Unbecoming, Potentia Animi, Scar Symmetry, Rebellion, One Man Army, Exilia, Turisas, Amorphis, Heaven Shall Burn, Morbid Angel, Liv Kristine, Lacrimosa, Deathstars, The Other, Perzonal War, Lumsk, Gojira, Visions of Atlantis, Legion Of The Damned, Necrophagist, Carnal Forge, Totenmond, Psychopunch, Corvus Corax, Thyrfing, Negative, Bloodflowerz, Gamma Ray, Unleashed, Fear Factory, My Dying Bride\n2007, 16-18 agosto.\nBreschdleng, Unblest, Might of Lilith, Stitch, Karma.Connect, Last One Dying, Justice, Powerwolf, Impious, Stitch, Swallow the Sun, Fear My Thoughts, Immolation, Lacrimas Profundere, After Forever, Krypteria, Rage, The Black Dahlia Murder, Doro, Suffocation, Nevermore, Tanzwut, Amon Amarth, Dornenreich, Deadlock, Nightrage, Fall of Serenity, War from a Harlots Mouth, Karkadan, Dagoba, Eluveitie, Koldbrann, Illdisposed, Disillusion, Eisbrecher, Hevein, Sirenia, Necrophobic, L\u2019\u00c2me Immortelle, End of Green, Finntroll, Volbeat, Bolt Thrower, Poisonblack, In Extremo, Dark Funeral, Black Messiah, Sqealer, Absolute, President Evil, Sycronomica, Helrunar, Machinemade God, Secrets of the Moon, Maroon Communic, Blitzkid, Hardcore Superstar, Xandria, Die Apokalyptischen Reiter, Tankard, Dark Tranquillity, Moonsorrow, Oomph!, Caliban, Soulfly, Pain\n2008, 14-16 agosto.\nBloodwork, A Dead Lament, Black Thoughts Bleeding, Dargolf Metzgore, My Elegy, Fuck Your Shadow from Behind, Anima, Lay Down Rotten, The Rotted, Hail of Bullets, Born from Pain, Fleshcrawl, All Ends, Emil Bulls, Aborted, Saltatio Mortis, Graveworm, Apophis, Soilwork, Drone, The Wildhearts, Negur\u0103 Bunget, Arch Enemy, Kissin' Dynamite, Behemoth, Ahab, Paradise Lost, Diablo Swing Orchestra, Primordial, Onslaught, Helloween, Cephalic Carnage, Marduk, T\u00fdr, Cult of Luna, Despised Icon, Dark Age, Heidevolk, Midnattsol, 3 Inches of Blood, Schelmish, Mad Sin, Megaherz, Korpiklaani, Pro-Pain, Enemy of the Sun, Exodus, XIV Dark Centuries, Eluveitie, Beloved Enemy, As I Lay Dying, Sworn, End of Green, Rotten Sound, Six Feet Under, M\u00e5negarm, Kataklysm, Shadow Reichenstein, Subway to Sally, Textures, ASP, Hollenthon, The Vision Bleak, Jesus on Extasy, Debauchery, Japanische Kampfh\u00f6rspiele, The Old Dead Tree, Autumn, Hackneyed, Endstille, Keep Of Kalessin, Dismember, Neaera, Ageypnie, Ensiferum, Nme.mine, Primal Fear, Hacride, H-Blockx, Misery Speaks, Sonic Syndicate, Misanthrope, Heaven Shall Burn, novembre, Destruction, Mustasch, Cradle of Filth, Jack Frost, Anathema, Dark Fortress\n2009, 13-15 agosto.\nCyrcus, Sheephead, Cypecore, Second Relation, One Way Mirror, Razor Of Occam, Vomitory, God Dethroned, Powerwolf, Cataract, Katra, Deadlock, Vader, Grand Magus, Jack Slater, Unheilig, Sylosis, Equilibrium, Psycroptic, J.B.O., Beneath The Massacre, Walls of Jericho, Hackneyed, Kreator, The Red Chord, Backyard Babies, Anaal Nathrakh, Cantus Buranus, Misery Index, Katatonia, Hate Eternal, Suffocation, Carnifex, The Faceless, UnSun, The New Black, The Cumshots, Battlelore, Callejon, Nim Vind, The Other, Sacred Steel, Psychopunch, Skyforger, The Haunted, Black Messiah, Entombed, Obscura, Schandmaul, Koldbrann, Sabaton, Urgehal, Life Of Agony, Cynic, Amorphis, Vreid, Amon Amarth, The Sorrow, Haggard, Firewind, Protest the Hero, Raunchy, Elvenking, Benighted, Black Sun Aeon, The Storm, Before The Dawn, Grave, Krypteria, Born from Pain, Unlight, Epica, Narziss, Brainstorm, Waylander, Evergreen Terrace, Excrementory Grindfuckers, Moonspell, Hate, Legion Of The Damned, Ghost Brigade, Volbeat, Evocation, Voivod, Bury Me Deep, Opeth, Dagoba, Deathstars, Secrets of the Moon\n2011, 18-20 agosto.\nN.B. Sono previsti 4 palchi come nell'edizione 2010, ma ad oggi (dicembre 2010) non sono ancora state definite le posizioni in scaletta e la distribuzione dei gruppi sui tre giorni; sono noti invece due dei tre headliner: Hammerfall e Hatebreed.\n2012, 16-18 agosto.\nAhab, Alcest, Amon Amarth, Anaal Nathrakh, Architects, ASP, Asphyx, Audrey Horne, Before the Dawn, Behemoth, Be\u2019lakor, Betontod, Black Sun Aeon, Bullet, Cattle Decapitation, Corvus Corax, Crowbar, Darkest Hour, Dark Tranquillity, Deathstars, Deez Nuts, Deicide, Desaster, Die Apokalyptischen Reiter, Die Kassierer, Eisregen, Entrails, Epica, Eskimo Callboy, Excrementory Grindfuckers, Farsot, Firewind, Ghost Brigade, Glorior Belli, Graveworm, Hatesphere, Helheim, Iced Earth, Immortal, In Solitude, Incantation, Insomnium, Katatonia, Lacuna Coil, M\u00e5negarm, Menhir, Mono Inc., Municipal Waste, Morgoth, Napalm Death, Night in Gales, Nile, Oomph!, Paradise Lost, Protest the Hero, Rage, Roterfeld, Sepultura, Shining, Sick of It All, Six Feet Under, Subway to Sally, Tankard, Tanzwut, Tasters, Terror, The Foreshadowing, The Generators, The Rotted, The Unguided, Toxic Holocaust, Unearth, Unleashed, Vallenfyre, We Butter the Bread with Butter, While She Sleeps, Within Temptation."}
{"id": "1058538", "revid": "986213", "url": "https://it.wikipedia.org/wiki?curid=1058538", "title": "Edward Bede Clancy", "text": "Biografia.\nRiceve l'ordinazione presbiterale il 23 luglio 1949 dal cardinale Norman Thomas Gilroy.\nIl 25 ottobre 1973 \u00e8 nominato vescovo ausiliare di Sydney, titolare di \u00c1rd Carne. Riceve la consacrazione episcopale il 19 gennaio 1974.\nIl 24 novembre 1978 \u00e8 nominato arcivescovo di Canberra e Goulburn.\nDal 12 febbraio 1983 al 26 marzo 2001 \u00e8 arcivescovo di Sydney, rivestendo anche la carica di presidente della Conferenza episcopale australiana dal 1986 al 2000.\nPapa Giovanni Paolo II lo innalza alla dignit\u00e0 cardinalizia nel concistoro del 28 giugno 1988.\nMuore il 3 agosto 2014 all'et\u00e0 di 90 anni. La salma \u00e8 stata tumulata nella cripta della cattedrale di Santa Maria a Sydney.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058548", "revid": "1762751", "url": "https://it.wikipedia.org/wiki?curid=1058548", "title": "Fussball Club Wil 1900", "text": "Il Football Club Wil (ufficialmente, in tedesco \"Fussball Club Wil 1900\") \u00e8 una societ\u00e0 calcistica svizzera con sede nella citt\u00e0 di Wil. Il club, la cui fondazione risale al 1\u00ba luglio 1900, milita nella Challenge League.\nStoria.\nIl club \u00e8 stato fondato il 1\u00ba luglio 1900 da due inglesi e qualche studente di Wil. Il club portava il nome di \"FC Stella\". Nel 1902 diventa \"FC Fors\" e solamente nel 1907 \"FC Wil\".\nI primi anni del club sono stati pressoch\u00e9 insignificanti, giocando nei livelli inferiori del sistema calcistico svizzero. Fino al 1990 poterono vantare solo tre stagioni nella seconda divisione, la Challenge League, precisamente nel 1922/23, 1952/53 e 1953/54.\nNel 1988 il club nomin\u00f3 Christian Gross come giocatore manager e, sotto la sua gestione, tra il 1988 ed il 1993, il club ottiene una doppia promozione, prima in terza divisione e poi in seconda. \nNel 2002 il club \u00e8 stato promosso nella massima serie per la prima volta nella storia, terminando la prima avventura in Super League al 4\u00ba posto. Nel 2003 il club ha preso parte alle competizioni europea per la prima volta giocando nella Coppa Intertoto. Il club \u00e8 arrivato al terzo turno prima di perdere contro il Nantes.\nNel 2004 il club \u00e8 stato retrocesso in Challenge League, riuscendo comunque ad ottenere il primo trofeo della loro storia, la Coppa Svizzera, battendo il Grasshoppers di Zurigo in finale.\nNel 2003 il presidente del club, il banchiere Andreas Hafen, scopr\u00ec di avere sottratto 51 milioni di franchi svizzeri (40 milioni di dollari) dalla banca \"UBS\" e venne condannato ad una pena detentiva di cinque anni;\ndopo di lui il club venne conquistato dal calciatore ucraino Igor Belanov.\nIl Wil \u00e8 stato promosso nella Super League ed ha vinto la sua seconda Coppa di Svizzera, nuovamente contro il Grasshoppers, sottoa guida del primo allenatore assunto dal nuovo presidente, l'ucraino Aleksandr Zavarov.\nDa allora, sulla panchina del club si sedettero importanti allenatori, come Uli Forte ed Axel Thoma.\nNel novembre 2013 lo stadio del club, chiamato \"Stadion Bergholz\", ha cambiato nome in \"IGP Arena\" per motivi di sponsorizzazione, fino al 2023.\nNel luglio 2015, il Wil \u00e8 stato rilevato dal gruppo \"MNG\" degli investitori turchi; tuttavia, dopo un coinvolgimento di 18 mesi con il team, improvvisamente i magnati si ritirarono nel gennaio 2017, lasciando il club a se stesso. Come risultato, si form\u00f3 una colletta tra tifosi e dirigenti per salvare il club dalla bancarotta, con la missione di ridurre significativamente le spese esorbitanti introdotte dagli investitori. Roger Bigger, quindi, torn\u00f3 come presidente per mettere ordine, dopo essersi dimesso in seguito all'arrivo degli investitori. Nonostante ci\u00f2, Bigger si dimise definitivamente nel novembre 2017, avendo guidato il club dal 2003. Di conseguenza, il club elesse un nuovo consiglio composto da membri con sede nella regione, impegnandosi a tornare alle origini, come squadra che si concentra sullo sviluppo e sulla promozione delle carriere di giovani talenti, stabilendosi saldamente nella Challenge League.\nStadio.\nIl FC Wil gioca le partite casalinghe allo stadio di via Bergholz costruito nel 1963, ha una capienza di 7\u00a0000 spettatori (700 seduti e 6\u00a0300 in piedi). Le dimensioni sono 105 per 68 m.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1058549", "revid": "287204", "url": "https://it.wikipedia.org/wiki?curid=1058549", "title": "Paul Shan Kuo-hsi", "text": "Biografia.\n\u00c8 nato a Puyang, in Cina, il 3 dicembre 1923. Sacerdote dal 18 marzo 1955, ha ricevuto la consacrazione episcopale il 14 febbraio 1980.\nDal 15 novembre 1979 al 4 marzo 1991 \u00e8 stato vescovo di Hwalien, dal 4 marzo 1991 al 5 gennaio 2006 vescovo di Kaohsiung.\nDal 1987 al 2006 ha ricoperto anche l'incarico di presidente della Conferenza Episcopale Cinese.\nPapa Giovanni Paolo II lo ha elevato al rango di cardinale nel concistoro del 21 febbraio 1998.\nIl 3 dicembre 2003 perde il diritto al voto al conclave per il raggiungimento degli 80 anni d'et\u00e0.\n\u00c8 morto a Nuova Taipei il 22 agosto 2012 all'et\u00e0 di 88 anni per un tumore ai polmoni. \u00c8 sepolto nel cimitero diocesano di Kaohsiung.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058551", "revid": "736476", "url": "https://it.wikipedia.org/wiki?curid=1058551", "title": "Leudal", "text": "Leudal \u00e8 una municipalit\u00e0 dei Paesi Bassi di 36.795 abitanti situata nella provincia di Limburgo.\nIl comune \u00e8 creato il 1\u00ba gennaio 2007 dalla fusione delle citt\u00e0 di Haelen, di Heythuysen, di Hunsel, e di Roggel en Neer."}
{"id": "1058558", "revid": "1818647", "url": "https://it.wikipedia.org/wiki?curid=1058558", "title": "Henryk Roman Gulbinowicz", "text": "Biografia.\nHenryk Roman Gulbinowicz \u00e8 nato il 17 ottobre 1923 nel villaggio di Suki\u0161kes, comune distrettuale ed arcidiocesi di Vilnius, allora in Polonia ed oggi in Lituania.\nHa ricevuto l'ordinazione sacerdotale il 18 giugno 1950, presso la Co-Cattedrale dell'Assunzione di Maria Vergine a Bia\u0142ystok, per imposizione delle mani di monsignor Romuald Ja\u0142brzykowski, arcivescovo metropolita di Vilnius; si \u00e8 incardinato, ventiseienne, come presbitero della medesima arcidiocesi.\nMinistero episcopale.\nIl 12 gennaio 1970 papa Paolo VI lo ha nominato, quarantaseienne, amministratore apostolico del territorio polacco di Vilnius, assegnandogli contestualmente la sede titolare di Acci; \u00e8 succeduto, in qualit\u00e0 di amministratore apostolico, a monsignor W\u0142adys\u0142aw Suszy\u0144ski, deceduto il 27 ottobre 1968. Ha ricevuto la consacrazione episcopale il successivo 8 febbraio, presso la Pro-Cattedrale di Bia\u0142ystok, per imposizione delle mani del cardinale Stefan Wyszy\u0144ski, arcivescovo metropolita di Varsavia e Gniezno nonch\u00e9 primate di Polonia, assistito dai co-consacranti monsignori J\u00f3zef Drzazga, vescovo titolare di Siniando ed amministratore apostolico \"ad nutum Sanct\u00e6 Sedis\" per la parte centrale e meridionale di Varmia, e Kazimierz Jan Majda\u0144ski, vescovo titolare di Zorolo ed ausiliare di W\u0142oc\u0142awek. Come suo motto episcopale il neo vescovo Gulbinowicz ha scelto \"Patientia et Caritas\", che tradotto vuol dire \"Pazienza e carit\u00e0\".\nIl 3 gennaio 1976 papa Montini lo ha nominato, cinquantaduenne, arcivescovo metropolita di Breslavia; \u00e8 succeduto al cardinale Boles\u0142aw Kominek, deceduto il 10 marzo 1974.\nCardinalato.\nIl 24 aprile 1985, al termine dell'Udienza generale, papa Giovanni Paolo II ha annunciato la sua creazione a cardinale nel concistoro del 25 maggio seguente; \u00e8 stato il quarto arcivescovo di Breslavia di seguito a ricevere la porpora. Durante la cerimonia gli sono stati conferiti la berretta, l'anello cardinalizio ed il titolo cardinalizio dell'Immacolata Concezione di Maria a Grottarossa, istituito dallo stesso Pontefice con la bolla pontificia \"Purpuratis Patribus\" il precedente 3 maggio.\nIl 17 ottobre 2003, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\".\nIl 3 aprile 2004 papa Wojty\u0142a ha accettato la sua rinuncia dal governo pastorale dell'arcidiocesi di Breslavia per raggiunti limiti d'et\u00e0, ai sensi del can. 401 \u00a7 1 del Codice di diritto canonico, divenendo arcivescovo emerito; gli \u00e8 succeduto monsignor Marian Go\u0142\u0119biewski, trasferito lo stesso giorno dalla sede di Koszalin-Ko\u0142obrzeg.\nFino al febbraio 2005 si \u00e8 creduto che l'anno di nascita di Gulbinowicz fosse il 1928: in quel periodo il cardinale ha corretto la propria data di nascita in 1923, affermando che i genitori l'avevano falsificata perch\u00e9 non venisse arruolato nell'Armata Rossa dell'Unione Sovietica o inviato in un campo di lavoro forzato durante l'occupazione tedesca della Lituania; per questo motivo non ha potuto partecipare n\u00e9 al conclave del 2005, che ha portato all'elezione di papa Benedetto XVI, n\u00e9 a quello del 2013, che ha portato all'elezione di papa Francesco.\nIl 6 novembre 2020, a seguito di indagini svolte per molestie sessuali, la nunziatura apostolica in Polonia ha comunicato la decisione della Santa Sede di privarlo delle insegne episcopali, di proibirgli la partecipazione a cerimonie pubbliche, di revocargli il diritto di avere funerali e sepoltura in cattedrale e dell'obbligo del pagamento di una congrua somma di denaro ad un'associazione a favore delle vittime di abusi sessuali.\nRicoverato all'ospedale specialistico provinciale di Breslavia, \u00e8 morto pochi giorni dopo, alle 10:40 del 16 novembre, all'et\u00e0 di 97 anni per una grave polmonite, insufficienza circolatoria e insufficienza respiratoria. I funerali sono stati celebrati il successivo 20 novembre dall'arcivescovo di Breslavia J\u00f3zef Piotr Kupny in forma privata presso la chiesa del Santo Nome di Ges\u00f9. Al termine della cerimonia la salma \u00e8 stata cremata ed il 23 novembre l'urna con le ceneri \u00e8 stata sepolta, per volere della sorella Wac\u0142awa, nella tomba di famiglia al cimitero comunale in via Poprzeczna ad Olsztyn, accanto ai suoi genitori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058559", "revid": "1310927", "url": "https://it.wikipedia.org/wiki?curid=1058559", "title": "Football Club Honka", "text": "Il Football Club Honka, \u00e8 una societ\u00e0 calcistica finlandese con sede nella citt\u00e0 di Espoo. Fondato nel 1957, ha vinto una volta la coppa di Finlandia e due volte la coppa di lega. Milita in Veikkausliiga, la massima divisione del campionato finlandese di calcio.\nStoria.\nFondato nel 1957 a Tapiola, municipalit\u00e0 di Espoo, come sezione calcio della polisportiva Tapion Honka. Nel 1969 il Tapion Honka raggiunse la finale di Suomen Cup, venendo per\u00f2 sconfitto dall'Haka per 2-0. Nel 1975 la polisportiva si divise in tre diversi gruppi, tra cui la sezione calcio che assunse la denominazione Football Club Honka. Molto conosciuto in patria per il suo vastissimo settore giovanile, il club milit\u00f2 nelle categorie inferiori del campionato finlandese di calcio per lunghi anni. Nei primi anni novanta la squadra era scesa fino in quarta divisione, la Kolmonen, per poi risalire in Ykk\u00f6nen, la seconda serie, nel giro di un paio di anni nel 1996. Gioc\u00f2 in Ykk\u00f6nen per dieci stagioni consecutive, andando anche incontro al rischio di bancarotta nei primi anni del 2000. Nel 2005, a seguito di un cambio di dirigenza e con l'arrivo in panchina di Mika Lehkosuo, la situazione miglior\u00f2. Al termine dello stesso anno, il primo sotto la nuova gestione, l'Honka vinse agevolmente il campionato di Ykk\u00f6nen, ottenendo per la prima volta la promozione in Veikkausliiga. Inoltre, riusc\u00ec anche a raggiungere la semifinale della Suomen Cup, perdendo per 1-0 contro l'Haka.\nNel 2006, all'esordio in Veikkausliiga, l'Honka termin\u00f2 al quarto posto ottenendo la possibilit\u00e0 di partecipare alla Coppa Intertoto 2007, nella quale venne eliminato al secondo turno dall'Aalborg. Si ripet\u00e9 al quarto posto anche nella stagione 2007, ed arriv\u00f2 in finale della Suomen Cup, perdendo ai tiri di rigore contro il Tampere United. Avendo il Tampere United vinto il campionato 2007, l'Honka ottenne l'accesso alla Coppa UEFA 2008-2009. Nella competizione europea super\u00f2 i primi due turni eliminatori, battendo prima gli islandesi dell'\u00cdA e poi i norvegesi del Viking, ma venne eliminato nel terzo turno dagli spagnoli del Racing Santander. Nel 2008 raggiunse nuovamente la finale di Suomen Cup senza riuscire a conquistarla, perdendo contro l'HJK dopo i tempi supplementari. Nel 2008 termin\u00f2 al secondo posto in Veikkausliiga, ostacolando fino all'ultima gara l'Inter Turku, e guadagnando la partecipazione in UEFA Europa League 2009-2010 (ex Coppa UEFA). In Europa League inizi\u00f2 dal secondo turno eliminatorio, battendo i gallesi del Bangor City, ma venne poi sconfitto ed eliminato nel turno successivo dalla squadra azera del Qaraba\u011f. Nel 2009 concluse nuovamente al secondo posto in Veikkausliiga, con un distacco di soli 3 punti dalla capolista HJK. Nel 2010 arriv\u00f2 la conquista del primo trofeo, la Liigacup, conquistata battendo in finale l'HJK dopo i tiri di rigore. In campionato concluse al quarto posto, dopo che nelle ultime quattro giornate aveva conquistato un solo punto, venendo cos\u00ec rimontato e superato dal KuPS e dal TPS. Nel 2011 vinse nuovamente la Liigacup, vincendo la finale per 3-0 sul Tampere United, e in campionato concluse al quarto posto, senza per\u00f2 guadagnare l'accesso alla UEFA Europa League. Nel 2012 al quarto tentativo conquist\u00f2 la Suomen Cup: nella finale giocata al Sonera Stadium di Helsinki vinse per 1-0 sul KuPS grazie alla rete realizzata da Antti M\u00e4kij\u00e4rvi, vincendo la coppa per la prima volta. Dopo aver concluso la Veikkausliiga 2013 al secondo posto, l'Honka concluse la Veikkausliiga 2014 all'undicesimo e penultimo posto. Al termine della stagione 2014, a causa di problemi finanziari, l'Honka non ottenne la licenza di partecipazione alla Veikkausliiga per la stagione successiva e dovette, quindi, ripartire dalla Kakkonen, terza divisione nazionale. Nel 2015, alla prima stagione in Kakkonen, l'Honka vinse il suo girone, ma fu sconfitto nello spareggio promozione dal KPV. L'anno successivo vinse nuovamente il suo girone di Kakkonen e poi vinse lo spareggio promozione, venendo cos\u00ec promosso in Ykk\u00f6nen.\nStadio.\nIl Football Club Honka gioca le partite casalinghe allo stadio Tapiolan Urheilupuisto, che ha una capacit\u00e0 di posti.\nOrganico.\nRosa 2020.\nRosa aggiornata al 4 febbraio 2020."}
{"id": "1058565", "revid": "2230147", "url": "https://it.wikipedia.org/wiki?curid=1058565", "title": "Albert Vanhoye", "text": "Biografia.\nFormazione.\nAlbert Vanhoye \u00e8 nato il 24 luglio 1923 ad Hazebrouck, regione Nord-Passo di Calais (oggi Alta Francia) e diocesi di Lilla (oggi arcidiocesi), nella parte settentrionale dell'allora Terza Repubblica francese (oggi Repubblica francese).\nNel 1934 \u00e8 entrato nel seminario minore della citt\u00e0 natale dove ha compiuto gli studi umanistici. L'11 settembre 1941 \u00e8 entrato nella Compagnia di Ges\u00f9 a Le Vignau, emettendo i primi voti il 15 novembre 1944 ed in seguito la professione solenne. Dal 1947 al 1950 ha studiato per ottenere la licenza in filosofia scolastica nello scolasticato dei gesuiti a Vals-pr\u00e8s-le-Puy. Nel 1951 ha conseguito una seconda licenza teologia nello scolasticato dei gesuiti ad Enghien, in Belgio.\nMinistero sacerdotale.\nHa ricevuto l'ordinazione sacerdotale il 25 luglio 1954, ad Enghien, per imposizione delle mani di Henri-Charles Dupont, vescovo titolare di Dorileo ed ausiliare di Lilla, il giorno dopo aver compiuto trentuno anni. \nDal 1956 al 1958 ha studiato presso il Pontificio istituto biblico dove ha ottenuto la licenza in sacra scrittura. In seguito \u00e8 diventato docente nel seminario gesuita di Chantilly. Tornato a Roma nel 1963, ha conseguito il dottorato in sacra scrittura presso il Pontificio istituto biblico con un componimento sulla Lettera agli Ebrei.\nCompletati gli studi \u00e8 divenuto docente nel Pontificio istituto biblico in cui \u00e8 stato decano della Facolt\u00e0 biblica nel 1969. Nel 1984 \u00e8 divenuto, sessantunenne, rettore dello stesso istituto, succedendo a padre Maurice Gilbert; ha ricoperto tale incarico fino al 1990, quando gli \u00e8 succeduto Klemens Stock, divenendo contestualmente professore emerito.\n\u00c8 stato segretario speciale assistente della VII Assemblea Generale Ordinaria del Sinodo dei vescovi tenutasi nella Citt\u00e0 del Vaticano dal 1\u00ba al 30 ottobre 1987.\n\u00c8 stato anche consultore della Congregazione per la dottrina della fede dal 1990, della Congregazione per l'educazione cattolica dal 1978 al 1999 e del Pontificio consiglio per la promozione dell'unit\u00e0 dei cristiani dal 1980 al 1996 nonch\u00e9 membro della Pontificia commissione biblica dal 1984 al 2001.\nNel 1990 \u00e8 divenuto, sessantasettenne, segretario della Pontificia Commissione Biblica, succedendo ad Henri Cazelles, P.S.S.. In questo modo \u00e8 divenuto uno strettissimo collaboratore del cardinale Joseph Ratzinger, prefetto della Congregazione per la dottrina della fede e della stessa Pontificia Commissione Biblica, futuro papa Benedetto XVI. Il suo campo di ricerca \u00e8 stato soprattutto lo studio della Lettera agli Ebrei. Nel 2001, all'et\u00e0 di settantotto anni, si \u00e8 dimesso per raggiunti limiti d'et\u00e0 dall'incarico di segretario.\nCardinalato.\nIl 22 febbraio 2006, al termine dell'Udienza generale, papa Benedetto XVI ha annunciato la sua creazione a cardinale nel concistoro del 24 marzo seguente, definendolo \"un grande esegeta\"; avendo gi\u00e0 ottantadue anni al momento dell'annuncio, non ha avuto il diritto di entrare in conclave e di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970. Inoltre, a motivo dell'et\u00e0 avanzata, ha chiesto ed ottenuto di essere dispensato dalla consacrazione episcopale, in deroga da quanto stabilito nel motu proprio \"Cum Gravissima\", promulgato da papa Giovanni XXIII il 15 aprile 1962.\nDurante la cerimonia, svoltasi sul sagrato della Basilica di San Pietro in Vaticano, gli sono stati conferiti la berretta, l'anello e la diaconia di Santa Maria della Mercede e Sant'Adriano a Villa Albani, vacante dal 3 marzo 1996, giorno della morte del cardinale statunitense John Joseph Krol, arcivescovo emerito di Filadelfia. Come suo motto il neo cardinale Vanhoye ha scelto \"Cordi Tuo unitus\", che tradotto vuol dire \"Unito al Tuo cuore\". Ha preso possesso della sua diaconia durante una cerimonia svoltasi il 28 maggio 2006.\nDal 10 al 16 febbraio 2008 ha tenuto gli esercizi spirituali alla Curia Romana alla presenza di Benedetto XVI.\nL'11 maggio seguente \u00e8 stato nominato, ottantaquattrenne, gran priore del Sacro Militare Ordine Costantiniano di San Giorgio, succedendo al cardinale Mario Francesco Pompedda, deceduto settantasettenne il 18 ottobre 2006; si \u00e8 dimesso da tale incarico il 29 giugno 2010, ottantaseienne, venendo sostituito dal cardinale Renato Raffaele Martino. Da allora fino alla morte \u00e8 stato consigliere ecclesiastico della Real Casa dei Borbone di Napoli delle Due Sicilie.\nIl 20 giugno 2016, durante un concistoro ordinario pubblico per il voto su alcune cause di canonizzazione, dopo averne fatto richiesta ha optato per l'ordine dei cardinali presbiteri mantenendo la diaconia di Santa Maria della Mercede e Sant'Adriano a Villa Albani elevata a titolo presbiterale \"pro hac vice\", avendo trascorso un decennio come cardinale diacono, ai sensi del can. 350 \u00a7 5-6 del Codice di diritto canonico.\nIl 4 settembre 2019, giorno della morte del connazionale Roger Etchegaray, sottodecano emerito del Collegio Cardinalizio, \u00e8 divenuto il pi\u00f9 anziano cardinale vivente.\n\u00c8 morto il 29 luglio 2021 a Roma all'et\u00e0 di 98 anni; i funerali sono stati celebrati due giorni dopo presso l'altare della Cattedra nella basilica di San Pietro in Vaticano dal cardinale Leonardo Sandri, sottodecano del Collegio cardinalizio.\nEra considerato uno dei biblisti pi\u00f9 importanti della storia biblica contemporanea."}
{"id": "1058566", "revid": "2043251", "url": "https://it.wikipedia.org/wiki?curid=1058566", "title": "Santa Silvia", "text": "Agiografia.\nNata a Roma intorno al 520 in una famiglia di modeste condizioni ma discendente forse dall'illustre \"gens Octavia\", aveva due sorelle: Emiliana e Tarsilia (o Tarsilla), anch'esse sante. Nel 538 spos\u00f2 il senatore Gordiano, che apparteneva alla \"gens Anicia\", nobile famiglia romana alla quale sembra sia da ascrivere anche san Benedetto. La coppia and\u00f2 ad abitare nella villa degli Anici sul colle Celio al Clivo di Scauro, dove oggi si trova la chiesa di San Gregorio al Celio. Ebbe due figli, il primogenito fu Gregorio, poi eletto al soglio pontificio nel 590.\nRimasta vedova intorno al 573, si ritir\u00f2 in una casa sull'Aventino chiamata \"Cella Nova\", seguendo la regola benedettina e dedicando il resto della sua vita alla preghiera, alla meditazione e all'aiuto dei malati e dei pi\u00f9 bisognosi. Il figlio Gregorio continu\u00f2 invece ad abitare nella villa paterna, che trasform\u00f2 in monastero e dove eresse una chiesa dedicata a sant'Andrea (l'attuale oratorio di Sant'Andrea al Celio). In questo periodo sua madre si preoccupava di fargli recapitare ogni giorno un pasto caldo, temendo che l'austerit\u00e0 della vita eremitica ne compromettesse ulteriormente la salute gi\u00e0 cagionevole.\nCulto.\nSilvia mor\u00ec nel 592; papa Gregorio la fece seppellire nel monastero di Sant'Andrea, nel sepolcro dove gi\u00e0 si trovavano le sorelle (o cognate) Tarsilla ed Emiliana, e vi fece dipingere la sua immagine con la croce nella destra e un libro nella sinistra recante la scritta: \u00ab\"Vivit anima mea et laudabit te, et iudicia tua adiuvabunt me\"\u00bb (\"Vive la mia anima e ti loder\u00e0, e i tuoi giudizi mi aiuteranno\"). \nQui, nel 1603, il cardinale Cesare Baronio fece erigere l'oratorio di Santa Silvia al Celio e in quello stesso anno ottenne da papa Clemente VIII che il nome di santa Silvia venisse inserito nel \"Martirologio Romano\" al 3 novembre. \nSu sollecitazione invece di papa Giovanni XXIII, il 23 febbraio del 1959, nel quartiere Portuense, venne istituita una parrocchia dedicata alla madre di san Gregorio Magno, la cui chiesa fu aperta al culto nel 1968. \nLa sua memoria liturgica ricorre il 3 novembre."}
{"id": "1058567", "revid": "322321", "url": "https://it.wikipedia.org/wiki?curid=1058567", "title": "Anthony Bevilacqua", "text": "Biografia.\nBevilacqua era figlio di genitori italiani emigrati negli Stati Uniti, il pap\u00e0 da Spinazzola e la mamma da Calitri.\nOrdinato sacerdote l'11 giugno 1949 a Brooklyn, il 4 ottobre 1980 fu eletto vescovo titolare di Acque Albe di Bizacena e nominato ausiliare di Brooklyn. Ricevette l'ordinazione episcopale il 24 novembre dello stesso anno.\nIl 7 ottobre 1983 fu nominato vescovo di Pittsburgh.\nFu arcivescovo di Filadelfia dall'8 dicembre 1987 al 15 luglio 2003, giorno in cui gli succedette Justin Francis Rigali.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 28 giugno 1991.\nNel febbraio 2011 \u00e8 stato riferito che il cardinale Bevilacqua era affetto da cancro e demenza senile.\n\u00c8 scomparso il 31 gennaio 2012 all'et\u00e0 di 88 anni. \u00c8 sepolto nella cattedrale dei Santi Pietro e Paolo a Filadelfia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058570", "revid": "114599022", "url": "https://it.wikipedia.org/wiki?curid=1058570", "title": "Capanna Fratelli Gugliermina", "text": "La capanna Fratelli Gugliermina (conosciuta in passato con il nome di capanna Valsesia) \u00e8 un rifugio incustodito di propriet\u00e0 del CAI (sezione di Varallo Sesia) situato nel comune di Alagna Valsesia (VC), in Valsesia, nelle Alpi Pennine, a quota 3212\u00a0m s.l.m.\nStoria.\nLa capanna fu costruita nel 1902 su iniziativa dei fratelli Giovanni Battista e Giuseppe Fortunato Gugliermina, per rendere pi\u00f9 agevole l'accesso alle cime della parete valsesiana del Monte Rosa.\nCaratteristiche e informazioni.\nLa capanna sorge sul versante meridionale della punta Parrot poco sotto il piccolo ghiacciaio omonimo in posizione splendida, aperta a vastissimo orizzonte verso oriente. \u00c8 composta da due locali, uno adibito a cucina e l'altro a dormitorio con 12 cuccette. \u00c8 stata ristrutturata nel 1998.\nAccessi.\nVi si accede da Alagna, localit\u00e0 Acqua Bianca (1495\u00a0m), passando dall'alpe Pile (rifugio Francesco Pastore) e percorrendo la morena del ghiacciaio delle Piode e la parete sud della punta Parrot, aiutandosi con qualche corda fissa, in circa 5-6 ore."}
{"id": "1058573", "revid": "1782831", "url": "https://it.wikipedia.org/wiki?curid=1058573", "title": "Il Signore degli Anelli - Gioco di battaglie strategiche", "text": "Il Signore degli Anelli - Gioco di battaglie strategiche (abbreviato SdA GBS, o semplicemente SdA), \u00e8 un wargame tridimensionale fantasy, prodotto dalla casa di miniature inglese Games Workshop. \u00c8 basato sul film \"Il Signore degli Anelli\" diretto da Peter Jackson, e sull'omonimo libro che lo ha ispirato, di J.R.R.Tolkien.\nAmbientazione.\nL'ambientazione \u00e8 quella dei libri di Tolkien, si gioca quindi con le miniature degli eserciti della Terra di Mezzo con una scala di 25mm o pi\u00f9. A differenza degli altri giochi della Games Workshop questo usa dei profili delle unit\u00e0 differenti, e le regole degli eserciti si trovano sia sul manuale base sia sulle varie espansioni che escono insieme all'uscita di nuove miniature.\nManuali.\nI manuali e i supplementi attualmente in uso sono:\nGli eserciti.\nGli eserciti si dividono in bene e male e si differenziano anche a seconda delle Ere, per questo motivo non si possono inscenare battaglie tra unit\u00e0 di ere diverse:\nBene\nMale\nMiniature.\nLe miniature possono rappresentare sia dei normali soldati sia i personaggi principali, in genere i box contengono soldati o macchine d'assedio, mentre ci sono altri box specifici per i personaggi principali. I soldati possono essere a piedi o a cavallo. I normali soldati sono raffigurati in tre o quattro pose diverse per ogni tipo di arma (lancia, arco, spada, ecc.), quelli invece delle macchine d'assedio (catapulte o balestre di medio o grande taglia) hanno tutti la stessa posa, ma sono tra loro differenti a seconda del ruolo che svolgono sulla loro macchina d'assedio. I personaggi invece vengono rappresentati in molte pose diverse, per rappresentare i vari momenti della storia (Es. Aragorn della compagnia dell'anello, \u00e8 diverso da quello rappresentato durante l'incoronazione a Re di Gondor), per questo motivo questi possono presentare armi e/o vestiti differenti e possono essere sia in arcione che a piedi, e in alcuni casi ci possono essere regole e profili diversi a seconda della situazione che raffigurano.\nCollezionismo.\nI giocatori de \"Il Signore degli Anelli, Gioco di Battaglie Strategiche\" collezionano e dipingono un esercito (o pi\u00f9 di uno) per fazione a proprio piacimento o seguendo l'immaginario tolkieniano. Gli eserciti possono essere creati acquistando le scatole delle espansioni che oltre al libro contengono anche molti tipi di miniature diverse o comprando le miniature una per una. C'\u00e8 anche chi colleziona le miniature semplicemente per passione senza essere interessato al gioco, ci sono anche miniature che vengono vendute esclusivamente per collezionismo, e che quindi sono prive di regole e profilo."}
{"id": "1058576", "revid": "28026", "url": "https://it.wikipedia.org/wiki?curid=1058576", "title": "Capanna Valsesia", "text": ""}
{"id": "1058579", "revid": "78273", "url": "https://it.wikipedia.org/wiki?curid=1058579", "title": "Nade\u017eda Mandel\u0161tam", "text": ""}
{"id": "1058580", "revid": "78273", "url": "https://it.wikipedia.org/wiki?curid=1058580", "title": "Nadezda Mandelstam", "text": ""}
{"id": "1058581", "revid": "78273", "url": "https://it.wikipedia.org/wiki?curid=1058581", "title": "Nadezda Mandel'stam", "text": ""}
{"id": "1058582", "revid": "838137", "url": "https://it.wikipedia.org/wiki?curid=1058582", "title": "Jorge Mar\u00eda Mej\u00eda", "text": "Biografia.\nFu ordinato sacerdote il 22 settembre 1945.\nPartecip\u00f2 al Concilio Vaticano II (1962-65) in qualit\u00e0 di perito; in quell'assise conobbe Henri de Lubac e il giovane vescovo ausiliare di Cracovia Karol Wojty\u0142a.\nDall'8 marzo 1986 al 5 marzo 1994 fu vice presidente del Pontificio Consiglio della Giustizia e della Pace.\nNel frattempo il 12 aprile 1986 ricevette la consacrazione episcopale dal cardinale Roger Etchegaray.\nDal 5 marzo 1994 fu segretario della Congregazione per i Vescovi, mentre dal 10 marzo dello stesso anno fu segretario del Sacro Collegio. Ricopr\u00ec entrambi i ruoli fino al 7 marzo 1998, quando fu nominato archivista e bibliotecario di Santa Romana Chiesa. Il 24 novembre 2003 fu accolta la sua rinuncia per raggiunti limiti d'et\u00e0.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 21 febbraio 2001.\nIl 21 febbraio 2011 opt\u00f2 per l'ordine dei cardinali presbiteri, mantenendo invariata la diaconia elevata \"pro hac vice\" a titolo presbiterale.\nIl 15 marzo 2013 fu colto da infarto a Roma nei giorni immediatamente successivi all'elezione al soglio pontificio del suo connazionale papa Francesco, che non manc\u00f2 di fargli personalmente visita in ospedale.\nMalato di cancro allo stomaco, mor\u00ec a Roma nella Casa di Cura Pio XI il 9 dicembre 2014 all'et\u00e0 di 91 anni per complicanze cardiache. Le esequie sono state celebrate l'11 dicembre all'Altare della Cattedra della Basilica di San Pietro dal cardinale Angelo Sodano, decano del Collegio Cardinalizio; al termine della celebrazione papa Francesco ha presieduto il rito dell\"'ultima commendatio\" e della \"valedictio\". La salma \u00e8 stata poi tumulata nella chiesa di San Girolamo della Carit\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058584", "revid": "1829756", "url": "https://it.wikipedia.org/wiki?curid=1058584", "title": "Radio Flash Orizzonte", "text": "Radio Flash \u00e8 stata un'emittente radiofonica indipendente di Torino attiva dal settembre 1976 al giugno 2019.\nStoria.\nLa prima registrazione in Tribunale come testata giornalistica \u00e8 del 26 novembre 1976.\nVenne fondata da Francesco Carboncini e da Giorgio Visciglia, che costru\u00ec il trasmettitore FM ma poi abbandon\u00f2 per divergenze politiche.\nPrima sede di fondazione e costituzione della squadra che fece nascere Radio Flash fu un appartamento in via San Tommaso 10. Prima sede di trasmissione e studio in via Vanchiglia 14 e successiva sede nei sotterranei di Palazzo Carignano ospiti dell'Unione Culturale.\nHa iniziato le trasmissioni su 97.700\u00a0MHz, successivamente si era riposizionata sui 97.6\u00a0MHz in FM. In seguito gli studi si spostarono in Via Viotti 2, dove rimasero fino al dicembre del 2000.\nGli studi erano poi in Via Bossoli 83, nel quartiere Lingotto, all'interno della sede dell'associazione culturale Hiroshima Mon Amour. La programmazione si caratterizzava per la qualit\u00e0 e la quantit\u00e0 dell'informazione internazionale, nazionale e locale. Dal 1996 al 2019 faceva parte di Popolare Network con cui condivideva alcune porzioni di palinsesto e tutti i Giornali Radio.\nDall'ottobre del 2012 in poi la direzione dell'emittente \u00e8 stata assunta da Dario Castelletti e Gianluca Gobbi.\nDal 1\u00ba luglio 2019 non risulta essere pi\u00f9 in onda, al suo posto sui 97.6 torinesi \u00e8 subentrata Radio Italia Uno."}
{"id": "1058586", "revid": "1543377", "url": "https://it.wikipedia.org/wiki?curid=1058586", "title": "Jean-Louis Tauran", "text": "Biografia.\nMinistero sacerdotale.\n\u00c8 ordinato sacerdote il 20 settembre 1969 per l'arcidiocesi di Bordeaux dall'arcivescovo Marius-F\u00e9lix-Antoine Maziers; nel 1973 si trasferisce a Roma dove si laurea in diritto canonico. Dal 1975 lavora nella nunziatura apostolica a Santo Domingo e dal 1979 in quella del Libano; lavora nella Curia Romana come sotto-segretario per i rapporti con gli Stati, dal 1989.\nMinistero episcopale e cardinalato.\nIl 1\u00ba dicembre 1990 \u00e8 elevato da papa Giovanni Paolo II alla dignit\u00e0 arcivescovile della sede titolare di Telepte con il ruolo di segretario per i rapporti con gli Stati. Dallo stesso papa Wojty\u0142a \u00e8 consacrato in San Pietro il 6 gennaio 1991, coconsacranti gli arcivescovi Giovanni Battista Re e Justin Francis Rigali, entrambi poi cardinali. \nDiventa archivista e bibliotecario di Santa Romana Chiesa il 24 novembre 2003.\nPapa Giovanni Paolo II lo innalza alla dignit\u00e0 cardinalizia nel concistoro del 21 ottobre 2003. Ha un ruolo notevole nelle relazioni diplomatiche in occasione della guerra d'Iraq. Sottolinea l'importanza del dialogo e delle Nazioni Unite per risolvere i conflitti e dichiara che \"una guerra di aggressione unilaterale costituirebbe un crimine contro la pace e una violazione della Convenzione di Ginevra\".\nSuccessivamente dichiara che i fatti accaduti in Iraq dimostrano che paradossalmente i cristiani erano pi\u00f9 tutelati durante il regime di Saddam Hussein.\nL'11 febbraio 2005 riceve dall'Accademia Bonifaciana di Anagni il Premio Internazionale Bonifacio VIII e presiede al Convegno \"A 75 anni dai Patti Lateranensi\", tenendo la \"lectio magistralis\" di apertura su \"I Rapporti tra Stato e Chiesa\", pubblicata integralmente sull'Osservatore Romano.\nDal 25 giugno 2007 \u00e8 presidente del Pontificio consiglio per il dialogo interreligioso e presidente della Commissione per le relazioni religiose con i musulmani.\nDal 21 febbraio 2011 ricopre la carica di protodiacono di Santa Romana Chiesa, e come tale ha l'incarico, il 13 marzo 2013, di annunciare l'elezione di papa Francesco, dopo la rinuncia di papa Benedetto XVI del febbraio 2013.\nAffetto da Parkinson, \u00e8 oggetto di una campagna derisoria su Facebook, dovuta alle evidenti difficolt\u00e0 nell'esprimersi al momento dell'Habemus Papam di papa Francesco.\nIl 19 marzo 2013 impone il pallio al papa neoeletto, durante la messa di insediamento del pontificato, come da consuetudine spettante al cardinale protodiacono. \u00c8 membro della Commissione cardinalizia di vigilanza sullo I.O.R. e, dal giugno 2013 al maggio 2014, anche della Pontificia commissione referente sul medesimo istituto.\nIl 12 giugno 2014 opta per l'ordine presbiterale, mantenendo invariata la diaconia elevata \"pro illa vice\" a titolo presbiterale.\nIl 20 dicembre dello stesso anno \u00e8 nominato camerlengo di Santa Romana Chiesa e presta giuramento il 9 marzo 2015.\nMuore il 5 luglio 2018 negli Stati Uniti dove si era recato per curare la malattia di Parkinson che da tempo lo aveva colpito. Le esequie vengono celebrate il 12 luglio all'altare della cattedra della basilica di San Pietro in Vaticano dal cardinale Angelo Sodano, decano del Collegio cardinalizio, e al termine delle stesse papa Francesco presiede il rito dell\"'ultima commendatio\" e della \"valedictio\"; la salma viene poi tumulata nella basilica di Sant'Apollinare, sua chiesa titolare.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOnorificenze.\nCittadino Onorario di Conca della Campania 20 Maggio 2018"}
{"id": "1058590", "revid": "1914496", "url": "https://it.wikipedia.org/wiki?curid=1058590", "title": "Il palco", "text": "Il palco (\"La Loge\") \u00e8 un dipinto del pittore francese Pierre-Auguste Renoir, realizzato nel 1874 conservato alla Courtauld Gallery di Londra.\nDescrizione.\nL'opera raffigura una modella di Montmartre di nome Nini \"Gueule de raie\" e Edmond Renoir, fratello del pittore, mentre si dilettano su un palco dell'Op\u00e9ra di Parigi, uno dei maggiori enti lirici del mondo. Si tratta, dunque, di un episodio di quella \"vie moderne\" di cui parlava Baudelaire in una sua famosa critica d'arte al Salon del 1846: \u00abL'eroismo della vita moderna ci circonda e ci avvolge [...] Modernit\u00e0 \u00e8 tutto quanto \u00e8 transitorio, fugace, contingente, una met\u00e0 dell'arte, l'altra met\u00e0 \u00e8 l'eterno, l'inimitabile\u00bb. L'opera rispetta fedelmente le prescrizioni di Baudelaire: non si rifugia, infatti, in temi storici o mitologici, ma si rivolge a uno spaccato di vita contemporanea della Parigi della Belle \u00c9poque, quella stessa Parigi celebrata dalle parole di un'operetta di Offenbach: \u00abTutto gira, gira, gira ... Tutto danza, danza, danza...\u00bb. Esposta alla prima mostra degli Impressionisti, l'opera risulta venduta nel 1899 a Durand-Ruel, il quale nel 1925 lo cedette a Percy Moore Turnerm. Il dipinto fu poi acquistato da Samuel Courtauld, donde la sua collocazione attuale, alla Courtauld Gallery di Londra.\nL'opera, seppur dipinta in \"atelier\", conserva la spontaneit\u00e0 delle opere realizzate in \"plein air\", presentandosi agli occhi dell'osservatore con un marcato effetto di immediatezza, a tal punto da sembrare quasi un'istantanea fotografica. Brani di particolare preziosit\u00e0 pittorica sono l'opulento vestito della donna, il suo incarnato candido (il cui nitore viene ripreso e variato nella rosa che le adorna i capelli bruni) e gli orecchini, resi con poche, ma decise, pennellate. Edmond \u00e8 colto mentre spia furtivamente gli altri astanti con il binocolo (non si cura nemmeno di guardare lo spettacolo), mentre la donna rivolge il suo sguardo all'osservatore, come se fosse in attesa di qualcosa. \u00c8 evidente, tuttavia, che i due (non nella realt\u00e0, ovviamente) sono uniti da un intenso legame affettivo: Renoir lo ribadisce ponendo una continuit\u00e0 cromatica tra la striscia nera della veste di lei e la giacca di lui.\n\"Il palco\", definita dal critico Longhi \u00abil dipinto forse pi\u00f9 felice dell'era moderna\u00bb, \u00e8 pittoricamente insigne anche per il complesso gioco di contrasti e di luci, per via del quale essa acquista notevolmente di concretezza. Riportiamo l'analisi di Maria Teresa Benedetti:"}
{"id": "1058591", "revid": "129019", "url": "https://it.wikipedia.org/wiki?curid=1058591", "title": "Il sentiero nell'erba alta", "text": "Il sentiero nell'erba alta (\"Chemin montant dans les hautes herbes\") \u00e8 un dipinto del pittore francese Pierre-Auguste Renoir, realizzato intorno al 1874 e conservato al Museo d'Orsay di Parigi.\nLa cronologia dell'opera \u00e8 abbastanza controversa. Molti critici hanno proposto l'ipotesi di una datazione compresa tra il 1874, anno in cui Renoir risiedette insieme a Monet ad Argenteuil, e il 1876-1878, anno in cui il pittore licenzia capolavori come \"La balan\u00e7oire\" e il \"Bal au moulin de la Galette\". \u00c8 possibile tuttavia datare l'opera a un periodo di poco posteriore il 1873, anno in cui Claude Monet dipinse \"I papaveri\". La composizione de \"Il sentiero nell'erba alta\" presenta infatti decise tangenze con la tela monetiana, che pure raffigura due figure in cima a una collina e due figure in basso, disposte in modo da creare un'elettrizzante sensazione di dinamicit\u00e0. L'opera fu venduta nel 1875, in occasione dell'asta all'H\u00f4tel Drouot, ad un prezzo veramente modesto, pari a 105 franchi: l'acquirente era probabilmente pi\u00f9 interessato alla cornice che al dipinto in s\u00e9, considerato alla stregua di uno scarabocchio. Dopo alcuni passaggi commerciali, il quadro pass\u00f2 nel 1926 nelle sale del Louvre e del Jeu de Paume prima di trovare la sua destinazione finale presso l'Orsay, sempre a Parigi.\nCome abbiamo gi\u00e0 accennato, la presenza delle due figure sulla cima del dosso viene reiterata lungo la diagonale del rettangolo compositivo, contribuendo cos\u00ec a suscitare una sensazione di movimento in discesa. Cos\u00ec come in altre opere del periodo, inoltre, Renoir diluisce completamente i contorni e si preoccupa piuttosto di costruire un'intensa ritmica cromatica, a partire dall'evocazione dei papaveri, definiti da violente pennellate rosse, e degli alberi in secondo piano, costruiti con tonalit\u00e0 verde scuro. Una terza nota cromatica viene infine aggiunta dal parasole cremisi della donna che discende il colle, il quale riprende e varia i toni rossi dei papaveri. Come osservato da Giovanna Rocchi, \u00abl'effetto d'insieme del dipinto di fatto si avvale della forte tensione fra la spazialit\u00e0 suggerita dal sentiero fra i campi e l'assoluta inconsistenza creata dalle pennellate veloci tese a rendere vibranti effetti di luce\u00bb."}
{"id": "1058592", "revid": "86757", "url": "https://it.wikipedia.org/wiki?curid=1058592", "title": "La Senna ad Argenteuil", "text": "La Senna ad Argenteuil (\"La Seine \u00e0 Argenteuil\") \u00e8 un dipinto del pittore francese Pierre-Auguste Renoir, realizzato intorno al 1873 e conservato al Mus\u00e9e d'Orsay di Parigi.\nDescrizione.\nMonet era uno degli amici pi\u00f9 intimi di Renoir, e dopo il termine della guerra franco-prussiana and\u00f2 a convivere con la moglie Camille in una piccola villetta ad Argenteuil. Renoir avrebbe visitato spesso l'amico per spronarlo a dipingere insieme. Non di rado, infatti, i due sistemavano i propri cavalletti l'uno al fianco dell'altro e dipingevano lo stesso motivo: \"La Senna ad Argenteuil\" risale a uno di questi episodi. L'opera, dopo esser stata posseduta da Durand-Ruel (1922) e da Albert Charpentier, entr\u00f2 nelle collezioni del museo del Louvre nel 1951, per poi trovare la sua collocazione definitiva nel 1986 nel museo d'Orsay, dov'\u00e8 da allora esposta con numero d'inventario RF 1951 14.\nSia Monet che Renoir erano insofferenti all'ambiente culturale che gravitava intorno alla \u00c9cole des Beaux-Arts e intendevano sviluppare un linguaggio stilistico nuovo: le loro opere, tuttavia, rispecchiano personalit\u00e0 artistiche radicalmente diverse, nonostante questa forte comunit\u00e0 d'intenti. Monet, come nel celebre caso de \"La Grenouill\u00e8re\", d\u00e0 per esempio vita a composizioni rigorose e analiticamente strutturate. Ne \"La Senna ad Argenteuil\" - anche se ci\u00f2 avviene in molti dei suoi dipinti degli esordi - Renoir usa invece una materia pittorica impalpabile, fluida, compendaria, che risente ancora delle pennellate crude e terrose di Gustave Courbet. \u00c8 curioso notare come in questo dipinto non vi sia traccia di presenze umane, peculiarit\u00e0 abbastanza inusuale nelle opere di Renoir che, com'\u00e8 noto, amava focalizzarsi sui dettagli e, soprattutto, sui personaggi."}
{"id": "1058594", "revid": "767487", "url": "https://it.wikipedia.org/wiki?curid=1058594", "title": "Madame Monet che legge", "text": "Madame Monet che legge \u00e8 un dipinto a olio su tela realizzato nel 1874 circa dal pittore francese Pierre-Auguste Renoir. \u00c8 conservato nel Museu Calouste Gulbenkian di Lisbona.\nIl quadro fu dipinto in occasione di un soggiorno di Renoir ad Argenteuil presso i coniugi Monet, e raffigura la moglie del celebre pittore."}
{"id": "1058596", "revid": "949200", "url": "https://it.wikipedia.org/wiki?curid=1058596", "title": "Ritratto di Charles Le C\u0153ur", "text": "Ritratto di Charles Le C\u0153ur \u00e8 un olio su tela realizzato nel 1874 dal pittore francese Pierre-Auguste Renoir. Misura cm 42x30. \u00c8 conservato nel Mus\u00e9e d'Orsay di Parigi.\nLe C\u0153ur era un noto architetto che aiutava Renoir acquistandogli dei quadri. L'amicizia si ruppe bruscamente nel 1874, quando il pittore fece delle avances alla figlia maggiore dell'architetto, Marie, appena sedicenne, venendo per questo scacciato dalla casa dei Le C\u0153ur."}
{"id": "1058597", "revid": "287204", "url": "https://it.wikipedia.org/wiki?curid=1058597", "title": "Friederich Munter", "text": ""}
{"id": "1058599", "revid": "838137", "url": "https://it.wikipedia.org/wiki?curid=1058599", "title": "Luis Aponte Mart\u00ednez", "text": "\u00c8 stato creato cardinale da papa Paolo VI.\nBiografia.\n\u00c8 stato ordinato sacerdote il 10 aprile 1950 dal vescovo James Edward McManus, C.SS.R.\nIl santo papa Giovanni XXIII lo ha nominato vescovo ausiliare di Ponce il 23 luglio del 1960. Il cardinale Francis Joseph Spellman ha provveduto alla sua consacrazione episcopale il successivo 12 ottobre.\nDopo essere stato nominato vescovo coadiutore di Ponce il 16 aprile 1963, il 18 novembre dello stesso anno \u00e8 succeduto alla medesima sede.\n\u00c8 stato arcivescovo dell'arcidiocesi di San Juan dal 4 novembre 1964 al 26 marzo 1999.\nDal 1966 al 1983 ha presieduto la Conferenza Episcopale Portoricana.\nPapa Paolo VI lo ha innalzato alla dignit\u00e0 cardinalizia nel concistoro del 5 marzo 1973. \u00c8 stato cardinale presbitero di Santa Maria Madre della Provvidenza a Monte Verde. Ha partecipato ai conclavi del 1978 che elessero Giovanni Paolo I e Giovanni Paolo II.\nNel 2011 \u00e8 balzato agli onori delle cronache per i suoi commenti successivi alla dichiarazione della propria omosessualit\u00e0 da parte del cantante portoricano Ricky Martin.Nell'ottobre dello stesso anno la sua salute \u00e8 peggiorata, ed \u00e8 stato necessario sottoporlo a numerosi ricoveri.\n\u00c8 morto il 10 aprile 2012 a 89 anni a Hato Rey in ospedale dove era ricoverato.\nLe esequie si sono tenute il 16 aprile nella cattedrale di San Giovanni Battista a San Juan e sono state presiedute dal cardinale Carlos Amigo Vallejo, arcivescovo emerito di Siviglia e concelebrate dai vescovi portoricani e dall'arcivescovo J\u00f3zef Weso\u0142owski, delegato apostolico nel paese. La salma \u00e8 stata poi tumulata nella cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058600", "revid": "3831", "url": "https://it.wikipedia.org/wiki?curid=1058600", "title": "Camposauro", "text": ""}
{"id": "1058610", "revid": "986213", "url": "https://it.wikipedia.org/wiki?curid=1058610", "title": "Lorenzo Antonetti", "text": "Biografia.\nCompiuti gli studi ecclesiastici presso i Seminari novaresi , svolse il ministero sacerdotale in una cappellina della parrocchia di Gignese (Stresa). Prosegu\u00ec gli studi a Roma e consegu\u00ec la Licenza in teologia presso la Pontificia Universit\u00e0 San Tommaso d'Aquino (\"Angelicum\") e la Laurea in Diritto Canonico presso la Pontificia Universit\u00e0 Gregoriana. Nel biennio 1949-1950 segu\u00ec i corsi di formazione diplomatica alla Pontificia Accademia Ecclesiastica.\nNel 1951 venne chiamato in Segreteria di Stato e inviato in qualit\u00e0 di Addetto e poi Segretario della Nunziatura Apostolica in Libano (fino al 1955). Dal 1956 al 1959 prest\u00f2 la propria opera presso la Rappresentanza Pontificia in Venezuela; dal 1959 al 1963 fu richiamato in Segreteria di Stato nella Prima Sezione degli Affari Straordinari (oggi Sezione per i Rapporti con gli Stati). Dal 1963 al 1967 fu Consigliere presso la Nunziatura Apostolica in Francia diretta dal Cardinale Paolo Bertoli; quindi, nel 1968, trasferito alla Delegazione Apostolica in Washington DC.\nIl 23 febbraio 1968 papa Paolo VI lo nomin\u00f2 arcivescovo titolare di Roselle e ricevette l'ordinazione episcopale nel paese nativo il 12 maggio seguente. Gli venne assegnata la nunziatura apostolica in Honduras e Nicaragua (fino al 1973). In questo incarico intervenne diverse volte per salvare la pace.\nDal 1973 al 1977 fu nunzio apostolico a Kinshasa, nell'allora Zaire. Rientr\u00f2 a Roma, chiamato a ricoprire la carica di Segretario dell'Amministrazione del Patrimonio della Sede Apostolica (APSA) a fianco, successivamente, dei Cardinali Villot, Caprio, Casaroli e Agnelo Rossi. Durante il lungo periodo di undici anni all'APSA si occup\u00f2, tra l'altro, della liquidazione della Pontificia Opera di Assistenza (POA) e dell'ONARMO. Fu Presidente del Fondo Assistenza Sanitaria (FAS), membro della Commissione disciplinare della Curia Romana, della Pontificia Amministrazione della Patriarcale Basilica di san Paolo e si \u00e8 occupato della diffusione del nuovo \u00ab\"Codex Iuris Canonici\"\u00bb nel 1983.\nDurante il suo soggiorno romano svolgeva il ministero sacerdotale festivo presso la parrocchia della Grande Madre di Dio a Ponte Milvio.\nIl 23 settembre 1988 fu nominato Nunzio Apostolico in Francia, dove rimase fino al 24 giugno 1995, data della sua nomina a Pro-Presidente dell'Amministrazione del Patrimonio della Sede Apostolica(APSA), che ricopr\u00ec fino al 5 novembre 1998.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 21 febbraio 1998 assegnandogli la diaconia di Sant'Agnese in Agone, poi elevata a titolo presbiterale \"pro hac vice\" il 1\u00ba marzo 2008 da papa Benedetto XVI.\nIl 5 novembre 1998 venne nominato delegato pontificio per la patriarcale basilica di San Francesco in Assisi. Da tale ufficio, che dal 9 novembre 2005, in forza del \"motu proprio\" \"Totius orbis\" di papa Benedetto XVI, si estendeva anche alla basilica papale di Santa Maria degli Angeli, cess\u00f2 il 21 febbraio 2006.\nRitiratosi nella sua diocesi d'origine, \u00e8 deceduto a Novara presso la Pia Casa della Divina Provvidenza nella notte del 10 aprile 2013 all'et\u00e0 di 90 anni.\n\u00c8 sepolto nella chiesa Abbaziale di Romagnano Sesia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058611", "revid": "1745361", "url": "https://it.wikipedia.org/wiki?curid=1058611", "title": "Per\u00f3n", "text": ""}
{"id": "1058619", "revid": "1565034", "url": "https://it.wikipedia.org/wiki?curid=1058619", "title": "Gilberto Agustoni", "text": "Biografia.\nNacque a Sciaffusa il 26 luglio 1922, originario di Morbio Inferiore, fratello di Luigi Agustoni (sacerdote e gregorianista), frequent\u00f2 le scuole dell'obbligo nella citt\u00e0 natale, poi entr\u00f2 nel seminario di Lugano. Finito il seminario si trasfer\u00ec a Roma per studiare teologia prese il baccalaureato in filosofia, ma poi a causa della guerra venne richiamato da Angelo Jelmini vescovo di Lugano nel Canton Ticino per fargli proseguire gli studi all'Universit\u00e0 di Friburgo, dove si laure\u00f2 in teologia.\nFu ordinato sacerdote il 20 aprile 1946 nella cattedrale di Lugano da monsignor Angelo Jelmini che lo nomin\u00f2 vice-assistente generale dell'Azione Cattolica diocesana e assistente di don Alfredo Leber direttore spirituale dell'Associazione Esploratori Cattolici.\nIl 1\u00ba luglio 1950 venne chiamato a Roma dal cardinale Alfredo Ottaviani che lo voleva nella congregazione del Sant'Uffizio, quindi lo fece iscrivere alla Pontificia Universit\u00e0 Lateranense per laurearsi in diritto e completare la sua formazione sacerdotale. Venne poi nominato commissario nella congregazione per la Disciplina dei Sacramenti e dopo il Concilio Vaticano II consultore della congregazione per il Culto Divino.\nNel 1970 divenne prelato uditore del Tribunale della Rota Romana e vi rimase fino al 18 dicembre 1986, quando papa Giovanni Paolo II lo nomin\u00f2 segretario della Congregazione per il clero, elevandolo alla dignit\u00e0 arcivescovile con il titolo della sede di Caorle. Nel maggio del 1991 venne nominato membro del Supremo Tribunale della Segnatura Apostolica (rimanendo per\u00f2 segretario della congregazione per il clero), l'anno successivo, il 2 aprile 1992, divenne pro-prefetto e infine il 9 novembre 1994 prefetto del Supremo Tribunale della Segnatura Apostolica, carica che lascer\u00e0 il 5 ottobre 1998.\nNel concistoro del 26 novembre 1994 papa Giovanni Paolo II lo nomin\u00f2 cardinale diacono dei Santi Urbano e Lorenzo a Prima Porta (elevata a titolo presbiterale \"pro hac vice\" dal 24 febbraio 2005). Non partecipa al conclave del 2005 n\u00e9 a quello del 2013 per raggiunti limiti d'et\u00e0.\n\u00c8 stato inoltre membro della Congregazione per i vescovi e di quella per l'educazione cattolica. Ha pure fatto parte del Pontificio consiglio per i testi legislativi e dell'Amministrazione del patrimonio della Sede Apostolica.\n\u00c8 morto a Roma alle 17 circa del 13 gennaio 2017 all'et\u00e0 di 94 anni. Le esequie si sono tenute il 17 gennaio alle ore 10:00 all'Altare della Cattedra della Basilica di San Pietro: la liturgia esequiale \u00e8 stata celebrata dal cardinale Angelo Sodano, decano del Collegio Cardinalizio mentre al termine della celebrazione papa Francesco ha presieduto il rito dell\"'ultima commendatio\" e della \"valedictio\". La salma \u00e8 stata poi tumulata nella cappella delle suore Figlie di Santa Maria di Leuca, una congregazione religiosa che aveva seguito sin dalla sua fondazione, nel cimitero Flaminio. Il 2 agosto successivo la salma \u00e8 stata traslata nella cappella della casa generalizia delle Figlie di Santa Maria di Leuca a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058620", "revid": "439868", "url": "https://it.wikipedia.org/wiki?curid=1058620", "title": "Pennant", "text": "Con pennant e \"vittoria del pennant\" nel mondo del baseball statunitense si indica la conquista del titolo della rispettiva lega da parte di una squadra.\nEziologia.\nIl nome deriva da un particolare stendardo di tessuto o un gagliardetto triangolare, di cui le squadre si fregiano l'anno successivo alla vittoria; esso talvolta viene esposto, per commemorazione della vittoria, nel proprio stadio, con l'indicazione dell'anno di riferimento.\nMetonimia.\nFino a qualche decennio fa il \"pennant\" veniva assegnato alla squadra che concludeva il campionato al primo posto in classifica. La stessa squadra avrebbe poi affrontato nelle World Series la corrispondente vincitrice dell'altra lega.\nCon la divisione della lega e l'estensione dei play-off, la \"post-season\" della MLB ha subito una serie di cambiamenti che vede ora la disputa di una prima serie di gare, le Division Series tra le vincitrici delle rispettive division e la migliore seconda classificata al meglio delle cinque partite e successivamente un'altra serie di gare, le Championship Series, con cui viene assegnato il pennant."}
{"id": "1058626", "revid": "986213", "url": "https://it.wikipedia.org/wiki?curid=1058626", "title": "Stephen Kim Sou-hwan", "text": "Biografia.\nNel 1966 fu nominato vescovo di Masan.\nDal 9 aprile 1968 al 3 aprile 1998 fu arcivescovo di Seul.\nPapa Paolo VI lo innalz\u00f2 alla dignit\u00e0 cardinalizia nel concistoro del 28 aprile 1969. Fu il primo vescovo coreano a ricoprire questo alto incarico nell'ambito della Chiesa.\nRicopr\u00ec la carica, prettamente onorifica, di protopresbitero, essendo stato il cardinale del suo ordine pi\u00f9 anziano di nomina all'interno del collegio cardinalizio.\nSi spense a Seul alle 6.12 del 16 febbraio 2009, all'et\u00e0 di 86 anni. Gli successe in qualit\u00e0 di protopresbitero di Santa Romana Chiesa il cardinale Eug\u00eanio de Ara\u00fajo Sales. \u00c8 sepolto nel cimitero presbiterale cattolico di Yongin.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058636", "revid": "125010337", "url": "https://it.wikipedia.org/wiki?curid=1058636", "title": "Francisco V\u00e1zquez de Coronado", "text": " La spedizione di Coronado, che si proponeva l'obbiettivo di trovare le mitiche sette citt\u00e0 d'oro di Cibola, segn\u00f2 la prima esplorazione europea del Grand Canyon e del fiume Colorado. \nBiografia.\nPrimi anni.\nFrancisco V\u00e1zquez de Coronado nacque in una famiglia nobile a Salamanca nel 1510, secondo figlio di Juan V\u00e1zquez de Coronado y Sosa de Ulloa e Isabel de Luj\u00e1n. Juan V\u00e1zquez aveva ricoperto vari incarichi nell'amministrazione dell'Emirato di Granada recentemente conquistato sotto \u00cd\u00f1igo L\u00f3pez de Mendoza, il suo primo governatore cristiano. \nFrancisco V\u00e1zquez de Coronado si rec\u00f2 nella Nuova Spagna (l'attuale Messico) nel 1535 all'et\u00e0 di circa 25 anni, nell'entourage del suo primo vicer\u00e9, Antonio de Mendoza, figlio del mecenate di suo padre e amico personale di V\u00e1zquez de Coronado. Nella Nuova Spagna, spos\u00f2 la dodicenne Beatriz de Estrada, detta \"la Santa\" (\"la Santa\"), cui con ebbe inseguito otto figli.\u00a0Dal matrimonio V\u00e1zquez de Coronado eredit\u00f2 inoltre una tenuta messicana dell\"'encomienda\" di propriet\u00e0 della famiglia della moglie. \nLa spedizione (1540-1542).\nPreparazione.\nCoronado era governatore della Nuova Galizia corrispondente agli attuali stati messicani di Jalisco, Sinaloa e Nayarit. Nel 1539 invi\u00f2 il frate Marcos de Niza ed Estevanico, superstite della spedizione di Narv\u00e1ez, in viaggio nel territorio del Nuovo Messico, quando Marcos fece ritorno, disse di aver trovato una citt\u00e0 ricca e dorata, chiamata Cibola e aggiunse anche che Estevanico era stato ucciso dai cittadini Zu\u00f1i di C\u00edbola. Sebbene avesse affermato di non essere riuscito ad entrare all'interno, raccont\u00f2 di averla osservata dall'alto di una collina e che la citt\u00e0 appariva dorata e che da quella posizione poteva vedere l'Oceano Pacifico verso ovest.\nSulla base di questo rapporto, Coronado invi\u00f2 una spedizione costituita da due contingenti, il primo, capitanato da Hernando de Alarc\u00f3n, viaggi\u00f2 via mare portando la maggior parte dei rifornimenti, mentre l'altro, via terra, percorse la strada descritta da frate Marcos de Niza. Coronado ed il vicer\u00e9 Antonio de Mendoza investirono grandi somme personali in questa rischiosa impresa. Mendoza essendo il finanziatore ed amico di Coronado, nomin\u00f2 questi comandante della spedizione e gli affid\u00f2 l'incarico di trovare le sette citt\u00e0 d'oro. Coronado part\u00ec agli inizi del 1540 a capo di una spedizione di 335 spagnoli, 1.300 nativi messicani, quattro monaci francescani (i pi\u00f9 prestigiosi dei quali erano Juan de Padilla ed il nuovo superiore provinciale dell'ordine francescano nel Nuovo Mondo, Marcos de Niza) e uno svariato numero di schiavi, sia nativi americani che africani.\nEgli segu\u00ec verso nord le coste del Sonora e mantenne il mare di Cort\u00e9s sulla sinistra, fino a raggiungere intorno al 28 marzo del 1540 l'insediamento spagnolo pi\u00f9 a nord, San Miguel de Culiac\u00e1n, qui fecero una sosta prima di intraprendere il cammino verso l'interno. Vennero inviate in avanscoperta delle staffette per scoprire se lungo il sentiero vi fossero adeguate possibilit\u00e0 di ospitare un cos\u00ec grande numero di uomini ed animali e quando le staffette rientrarono dicendo che non vi erano adeguate situazioni capaci di garantire le esigenze di un cos\u00ec grande corpo di spedizione, Coronado decise di creare dei piccoli gruppi che avrebbero avanzato in successione facendo cos\u00ec che i pascoli e le pozze d'acqua nel terreno potessero essere sufficienti per l'avanzata e vennero costituite delle guarnigioni ad intervalli adeguati perch\u00e9 mantenessero aperta la strada ai necessari rifornimenti.\nQuando tutto fu pronto, Coronado part\u00ec alla testa del primo gruppo, esso era costituito da cavalieri e soldati a piedi per far s\u00ec che potessero marciare con una certa speditezza, mentre gli altri gruppi, scaglionati, seguirono ad intervalli. Dopo aver lasciato l'ultimo avamposto spagnolo, essi marciarono verso nord attraverso il territorio del deserto di Sonora, attraversando il fiume Gila, le montagne Mogollon Rim e il Little Colorado. Quindi seguirono il fiume Zu\u00f1i arrivando a Cibola, nell'attuale Arizona. Qui dovettero scontrarsi con la cruda realt\u00e0, Cibola non era la grande citt\u00e0 d'oro che aveva descritto Marcos, al suo posto vi era soltanto un insieme di poveri villaggi di indiani Zuni e cos\u00ec i soldati decisero di uccidere Marcos ma Coronado si limit\u00f2 a rispedirlo in Messico con disonore.\nLa conquista di C\u00edbola.\nCoronado attraversata l'Arizona attraverso le Mogoll\u00f3n Rim, percorse il Little Colorado fino a giungere al fiume Zuni, che segu\u00ec finch\u00e9 trov\u00f2 la regione abitata dagli indigeni. I membri della spedizione erano pressoch\u00e9 alla fame ed obbligarono Coronado ad entrare nel villaggio di Hawikuh (Cibola), i nativi si opposero e la spedizione entr\u00f2 con la forza requisendo tutto ci\u00f2 di cui avevano bisogno, da quel momento in poi i villaggi locali non si opposero pi\u00f9 alle richieste di Coronado. Questa fu quello che venne chiamata la \"conquista di Cibola\". Durante la conquista di Hawikuh, Coronado fu ferito e dovette fermarsi per la convalescenza fra le genti Zuni, da questa posizione invi\u00f2 molte spedizioni nelle zone circostanti.\nLa prima spedizione fu guidata da Pedro de Tovar, che si diresse verso la zona delle mesa abitate dagli Hopi, chiamata dagli spagnoli \"Tusayan\", con la speranza che questa regione potesse possedere le ricchezze di Cibola ma al loro arrivo non fu consentito l'ingresso al villaggio e dovettero, ancora una volta, usare la forza per entrare. Anche questa volta, nel prosieguo del cammino, non subirono altre opposizioni per l'accesso ai villaggi successivi. La regione degli Hopi era povera come quella degli Zuni ma diede loro l'opportunit\u00e0 di scoprire un grande fiume, era il fiume Colorado che si dirigeva verso ovest.\nLa spedizione torn\u00f2 nella terra degli Zuni e segnal\u00f2 la scoperta effettuata, Coronado cos\u00ec invi\u00f2 un'altra spedizione guidata da Garcia Lopez de C\u00e1rdenas per esplorare il fiume Colorado, questa spedizione torn\u00f2 nel territorio Hopi per assoldare guide e prendere rifornimenti per l'esplorazione del fiume. La spedizione raggiunse il Grand Canyon ed il fiume Colorado e fu il primo nucleo di europei a vedere il magnifico canyon. Dopo aver provato senza successo a scalare le ripide pareti del canyon, la spedizione torn\u00f2 alla base dicendo di non aver potuto usare il fiume per raggiungere le loro navi. \nDopo questa scoperta, il grosso della spedizione inizi\u00f2 il suo viaggio lungo il Rio Grande nel territorio del Nuovo Messico.\nEsplorazione del fiume Colorado.\nMelchor D\u00edaz era il comandante di un campo lungo la strada dei rifornimenti. Quando Coronado non ebbe la possibilit\u00e0 di raggiungere le navi e stabilire il contatto con la regione degli Zuni, Diaz fu inviato a stabilire un contatto con Hernando de Alarc\u00f3n. D\u00edaz usc\u00ec dalla Valle di Corazones, nel territorio di Sonora e viaggi\u00f2 via terra in direzione nord-nord-ovest finch\u00e9 non pervenne al congiungimento del fiume Colorado con il fiume Gila, l\u00e0 i nativi locali gli dissero che i marinai di Alarc\u00f3n avevano seppellito gli approvvigionamenti ed avevano lasciato una nota in una bottiglia. Gli approvvigionamenti furono recuperati e la nota segnalava gli uomini di Alarc\u00f3n aveva remato sul fiume avanzando fin dove era stato possibile cercando invano di raggiungere la spedizione di Coronado ma non riuscendo nell'impresa decisero di abbandonare e ritornare al punto di partenza. Diaz per\u00f2 mor\u00ec nel viaggio di ritorno al territorio di Zuni.\nLa guerra Tiguex.\nHernando de Alvarado venne inviato ad est ed incontr\u00f2 diversi villaggi lungo il Rio Grande e Coronado impiant\u00f2 il suo quartiere invernale in uno di essi, Tiguex, che era attraversato dal fiume Bernalillo vicino Albuquerque nell'attuale Nuovo Messico. Durante l'inverno del 1540-1541, il suo esercito si scontr\u00f2 con i nativi del luogo dando vita alla brutale guerra del Tiguex, questa guerra port\u00f2 alla distruzione dei villaggi dei Tiguex ed alla morte di centinaia di nativi.\nAlla ricerca di Quivira.\nI nativi americani che Coronado chiamava \"turki\", gli parlarono di Quivira, una ricca terra situata a nord-ovest. Deciso a visitare Quivira, scelse delle guide ed attravers\u00f2 il Llano Estacado in quello che oggi \u00e8 il Texas, ma presto Coronado ebbe il sospetto che i nativi lo stessero deliberatamente conducendo in una direzione sbagliata e li uccise.\nAltre guide lo condussero pi\u00f9 a nord ed egli giunse in un villaggio corrispondente all'attuale citt\u00e0 di Lindsborg nell'odierno Kansas. Ma la sua delusione venne replicata. Il popolo di Quivira, successivamente conosciuto come Wichita, non era ricco per niente, il villaggio era costituito da una serie di capanne e non venne trovata traccia di oro. Coronado torn\u00f2 quindi a Tiguex dove era rimasto il grosso delle sue forze, qui trascorse un altro inverno. Vicino alla attuale Kansas City, Coronado costru\u00ec la prima missione cattolica all'interno del territorio statunitense, Il luogo in cui sorgeva questa missione \u00e8 attualmente sormontato da una grande croce in calcestruzzo in ricordo di questa spedizione.\nRitorno in Messico.\nNel 1542, Coronado ricevette l'ordine di ritornare nel territorio dal quale era partito per aiutare a sedare la Guerra dei Mixton. Egli lasci\u00f2 due missionari francescani che chiesero di rimanere l\u00ec, e ritorn\u00f2 in Messico percorrendo la stessa strada che aveva fatto all'andata con un centinaio di soldati, ma quando arriv\u00f2 in Messico, la ribellione dei Mixton era gi\u00e0 stata sedata. Nonostante la spedizione fosse stata un completo fallimento, egli rimase governatore della Nuova Galizia fino al 1544 nonostante la spedizione lo avesse messo sul lastrico. Nel 1544, Coronado si ritir\u00f2 a Citt\u00e0 del Messico, dove mor\u00ec il 22 settembre 1554."}
{"id": "1058643", "revid": "27723", "url": "https://it.wikipedia.org/wiki?curid=1058643", "title": "Niceto Alcal\u00e1-Zamora", "text": ""}
{"id": "1058646", "revid": "1935652", "url": "https://it.wikipedia.org/wiki?curid=1058646", "title": "Georges Cottier", "text": "Biografia.\nHa studiato all'Universit\u00e0 di Ginevra, dove si \u00e8 laureato in Lettere classiche nel 1944.\nNel 1945 \u00e8 entrato nell'Ordine dei frati predicatori, ha studiato filosofia e teologia all'\"Angelicum\" di Roma fino al 1952 ed ha conseguito una Laurea in teologia.\nIl 2 luglio 1951 \u00e8 stato ordinato sacerdote.\nTornato a Ginevra, nel 1959 ha discusso una tesi di dottorato su \"L'ateismo del giovane Marx e le sue origini hegeliane\" presso la Facolt\u00e0 di Lettere dell'Universit\u00e0 di Ginevra; \u00e8 considerato un esperto dell'ateismo e di Marx.\nNel 1962 \u00e8 divenuto libero docente di filosofia nella Facolt\u00e0 di Lettere di Ginevra.\nNominato docente incaricato di corsi nel 1971, ha continuato a insegnare fino al 1987, quando \u00e8 andato in pensione.\nDal 1973 al 1990 ha pure insegnato storia della filosofia moderna e contemporanea nell'Universit\u00e0 di Friburgo.\nNel 1975 ha ripreso la direzione della rivista svizzera \"Nova et Vetera\", succedendo cos\u00ec al suo fondatore e primo direttore, il cardinale Charles Journet.\n\u00c8 stato segretario generale della Commissione teologica internazionale dal 1989 al 2003: era in pratica il braccio destro dell'allora cardinale Joseph Ratzinger, futuro papa Benedetto XVI, negli anni in cui egli presiedeva la medesima commissione.\nFine studioso di teologia, \u00e8 stato nominato teologo della Prefettura della Casa Pontificia nel dicembre del 1989. Rinnovato nell'incarico anche da Benedetto XVI, ha ricoperto tale carica fino al 1\u00ba dicembre 2005. Il suo compito principale, in collaborazione con la Segreteria di Stato della Santa Sede, era quello di rivedere, dal punto di vista teologico, tutti i testi pubblicati o pronunciati dal papa, tranne quelli di ordine diplomatico, al fine di assicurare una continuit\u00e0 teologica.\n\u00c8 stato elevato alla dignit\u00e0 cardinalizia da papa Giovanni Paolo II nel concistoro del 21 ottobre 2003 con la diaconia dei Santi Domenico e Sisto.\nIl 12 giugno 2014 ha optato per l'ordine presbiterale, mantenendo invariata la diaconia elevata \"pro illa vice\" a titolo presbiterale.\n\u00c8 morto nel Policlinico Gemelli di Roma il 31 marzo 2016 per un'embolia polmonare sopravvenuta dopo un intervento chirurgico al collo del femore.\nLe esequie si sono tenute il 2 aprile alle ore 8.30 all'altare della Cattedra della basilica di San Pietro. La liturgia esequiale \u00e8 stata celebrata dal cardinale Angelo Sodano, decano del Collegio cardinalizio. Al termine della celebrazione papa Francesco ha presieduto il rito dell\"'ultima commendatio\" e della \"valedictio\". La salma \u00e8 stata poi tumulata nel sacello dei domenicani del cimitero del Verano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058650", "revid": "400694", "url": "https://it.wikipedia.org/wiki?curid=1058650", "title": "Io per lei", "text": "Io per lei \u00e8 il terzo album in studio del gruppo musicale italiano Camaleonti, pubblicato in Italia nel 1968. \nIl disco.\nDopo il successo dei primi singoli a 45 giri, i Camaleonti lasciarono la vecchia casa discografica, la Kansas, per passare alla CBS (la sezione italiana della casa madre statunitense, che in Italia veniva distribuita dalla CGD di Ladislao Sugar), che garantiva una migliore distribuzione. Le prime pubblicazioni furono alcuni singoli a 45 giri, tutti di grande successo, che cominciano a mescolare il beat delle origini con una vena melodica pi\u00f9 tradizionale: il primo, \"\"Non c'\u00e8 niente di nuovo/Vita facile\", usc\u00ec il 10 maggio 1967, il secondo, \"L'ora dell'amore/Noi e gli altri\" usc\u00ec il 18 ottobre 1967, il terzo, \"Io per lei/Il diario di Anna Frank\", nel marzo 1968, e, il quarto, \"Applausi/Torna Liebelei\", poco tempo dopo; a questi segu\u00ec il terzo Long playing, pubblicato il 30 maggio e che comprendeva tutte queste otto canzoni.\nA novembre Mario Lavezzi era stato chiamato per il servizio militare, e fu quindi sostituito, ma non da un altro chitarrista, bens\u00ec dal tastierista Gabriele Lorenzi, proveniente da I Samurai e, in seguito, con la Formula 3, che con il gruppo registr\u00f2 i singoli succitati, gli inediti dell'album e una canzone per una compilation.\nL'album si apre con \"L'ora dell'amore\", cover con testo in italiano del brano \"Homburg\"\" dei Procol Harum, seguita da \"Vita facile\" e da \"Casa Bianca\" di Don Backy, presentato al Festival di Sanremo 1968 da Marisa Sannia e Ornella Vanoni, e che il gruppo aveva inciso per la compilation \"Sanremo 1968\", pubblicata a gennaio 1968 dalla CGD e contenente alcune canzoni del Festival di quell'anno interpretate dai suoi artisti. Segue \"Torna Liebelei\", mentre la canzone successiva \u00e8 il primo inedito del disco, \"Pianta un albero\", cover di \"Plante un arbre\" di Richard Anthony; conclude il lato A \"Non c'\u00e8 niente di nuovo\", mentre il lato B si apre con \"Io per lei\", versione con testo di Daniele Pace di \"To Give (the Reason I Live)\" di Bob Crewe e Bob Gaudio, registrata con la collaborazione dei violinisti dell'orchestra del Teatro alla Scala di Milano: questo brano si classificher\u00e0 al quarto posto al Cantagiro di quell'anno, e verr\u00e0 interpretato, tra gli altri, anche da Patty Pravo e Farida sempre nel 1968, incisa live da Mina nel 1969 e da Ornella Vanoni nel 2001. Il brano seguente, \"\"Applausi\", cantato da Livio Macchia, era gi\u00e0 stato pubblicato come singolo, presenta un'orchestra d'archi e un coro femminile, arrivando in breve tempo ai vertici dell'hit-parade. \"Storia normale\"\" \u00e8 il secondo inedito del disco e, pur essendo firmata per la musica da un autore italiano, \u00e8 in realt\u00e0 \"In a Monastery Garden\" di Albert Katelbey (l'autore di \"In a Persian Market\"), con un testo di Califano che racconta la storia del gruppo. \nIl terzo inedito del disco, \"Il pittore\", \u00e8 una rivisitazione in lingua italiana del singolo \"Pictures of Matchstick Men\" del gruppo britannico Status Quo.\n\"Il diario di Anna Frank\", incisa anch'essa con la collaborazione dei violinisti dell'orchestra del Teatro \"La Scala\" di Milano, \u00e8 scritta da Mino Reitano ed \u00e8 cantata da Livio Macchia. Conclude il disco \"\"Noi e gli altri\", in cui cantano insieme Livio e Tonino, alternandosi nelle strofe: questo brano fu anche usato come sigla da un programma televisivo con lo stesso titolo, \"Noi e gli altri\", e fu scritta dal direttore d'orchestra e autore di colonne sonore Stefano Torossi, autore anche del testo.\nAnche se la formazione del disco \u00e8 costituita da 5 elementi, poich\u00e9 in alcuni vi \u00e8 presente ancora Mario Lavezzi e in altri Gabriele Lorenzi, in copertina, tra fiori e colori, sono raffigurati solo Gerry, Livio, Paolo e Tonino nonostante nel brano \"Storia normale\"\" si racconti la storia del gruppo parlando di \"cinque ragazzi\".Questo disco \u00e8 stato ristampato in formato CD dalla \"CGD\", con la riproduzione della grafica originale dell'album."}
{"id": "1058655", "revid": "287204", "url": "https://it.wikipedia.org/wiki?curid=1058655", "title": "Division Series", "text": "Le Division Series sono il primo turno che una squadra affronta nei play-off della Major League Baseball.\nIstituite in seguito alla organizzazione interna dell'American League e della National League in division, le Division Series si disputano tra le squadre vincitrici delle rispettive division e la migliore seconda classificata che accede alla post-season grazie alla wild card.\nLe due squadre vincitrici della serie, che si gioca al meglio delle cinque partite, si sfidano nelle Championship Series, serie finali di lega che assegnano il pennant e che designano le due squadre che si affronteranno nelle World Series."}
{"id": "1058658", "revid": "729019", "url": "https://it.wikipedia.org/wiki?curid=1058658", "title": "Sire Records", "text": "La Sire Records Company \u00e8 una etichetta discografica statunitense, di propriet\u00e0 della Warner Music Group e distribuita dalla Warner Bros. Records.\nStoria.\nGli inizi.\nL'etichetta venne fondata nel 1966 con il nome di Sire Productions da Seymour Stein e Richard Gottehrer. Le loro prime produzioni vennero pubblicate nel 1968 e distribuite dalla London Records. Successivamente la distribuzione pass\u00f2 alla Polydor Records dal 1970 al 1971, e in questo periodo venne creato il logo dell'etichetta. Tra il 1972 ed il 1974 la distribuzione pass\u00f2 alla Famous Music.\nAcquisizione dalla Warner.\nVerso la fine degli anni settanta, la Sire si trasform\u00f2 in etichetta indipendente e mise sotto contratto diversi artisti e gruppi punk rock e new wave, tra i quali Ramones, Dead Boys e i Talking Heads. Dopo un breve periodo di distribuzione da parte della ABC Records, la Sire venne acquistata dalla Warner Bros. Records nel 1978. Durante gli anni ottanta l'etichetta inizi\u00f2 a farsi conoscere nell'ambiente, lanciando le carriere di artisti come Madonna e Ice T, che firmarono con la Sire rispettivamente nel 1982 e nel 1986, come anche i Depeche Mode e i The Cure. Negli anni novanta la Sire conquist\u00f2 il mercato commerciale mettendo sotto contratto artisti noti come Seal, K.D. Lang e Alanis Morissette.\nNel 1995 la Sire lascia la Warner Bros. per operare sotto la Elektra Records, casa discografica della quale Stein era nel frattempo diventato presidente. Successivamente la Sire abbandon\u00f2 anche la Elektra, ma rimase sempre all'interno del Warner Music Group. Nel 2000 la Sire Records e la divisione statunitense della London Records vennero fuse per diventare London-Sire Records (sempre parte del Warner Music Group). La fusione dur\u00f2 per\u00f2 solo fino al 2003, anno nel quale il sodalizio venne sciolto, e la Sire Records ritorn\u00f2 ad essere chiamata semplicemente con il suo nome originario, e fece ritorno all'interno del gruppo Warner Bros. Records."}
{"id": "1058661", "revid": "729019", "url": "https://it.wikipedia.org/wiki?curid=1058661", "title": "Nodo senoatriale", "text": "Il nodo seno-atriale (NSA) o nodo di Keith-Flack (dal nome dei due scopritori) \u00e8 un piccolo componente del complesso sistema neuro-elettrico cardiaco (sistema di conduzione del cuore) e che ne regola autonomamente il battito. \u00c8 il pacemaker naturale del cuore.\nSituato nella parte anteriore della giunzione dell'atrio destro con la vena cava superiore, presenta una forma di mezzaluna, lunga 15\u00a0mm e larga meno di 5\u00a0mm. Si distingue una parte pi\u00f9 voluminosa, detta \"testa\", situata nella parte superiore dell'atrio destro, e una parte pi\u00f9 sottile, detta \"coda\", localizzata a destra, inferiormente.\n\u00c8 vascolarizzato dall'arteria del nodo senoatriale, che origina dalla coronaria destra nel 60% dei casi o dall'arteria circonflessa nel restante 40%.\nIl nodo risulta costituito da abbondante tessuto connettivo che circonda piccole cellule miocardiche di colore pallido, con scarse miofibrille.\nHa l'importantissima funzione di dare origine agli stimoli elettrici che si trasmettono successivamente al tessuto muscolare dell'atrio provocandone l'attivazione con conseguente contrazione atriale.\nL'eccitazione raggiunge quindi il nodo atrioventricolare (NAV), situato nel setto interatriale. Da qui, rallentato, origina un impulso che perfonde i ventricoli e d\u00e0 avvio alla sistole con eiezione del sangue.\nControllo nervoso.\nIl nodo senoatriale \u00e8 innervato da molte fibre del sistema nervoso autonomo, ovvero sia dal sistema nervoso (orto) simpatico, in particolare da nervi provenienti dal midollo spinale, attraverso i nervi toracici T1-4, e del sistema nervoso parasimpatico, in particolare da nervi provenienti dal nervo vago.\nTale sistema autonomo regola sia la frequenza del battito cardiaco sia la forza di contrazione atriale. Il valore medio per un uomo adulto a riposo \u00e8 di circa 1\u00a0Hz (60 battiti al minuto). Un aumento dell'attivit\u00e0 simpatica moduler\u00e0 la scarica elettrica delle cellule nervose senoatriali, aumentandone la frequenza (tachicardia), mentre un aumento dell'attivit\u00e0 del parasimpatico la ridurr\u00e0 (bradicardia).\nInoltre, se il cuore \u00e8 isolato dai nervi, \u00e8 dotato a sua volta di un'attivit\u00e0 contrattile propria. Tale attivit\u00e0 intrinseca del nodo senoatriale si \u00e8 riscontrata denervando farmacologicamente lo stesso con sostanze quali, ad esempio, atropina e propranololo. La frequenza contrattile intrinseca (chiamata IHR) \u00e8 determinata dalla formula 118,1-(0,57x\"A\"), dove \"A\" \u00e8 l'et\u00e0 del cuore, espressa in anni."}
{"id": "1058666", "revid": "56620", "url": "https://it.wikipedia.org/wiki?curid=1058666", "title": "Divina invasione", "text": "Divina invasione (\"The Divine Invasion\") \u00e8 il secondo romanzo della Trilogia di Valis di Philip K. Dick, pubblicato nel 1981, insieme ai libri \"Valis\" e \"La trasmigrazione di Timothy Archer\", le ultime opere realizzate da Dick prima della morte. \u00c8 ambientato in un futuro indeterminato, forse un secolo o pi\u00f9 dopo \"Valis\". In origine era intitolato \"Valis Regained\" (allusione al \"Paradise Regained\" di John Milton).\nQuello che Dick mette in scena, non senza una sana dose di ironia, \u00e8 il Secondo avvento, il ritorno di Dio sulla Terra, che si configura come invasione dallo spazio.\nTrama.\nLa vicenda si apre sulla Terra, col primo giorno di scuola di un orfano, Manny Asher, accompagnato dal prozio Elias Tate. Il bambino \u00e8 stato concepito da Rybys Rommey, una colona terrestre sul lontano pianeta CY30-CY30B, e non ha conosciuto n\u00e9 lei n\u00e9 il patrigno Herb Asher, perch\u00e9 i due sono stati coinvolti in un incidente che ha portato alla morte della prima e al coma profondo del secondo. Il bambino \u00e8 stato quindi partorito da una madre clinicamente morta, e non ha mai potuto incontrare il suo patrigno; quest'ultimo rivive la vicenda del suo incontro con Rybys su CY30-CY30B, illudendosi di essere ancora vivo, anche se tutta una serie di particolari lo fanno sospettare che nella sua realt\u00e0 qualcosa non funzioni.\nQuando Manny incontra nella scuola Zina, una bambina che sa anche troppe cose su di lui, si comincia a rivelare la realt\u00e0: Manny \u00e8 l'incarnazione di Dio, tornato sulla Terra dallo spazio per la battaglia finale con Belial, signore di questo mondo, una delle varie incarnazioni di Lucifero. Gli Asher sono allora una versione fantascientifica della Sacra Famiglia, con Herb nella parte di Giuseppe e Rybys come Madonna malata terminale di cancro, dal carattere impossibile. Elias \u00e8 in realt\u00e0 il profeta Elia reincarnato, mandato da Dio a proteggere il nuovo Messia (e ce n'\u00e8 bisogno, perch\u00e9 l'incidente che ha ucciso la madre \u00e8 stato in realt\u00e0 organizzato dai potenti della Terra che operano per conto di Belial). Zina \u00e8 l'altra met\u00e0 di Dio, quella che perse quando abbandon\u00f2 la Terra; nelle parole dello stesso Dick, \u201cla Schekhina, la Presenza immanente che non ha mai abbandonato il mondo. Il lato femminile di Dio.\u201d\nLa trama si snoda tra colpi di scena, disquisizioni teologiche, scene grottesche (come quella in cui Herb cerca di convincere un poliziotto di essere solo un'allucinazione), fino al momento in cui Zina e Emmanuel/Manny si riconoscono reciprocamente, e la scissione \u00e8 sanata; anche se il momento della resa dei conti con Belial \u00e8 rimandato perch\u00e9 lo scontro tra i due porterebbe alla distruzione della Terra e delle sue bellezze."}
{"id": "1058669", "revid": "838137", "url": "https://it.wikipedia.org/wiki?curid=1058669", "title": "Carlo Furno", "text": "Biografia.\nIl cardinale Carlo Furno \u00e8 nato a Bairo, in diocesi di Ivrea, il 2 dicembre 1921 ed \u00e8 cresciuto ad Agli\u00e8, sempre in provincia di Torino, dove \u00e8 stato cittadino onorario. Suo padre si chiamava Giuseppe e sua madre Maria Bardesono. Ha frequentato le scuole elementari ad Agli\u00e8, il ginnasio nel collegio vescovile di Ivrea.\nNel 1938 ha iniziato gli studi di filosofia e proseguito quelli di teologia nel seminario vescovile di Ivrea, terminando la sua formazione sacerdotale con l'ordinazione presbiterale avvenuta il 25 giugno 1944, in piena guerra. Ha svolto il suo apostolato nella diocesi come vice parroco di Ozegna per tre anni. Ha frequentato quindi per un anno la Facolt\u00e0 di Teologia dell'allora Pontificio Ateneo Salesiano della Crocetta in Torino, per poi trasferirsi a Roma dove, alunno del Pontificio Seminario Romano per gli Studi Giuridici, ha seguito i corsi della Facolt\u00e0 di Diritto ottenendo il dottorato \"in utroque iure\" nel 1953.\nCompiuto nel frattempo il biennio come alunno della Pontificia Accademia Ecclesiastica, \u00e8 stato inviato nel luglio dello stesso anno prima come addetto e poi come segretario alla nunziatura apostolica in Colombia passando poi, dopo quattro anni, a quella in Ecuador, quindi dopo tre anni alla delegazione apostolica in Gerusalemme. Nel settembre del 1962 ha preso servizio presso la Segreteria di Stato, nell'allora Prima Sezione, dove ha lavorato per undici anni, insegnando nel contempo stile diplomatico alla Pontificia Accademia Ecclesiastica dal 1966 al 1973.\nIl 1\u00ba agosto 1973 papa Paolo VI lo ha nominato arcivescovo titolare di Abari e nunzio apostolico in Per\u00f9. Ha ricevuto l'ordinazione episcopale in Agli\u00e8 il 16 settembre dello stesso anno. Il 25 novembre 1978 papa Giovanni Paolo II, da poco eletto successore di Pietro, lo ha trasferito come nunzio apostolico in Libano, in una terra duramente provata dalla guerra.\nIl 21 agosto 1982 \u00e8 stato nominato nunzio apostolico in Brasile, dove \u00e8 rimasto circa dieci anni fino a quando, il 15 aprile 1992, \u00e8 stato richiamato a Roma come nunzio apostolico in Italia, incarico mantenuto fino al novembre del 1994. Papa Giovanni Paolo II lo ha innalzato alla dignit\u00e0 cardinalizia nel concistoro del 26 novembre 1994, del titolo di Sant'Onofrio.\nDal 16 dicembre 1995 al 27 giugno 2007 \u00e8 stato gran maestro dell'Ordine Equestre del Santo Sepolcro di Gerusalemme. Dal 23 maggio 1996 al novembre 1998 \u00e8 stato delegato pontificio per la Patriarcale Basilica di San Francesco in Assisi. Dal 29 settembre 1997 al 27 maggio 2004 \u00e8 stato arciprete della Patriarcale Basilica Liberiana di Santa Maria Maggiore.\nIl 9 dicembre 2015, all'et\u00e0 di 94 anni, \u00e8 morto in un ospedale romano dove era ricoverato a seguito di una caduta.\nLe esequie si sono tenute l'11 dicembre alle ore 16.15 all'altare della Cattedra della basilica di San Pietro. La liturgia esequiale \u00e8 stata celebrata dal cardinale Angelo Sodano, decano del Collegio cardinalizio. Al termine della celebrazione papa Francesco ha presieduto il rito dell\"'ultima commendatio\" e della \"valedictio\". La salma \u00e8 stata poi tumulata nella cappella di san Carlo della basilica di Santa Maria Maggiore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058670", "revid": "731511", "url": "https://it.wikipedia.org/wiki?curid=1058670", "title": "League Championship Series", "text": "Le League Championship Series sono il secondo turno che una squadra affronta nei play-off della Major League Baseball nonch\u00e9 la serie finale per ciascuna delle due leghe:\nVi accedono le squadre vincitrici delle Division Series di ciascuna lega, che si contendono il pennant, il titolo di lega.\nLa squadra vincitrice nella serie, che si gioca al meglio delle sette partite, accede alle World Series in cui incontra i campioni dell'altra lega in una serie di gare al meglio delle sette."}
{"id": "1058672", "revid": "322321", "url": "https://it.wikipedia.org/wiki?curid=1058672", "title": "Stanis\u0142aw Kazimierz Nagy", "text": "Biografia.\nSacerdote dall'8 luglio 1945, ricevette la consacrazione episcopale il 13 ottobre 2003, pochi giorni prima della sua elevazione al cardinalato, dal cardinale Franciszek Macharski.\nFu arcivescovo titolare di H\u00f3lar per quattordici giorni, dal 7 al 21 ottobre 2003.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 21 ottobre 2003.\nSi spense il 5 giugno 2013 all'et\u00e0 di 91 anni. La salma \u00e8 stata tumulata nella cripta del Santuario di San Giovanni Paolo II, che si trova nel Centro Giovanni Paolo II di Cracovia.\nGenealogia episcopale.\nLa genealogia episcopale \u00e8:"}
{"id": "1058681", "revid": "287204", "url": "https://it.wikipedia.org/wiki?curid=1058681", "title": "Roberto Tucci", "text": "Biografia.\nEntr\u00f2 a 15 anni nel noviziato della Compagnia di Ges\u00f9 a Vico Equense e, dopo gli studi classici, consegu\u00ec la laurea in filosofia nel 1947 presso l'Universit\u00e0 degli Studi di Napoli Federico II. Consegu\u00ec la licenza in teologia a Lovanio nel 1951. Ordinato sacerdote il 24 agosto 1950, non ha mai ricevuto la consacrazione episcopale pur essendo cardinale. Ottenne il dottorato in teologia presso l'Universit\u00e0 Gregoriana di Roma e la docenza presso la Facolt\u00e0 Teologica San Luigi di Napoli. Nel 1956 ebbe inizio la sua collaborazione con la rivista \"La Civilt\u00e0 Cattolica\", periodico della Compagnia di Ges\u00f9, di cui divenne direttore nel 1959 fino al 1973.\nNei lavori del Concilio Vaticano II svolse un'intensa attivit\u00e0 sia nella fase preparatoria che nello svolgimento delle varie sessioni in veste di perito: rilevante \u00e8 stato il suo contributo alla stesura della Costituzione pastorale \"Gaudium et spes\". Ha prestato poi il suo servizio attivo durante il papato di Giovanni Paolo II come organizzatore di numerosi viaggi del Pontefice. Papa Giovanni Paolo II lo ha creato cardinale nel concistoro del 21 febbraio 2001, senza elevarlo alla dignit\u00e0 episcopale. Dopo due mesi, esce dal novero dei cardinali elettori il 19 aprile 2001, al compimento degli 80 anni d'et\u00e0. Il 21 febbraio 2011 ha optato per l'ordine dei cardinali presbiteri, mantenendo invariata la diaconia elevata \"pro hac vice\" a titolo presbiterale.\nPer sedici anni, dal 1985 al 2001, ha diretto la Radio Vaticana, rimanendo coinvolto nelle vicende giudiziarie riguardanti i danni cagionati agli abitanti di Cesano dalle eccessive emissioni elettromagnetiche: in particolare nel 2011 \u00e8 stato riconosciuto responsabile del reato di \"getto pericoloso di cose\" e condannato a 10 giorni di carcere.\nSecondo quanto pubblicato il 12 settembre 1978 dalla rivista socio-politica OP-Osservatore Politico il suo nome era indicato in una lista contenente i nomi di 121 ecclesiastici massoni, fra cui Jean-Marie Villot (Cardinale segretario di Stato), Agostino Casaroli (capo del ministero degli affari esteri del Vaticano), Pasquale Macchi (segretario di Paolo VI), monsignor Donato De Bonis (alto esponente dello IOR), don Virgilio Levi (vicedirettore de \"L'Osservatore Romano\") e Annibale Bugnini (cerimoniere pontificio)..\n\u00c8 deceduto nell'infermeria della curia dei gesuiti a Roma nel tardo pomeriggio del 14 aprile 2015 pochi giorni prima del suo 94\u00ba compleanno, dopo lunga malattia.\nLe esequie si sono tenute il 17 aprile alle ore 15.30 all'altare della Cattedra della basilica di San Pietro. La liturgia esequiale \u00e8 stata celebrata dal cardinale Angelo Sodano, decano del Collegio cardinalizio. Al termine della celebrazione papa Francesco ha presieduto il rito dell\"'ultima commendatio\" e della \"valedictio\". La salma \u00e8 stata poi tumulata nel sacello dei gesuiti del cimitero del Verano."}
{"id": "1058682", "revid": "372624", "url": "https://it.wikipedia.org/wiki?curid=1058682", "title": "Orto botanico Carsiana", "text": ""}
{"id": "1058683", "revid": "767487", "url": "https://it.wikipedia.org/wiki?curid=1058683", "title": "Yavuz \u00c7etin", "text": "Il padre Erdan \u00c7etin, \u00e8 un giornalista, e questo fa s\u00ec che Yavuz trascorra la sua infanzia in differenti zone del paese.\nAll'et\u00e0 di 14 anni comincia a prendere lezioni di chitarra blues e rock da Ahmet Kanneci. Nel 1985 comincia a suonare la chitarra acustica e poco dopo avviene l'incontro con la chitarra elettrica.\nSi diploma presso il liceo di Haydarpasa, a Istanbul. Con il compagno di liceo Ercan Saat\u00e7i vince il premio della rivista \"Hey\", con un pezzo intitolato \"I Will Cry\". Supera gli esami per iscriversi alla facolt\u00e0 di musica della Universit\u00e0 di Marmara a Istanbul.\nTra gli anni ottanta e novanta suona nel locale \"Beyaz Ev\" (Casa Bianca) di Bodrum.\nNel 1991 forma un gruppo chiamato \"Blue Blues Band\" insieme a Batu Mutlugil, Kerim \u00c7apli e Sunay \u00d6zg\u00fcr e dal 1996 fino alla sua morte suona la chitarra nel gruppo \"Mazhar Fuat \u00d6zkan\", con cui fa parecchi tour e concerti. Collabora ad alcuni album di artisti come Teoman, Kira\u00e7, Sibel T\u00fcz\u00fcn, Soner Arica, G\u00f6ksel e Acil Servis.\nNel pezzo dei G\u00f6ksel, \"Sabir\", \u00e8 il primo chitarrista turco ad utilizzare il talk box.\nCollabora a vari spot pubblicitari, compreso quello della Coca Cola ed il suo pezzo \"D\u00fcnya\" viene scelto come parte della colonna sonora del film \"Propaganda\" di Erkan O\u011fur.\nNel 1997 pubblica il suo primo album \"\u0130lk...\", prodotto da Ercan Saat\u00e7i. A causa di una cattiva promozione, l'album non riesce a riscuotere il successo di pubblico sperato. In seguito ad un periodo di depressione e alla sua difficolt\u00e0 nel sopportare i ritmi frenetici della citt\u00e0, il 15 agosto 2001 prende la decisione di suicidarsi gettandosi dal ponte sul Bosforo.\nDopo la sua morte, viene pubblicato l'album \"Sat\u0131l\u0131k\" comprendente le registrazioni completate da Yavuz negli ultimi giorni di vita.\nSuo figlio, Yavuzcan, vive ad Istanbul con la madre e partecipa come ospite a serate di tributo al padre organizzate in locali della citt\u00e0.\nYavuz \u00c7etin \u00e8 oggi oggetto di culto in patria da parte degli amanti del blues e della musica in generale."}
{"id": "1058685", "revid": "297031", "url": "https://it.wikipedia.org/wiki?curid=1058685", "title": "Elton Mayo", "text": "Mayo, psicologo e docente alla \"Harvard Graduate School of Business\", condusse i suoi primi studi sul problema del turnover presso una filatura di Philadelphia, dove rilev\u00f2 che lo sviluppo di un forte senso di gruppo con autonomia e responsabilit\u00e0 aumentava la produttivit\u00e0, e riduceva il turnover stesso.\nInsegn\u00f2 all'Universit\u00e0 del Queensland dal 1919 al 1923, poi si spost\u00f2 presso l'Universit\u00e0 della Pennsylvania, ma trascorse la maggior parte della sua carriera presso l'Harvard Business School (dal 1926 al 1947), dove era professore di ricerche industriali.\nNel 1927 venne chiamato agli Stabilimenti Hawthorne della \"Western Electric\", che producevano materiale telefonico, per svolgere delle ricerche sulla produttivit\u00e0; dagli esiti inattesi di tali ricerche, deriv\u00f2 la nascita dello Human Relations Movement.\nVita.\nBiografia.\nGeorge Elton Mayo nacque il 26 dicembre 1880 ad Adelaide (Australia), fu un teorico sociale e psicologo industriale, primogenito di George Gibbes Mayo e Henrietta Maria Donaldson.\nStudi\u00f2 presso la Queen School e presso il Collegio di St. Peter, frequent\u00f2 per breve tempo la facolt\u00e0 di medicina all'Universit\u00e0 di Adelaide, dove interruppe i suoi studi, per poi riprenderli e ultimarli con lode nel 1907 alla facolt\u00e0 di Filosofia e Psicologia.\nNel 1911 divenne docente di filosofia all'Universit\u00e0 del Queensland dove ottenne la prima cattedra di filosofia (1919 - 1923).\nIl 18 aprile 1913 si spos\u00f2 con Dorothea McConnel a Brisbane (Australia), con la quale ebbe due figlie.\nNella comunit\u00e0 di Brisbane era considerato un personaggio pubblico in quanto teneva lezioni di formazione per la societ\u00e0 operaia.\nNel 1922 Mayo lasci\u00f2 l'Australia per recarsi negli Stati Uniti come ricercatore associato presso l'universit\u00e0 Wharton School della Pennsylvania, dove studi\u00f2 le cause dell'elevato turnover in una fabbrica tessile. Questo studio attir\u00f2 l'attenzione della Harvard Business School of Administration, dove divenne professore associato dal 1929.\nSi ritir\u00f2 in Inghilterra solo nel 1947, dove mor\u00ec due anni dopo ( 1\u00ba settembre 1949) a Polesden Lacey, villa nei pressi della localita' di Great Bookham.\nPensiero.\nIl suo pensiero venne influenzato da Marx, Freud, Jung e Pierre Janet che lo condussero a concentrarsi sull'aspetto psicanalitico della natura umana, inoltre, i preoccupanti conflitti industriali e politici in Australia spinsero Mayo a sviluppare un'analogia tra le nevrosi di guerra e la natura psicologica delle agitazioni industriali. Oltre a ci\u00f2, sulla base di studi antropologici, rilev\u00f2 che il morale del lavoratore dipendeva dalla percezione della funzione sociale del suo operare.\nLe ricerche e il pensiero di Mayo condussero allo sviluppo della moderna psicosociologia industriale e all'introduzione di metodi psicologici nell'industria. Lo psicologo dimostra come la prestazione lavorativa sia connessa allo stato sociale dell'individuo; il lavoratore sarebbe motivato, pi\u00f9 che da bisogni di tipo economico, da bisogni di ordine sociale. Inoltre, grazie al confronto con gli altri egli pu\u00f2 costruire una propria identit\u00e0 professionale, ma soprattutto personale. Ecco che l'insegnamento pi\u00f9 importante di Mayo, \u00e8 quello che ha dimostrato che alla base della soddisfazione lavorativa non vi sono incentivi di origine economica ma sociale (integrazione nel gruppo, cooperazione, performance).\nInfine, secondo lo studioso, la cooperazione di tutte le forze che partecipano al processo produttivo pu\u00f2 essere raggiunta creando nell'azienda quel senso di comunit\u00e0 che, nelle societ\u00e0 pre-industriali, era considerato naturale ed \u00e8 andato perdendosi con il processo di industrializzazione.\nI suoi pi\u00f9 importanti e conosciuti studi furono condotti presso la Western Electric Co. negli stabilimenti Hawthorne di Chicago, in cui consolid\u00f2 l'importanza dei rapporti sociali e della motivazione sull'incremento della produttivit\u00e0 nel lavoro.\nOpere.\nTra i suoi maggiori scritti, si ricordano:\nRicerche.\nMayo \u00e8 il fondatore dello \"Human Relations Movement\", approccio di ricerca e intervento della psicologia del lavoro che tende a privilegiare lo studio delle motivazioni psicologiche dei lavoratori. Gli studi sulla motivazione del lavoro si basano sul desiderio di autoaffermazione personale che anima ogni individuo. Quindi pi\u00f9 la partecipazione \u00e8 attiva, pi\u00f9 un lavoratore \u00e8 felice, e migliore diventa l'accettazione dell'autorit\u00e0. \nMayo ha in tal senso migliorato notevolmente gli studi che fece Frederick Winslow Taylor sulla produzione nel lavoro, invertendo alcune logiche del \"Taylorismo\".\nPresso gli stabilimenti Hawthorne della \"Western Electric\", Chicago, Mayo inizi\u00f2 infatti a eseguire delle ricerche sperimentali sul grado di connessione esistente tra l'illuminazione del luogo di lavoro e il rendimento dei lavoratori, e not\u00f2 che modificando le condizioni dell'illuminazione degli ambienti di lavoro, i dipendenti rispondevano in maniera favorevole e aumentavano la produttivit\u00e0. Ma, inaspettatamente, la variabile maggiormente significativa in tale incremento non si dimostr\u00f2 essere il mero tasso di illuminazione, bens\u00ec i fattori motivazionali secondari, connessi con il sentirsi coinvolti nella sperimentazione da parte dei lavoratori. Tale fenomeno ancora oggi viene chiamato appunto \"effetto Hawthorne\". In particolare, a seguito di queste prime ricerche, Mayo evidenzi\u00f2 l'importanza dei seguenti fattori per aumentare la motivazione dei lavoratori:\nElton Mayo integr\u00f2 il concetto di \"fattore umano\" (\"human factor\") al concetto di produzione, in perfetta antitesi allo \"Scientific Management\" che, secondo l'assunto di Taylor, si rappresentava il lavoratore solo come un automa inserito in una catena di produzione, senza in alcun modo poter partecipare al processo produttivo con iniziative di tipo personale.\nCon le nuove teorie di Mayo, invece, il soggetto lavoratore \u00e8 inteso come persona con proprie capacit\u00e0 ed esigenze, che soddisfa i bisogni sociali nel posto di lavoro, tramite l'inserimento in gruppi in cui si verifica un interscambio di informazioni, un confronto attivo e una crescita professionale.\nGrazie alle sperimentazioni di Mayo \u00e8 divenuto possibile comprendere come l'aumento della produzione non \u00e8 solo legato all'aspetto retributivo, ma all'insieme delle condizioni del contesto lavorativo. L'azienda dovrebbe dunque comprendere che, prestando maggiore attenzione alle esigenze psicologiche dei lavoratori, e in particolare all'ambiente microsociale in cui lavora, aumenta anche il rendimento produttivo, raggiungendo pi\u00f9 agevolmente gli obiettivi aziendali predeterminati.\nLe teorie di Mayo.\nMayo formul\u00f2 le conclusioni delle sue ricerche:\nMayo, a differenza di Taylor, motivato solo da interessi economici, sviluppa un'immagine di \"uomo sociale\", cio\u00e8 in relazione con gli altri uomini, e ritiene che sia proprio la dimensione sociale a rappresentare il punto fondamentale della condizione lavorativa. Pertanto, l'uomo al lavoro, secondo Mayo, tende a pensare e ad agire sulla base di un concetto relazionale.\nDal soddisfacimento dei bisogni di natura sociale deriva la motivazione dei lavoratori. L'organizzazione, quindi, deve investire sui rapporti sociali dei lavoratori, perch\u00e9 \u00e8 quello che determina in maniera diretta la loro motivazione e quindi la loro efficacia sul lavoro.\nCuriosit\u00e0.\nIn omaggio a Mayo venne istituita la \"Elton Mayo School of Management\" di Adelaide.\nLa sorella Helen Mayo era dottoressa e l'altra, Mary Penelope Mayo fu una dei primi storici di Adelaide, mentre i fratelli Sir Herbert Mayo e John Christian furono rispettivamente, un giudice della Corte Suprema del South Australia e un chirurgo."}
{"id": "1058691", "revid": "363629", "url": "https://it.wikipedia.org/wiki?curid=1058691", "title": "Ventricoli cardiaci", "text": "I ventricoli cardiaci sono le due camere inferiori del cuore umano, di cui costituiscono il corpo principale.\nSi tratta di due pompe muscolari poste in parallelo, la cui azione essenziale \u00e8 quella di far circuire il sangue nell'organismo.\nIn alcuni animali i due ventricoli sono in comunicazione, o ne esiste solo uno; nell'uomo \u00e8 invece possibile una comunicazione interventricolare, di natura per lo pi\u00f9 patologica.\nVentricoli nel cuore umano.\nNel cuore umano i ventricoli sono due, il ventricolo destro e il ventricolo sinistro. Sono posti nel torace, posteriormente allo sterno, e poggiano sul diaframma, essendovi stesi per il loro asse lungo; anteriormente si trova il ventricolo destro e posteriormente quello sinistro. La punta del cuore risulta essere al V spazio intercostale sinistro, un centimetro all'interno dell'emiclaveare.\nIl ventricolo destro riceve sangue venoso dall'atrio destro attraverso la valvola tricuspide e lo pompa all'arteria polmonare nella circolazione polmonare.\nDal canto suo, il ventricolo sinistro riceve sangue arterializzato dall'atrio sinistro attraverso la valvola mitrale e lo immette mediante l'aorta ascendente nella circolazione sistemica.\nPer la differenza dei due letti vascolari (il polmonare \u00e8 ad alta portata ma bassa resistenza, mentre il sistemico ad alta resistenza ma a bassa portata) i due ventricoli risultano essere diversi: la camera di destra ha pareti pi\u00f9 sottili, mentre la camera di sinistra \u00e8 ipertrofica, con pareti muscolari pi\u00f9 spesse e cavit\u00e0 meno ampia."}
{"id": "1058694", "revid": "56818", "url": "https://it.wikipedia.org/wiki?curid=1058694", "title": "Ventricolo (cuore)", "text": ""}
{"id": "1058698", "revid": "838137", "url": "https://it.wikipedia.org/wiki?curid=1058698", "title": "Eug\u00eanio de Ara\u00fajo Sales", "text": "Biografia.\nNato in Acari, diocesi di Caic\u00f3, dopo gli studi umanistici, \u00e8 entrato in seminario. Ordinato sacerdote il 21 novembre 1943, ha esercitato il ministero negli ambienti rurali. In seguito, \u00e8 stato chiamato nel Seminario di Natal per ricoprire gli incarichi di economo, professore e direttore spirituale. Nominato da papa Pio XII - a soli 34 anni - vescovo titolare di Tibica e ausiliare per l'arcidiocesi di Natal il 1\u00ba giugno 1954, ha ricevuto la consacrazione episcopale il 15 agosto dello stesso anno.\nNell'ottobre del 1962 \u00e8 succeduto - in qualit\u00e0 di amministratore apostolico sede plena - all'Arcivescovo di Natal. In questa sede ha promosso una serie di iniziative subito diffusesi in tutto il nord-est del Brasile: ha fondato il servizio di assistenza sociale per i lavoratori rurali, per i quali ha pure realizzato dei centri per l'educazione di base, e dato inizio a trasmissioni radiofoniche per l'istruzione elementare e media dei ragazzi che non potevano raggiungere le scuole della citt\u00e0 e dei vari centri.\nNel 1964, in seguito alle precarie condizioni di salute del cardinale Augusto \u00c1lvaro da Silva, \u00e8 stato nominato amministratore apostolico sede plena dell'Arcidiocesi di S\u00e3o Salvador da Bahia e ne \u00e8 divenuto arcivescovo il 29 ottobre 1968. In questa arcidiocesi intraprese nuove iniziative pastorali e si \u00e8 adoperato per la promozione sociale delle fasce meno abbienti della popolazione, anche in qualit\u00e0 di Presidente del Segretariato nazionale brasiliano per l'azione sociale.\nDurante il Concilio Vaticano II \u00e8 stato membro della Commissione per l'apostolato dei laici e della Commissione mista che elabor\u00f2 lo schema della \"Gaudium et spes\". Papa Paolo VI lo ha innalzato alla dignit\u00e0 cardinalizia nel concistoro del 28 aprile 1969. Per pi\u00f9 di trent'anni, dal 13 marzo 1971 al 25 luglio 2001, \u00e8 stato arcivescovo di S\u00e3o Sebasti\u00e3o do Rio de Janeiro.\nRilevante \u00e8 stata pure la sua attivit\u00e0 nell'ambito del Consiglio episcopale latinoamericano (CELAM) dove ha diretto il dipartimento per l'azione sociale. Dal 22 giugno 1972 al 3 ottobre 2001 \u00e8 stato anche Ordinario per i fedeli di rito orientale sprovvisti di Ordinario del proprio rito. Presidente Delegato all'Assemblea Speciale per l'America del Sinodo dei vescovi (16 novembre - 12 dicembre 1997).\nA seguito della morte del cardinale coreano Stephen Kim Sou-hwan, arcivescovo emerito di Seul, dal 16 febbraio 2009 ricopre la carica, prettamente onorifica, di cardinale protopresbitero essendo, all'interno dell'ordine dei preti nel collegio cardinalizio, il cardinale pi\u00f9 anziano di nomina.\nIl 9 luglio 2012 si spegne a Rio de Janeiro all'et\u00e0 di 91 anni per un attacco cardiaco. Gli succede in qualit\u00e0 di protopresbitero il cardinale Paulo Evaristo Arns, suo connazionale. \u00c8 sepolto nella cattedrale di Rio de Janeiro.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058700", "revid": "1788047", "url": "https://it.wikipedia.org/wiki?curid=1058700", "title": "Western League of Professional Baseball Clubs", "text": "La Western League era una \"minor league\" del baseball USA, lega minore o regionale, che svolse la propria attivit\u00e0 nella regione del Midwest degli Stati Uniti alla fine del XIX secolo.\nFondata nel 1893 e diretta dall'uomo d'affari Ban Johnson, fu trasformata nel 1900 nell'American League con l'obiettivo di diventare lega nazionale e ospitare alcune franchigie che erano state scartate dalla National League.\nNel 1901 la American League ottenne il titolo di \"major league\" ed assieme alla National League forma tutt'oggi la Major League Baseball.\nStoria.\nCome riporta Lee Allen nei suoi libri, la Western league \u00e8 esistita in varie forme fin dal 1879 ma and\u00f2 in bancarotta. In un incontro a Detroit il 20 novembre 1893 la lega fu ricostituita.\nA quel meeting Ban Johnson fu eletto presidente e tale rimase fino al suo ritiro 35 anni pi\u00f9 tardi. Johnson, un giornalista di un quotidiano di Cincinnati fu raccomandato dal suo amico Charles Comiskey, ex star dei St. Louis Browns negli anni 1880, che allora dirigeva i Cincinnati Reds. Dopo la stagione 1894, quando il suo contratto scadette, Comiskey acquist\u00f2 la squadra di Sioux City e la trasfer\u00ec a Saint Paul, Minnesota. Questi due uomini furono le pietre miliari della futura American League.\nDopo la stagione 1899 la National League annunci\u00f2 il taglio di Baltimora, Cleveland, Louisville e Washington. Questo offr\u00ec alla WL la possibilit\u00e0 di espandersi in tali citt\u00e0. In un incontro a Chicago l'11 ottobre la WL cambi\u00f2 nome in American League. Ufficialmente era ancora una lega minore, generalmente subordinata alla National League. La NL diede alla AL di mettere una squadra a Chicago e ne approfitt\u00f2 Comiskey che spost\u00f2 il suo club di St. Paul. La nuova formazione comunque era soggetta alle regole della NL. Ai Cubs fu permesso di scegliere ogni anno due giocatori dalla squadra della AL. A Comiskey non fu inoltre concesso l'uso del nome Chicago nella denominazione ufficiale, quindi fece rivivere il vecchio nome \"White Stockings\". La AL inoltre trasfer\u00ec una societ\u00e0 da Grand Rapids a Cleveland.\nSecondo Allen la NL era troppo assorbita da lotte interne per vedere ci\u00f2 che stava accadendo. Dopo la stagione 1900 la AL rifiut\u00f2 di rinnovare la sua appartenenza al National Agreement e si dichiar\u00f2 una major league, iniziando a competere apertamente con la NL.\nIn aggiunta all'originale Western League, nel XX secolo numerosi circuiti minori usarono lo stesso nome. Le franchigie erano dislocate ad ovest del Mississippi, nelle Grandi Pianure e negli stati delle Montagne Rocciose. In particolare ci fu un WL esistente fra il 1902-37 e nel 1947-58. Fu classificata \"A\" ma nel baseball odierno sarebbe nel circuito Class AA. Nel Secondo Dopoguerra la Western League incluse squadre di Denver, Des Moines, Omaha e Colorado Springs, ora tutti membri della AAA Pacific Coast League."}
{"id": "1058701", "revid": "56620", "url": "https://it.wikipedia.org/wiki?curid=1058701", "title": "La trasmigrazione di Timothy Archer", "text": "La trasmigrazione di Timothy Archer (\"The Transmigration of Timothy Archer\") \u00e8 un romanzo del 1982 di Philip K. Dick; \u00e8 l'ultimo romanzo di Dick pubblicato poco dopo la sua morte, avvenuta nel marzo 1982.\n\u00c8 il terzo ed ultimo romanzo della Trilogia di Valis, che include i romanzi \"Valis\" e \"Divina invasione\". In origine era intitolato \"Bishop Timothy Archer\".\nLa \"Trasmigrazione\" \u00e8 fondamentalmente un romanzo realistico, in cui un solo elemento potrebbe avere una valenza fantastica: l'immaginaria setta degli Zadochiti, e i loro testi gnostici risalenti al 200 a.C., dove si parla del misterioso \u201canokhi\u201d.\nTrama.\nTutto inizia un giorno ben preciso, l'8 dicembre 1980, quando venne assassinato John Lennon. Proprio quel giorno, mentre le radio di tutti gli Stati Uniti (e del mondo) mandavano incessantemente canzoni dei Beatles, Angel Archer si reca nella casa galleggiante di Edgar Barefoot, il classico santone New Age della California primi anni ottanta, a met\u00e0 tra carisma e ciarlataneria. Angel ha alle sue spalle una vita complicata e devastata, rappresentativa della generazione freak e controculturale degli anni sessanta e settanta: impegno politico e civile, droghe, proteste, rifiuto dei ruoli tradizionali, \"in primis\" quello di madre di famiglia. Sposata a Jeff Archer, figlio di un prestigioso leader del movimento dei diritti civili, il vescovo Timothy (ritratto di Jim Pike, carissimo amico di Phil), Angel \u00e8 legata al prelato anche per via della sua amica Kirsten Lundborg, che diventa l'amante del vescovo.\nQuest'ultimo \u00e8 tanto progressista in politica quanto non-ortodosso nelle questioni religiose: quando vengono scoperti in Israele i rotoli Zadochiti (basati sui reali manoscritti rinvenuti a Nag Hammadi nel 1946), la cui datazione fa sospettare che molto di ci\u00f2 che \u00e8 stato attribuito a Cristo fosse stato predicato gi\u00e0 da duecento anni da una setta dimenticata, il vescovo Timothy si getta a capofitto nella ricerca della verit\u00e0, nel tentativo di capire cosa sia l'\u201canokhi\u201d di cui parlano i papiri ritrovati.\nDi qui in poi, la vicenda si fa sempre pi\u00f9 tragica: Jeff si suicida, Kirsten si scopre ammalata di cancro e decide di togliersi la vita, il vescovo Archer, screditato ed emarginato dalla sua stessa chiesa per le sue posizioni sempre pi\u00f9 eretiche (giunge a identificare l'anokhi degli Zadochiti con un fungo allucinogeno che permette realmente di \u201cvedere Dio\u201d), si reca nel deserto israeliano in un maldestro tentativo di trovare altri documenti, ma incontra solo una morte accidentale.\nDi tutta la comunit\u00e0 ritratta dal romanzo restano solo Angel, amareggiata e stanca, e il figlio ebefrenico di Kirsten, Bill. Quest'ultimo \u00e8 protagonista del grande colpo di scena conclusivo, quando si dichiara reincarnazione del vescovo Archer e comincia a citare le sacre scritture a memoria. Vera trasmigrazione o delirio psicotico? Angel rifiuta di credere alla reincarnazione, ma prende l'impegno di assistere Bill, e questo \u00e8 il suo modo di onorare gli amici morti."}
{"id": "1058702", "revid": "486946", "url": "https://it.wikipedia.org/wiki?curid=1058702", "title": "Superligaen danese", "text": ""}
{"id": "1058703", "revid": "986213", "url": "https://it.wikipedia.org/wiki?curid=1058703", "title": "Jean Marcel Honor\u00e9", "text": "Biografia.\nPresbitero dal 29 giugno 1943, \u00e8 stato nominato vescovo di \u00c9vreux il 24 ottobre 1972. Ha ricevuto la consacrazione episcopale il 17 dicembre dello stesso anno per l'imposizione delle mani del cardinale Paul Joseph Marie Gouyon.\n\u00c8 stato arcivescovo di Tours dal 13 agosto 1981 al 22 luglio 1997.\nPapa Giovanni Paolo II lo ha innalzato alla dignit\u00e0 cardinalizia nel concistoro del 21 febbraio 2001.\n\u00c8 morto per cause naturali nella mattina dell'ultimo giorno di pontificato di papa Benedetto XVI. \u00c8 sepolto nella cattedrale di Tours.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058704", "revid": "31886", "url": "https://it.wikipedia.org/wiki?curid=1058704", "title": "Riscrittura", "text": "In matematica, informatica e logica, la riscrittura \u00e8 la sostituzione di un oggetto al posto di una parte di un altro oggetto, secondo una precisa regola formale. Un sistema di riscrittura \u00e8 appunto costituito da un insieme di oggetti, per esempio termini, grafi o altri oggetti matematici, e un insieme finito di regole che definiscono una relazione sugli oggetti.\nQuest'ultimo caso \u00e8 particolarmente interessante nella teoria dei linguaggi di programmazione, perch\u00e9 diversi linguaggi dichiarativi (funzionali o logici) sono studiati come sistemi di riscrittura di termini."}
{"id": "1058705", "revid": "31886", "url": "https://it.wikipedia.org/wiki?curid=1058705", "title": "Retama raetam", "text": "La ginestra bianca (Retama raetam ) \u00e8 una pianta appartenente alla famiglia delle Fabaceae.\nDescrizione.\n\u00c8 una specie a portamento arbustivo, che pu\u00f2 raggiungere altezza di 1\u20132 m.\nI fiori, di colore bianco, sono riuniti in racemi densi.\nIl frutto \u00e8 un baccello ellissoide.\nTassonomia.\nSono note due sottospecie:\nDistribuzione e habitat.\n\"Retama raetam\" \u00e8 diffusa nelle isole Canarie e in parte del bacino del Mediterraneo (Spagna, Marocco, Algeria, Tunisia, Libia, Egitto, Israele, Giordania e Libano).In Italia \u00e8 presente unicamente la sottospecie \"R. raetam\" subsp. \"gussonei\", in passato ritenuta un endemismo esclusivo della Sicilia orientale (distretto camarino-pachinense), nella fascia costiera tra Licata e Gela. \u00c8 tuttavia presente anche in Calabria, principalmente nella duna di Marinella nel territorio di Cir\u00f2 (KR). In tale sito costituisce la specie di riferimento dell'area Sic IT9320100 \"Dune di Marinella\". Recentemente sono state scoperte altre presenze in Calabria sulla costa tirrenica a nord di San Ferdinando (RC) e Nicotera (VV).\nBiologia.\nFanerofita cespitosa con fioritura da marzo ad aprile. I semi, che vengono generati al termine della fioritura, hanno vitalit\u00e0 sufficiente a garantire la sostituzione degli individui senescenti. Numerose plantule sono state osservate tra le ramificazioni basali di individui maturi che fungono probabilmente da nursery per i giovani individui. Ci\u00f2 indicherebbe un meccanismo di disseminazione per gravitocoria.\nEcologia.\nPsammofita specializzata nella colonizzazione e stabilizzazione delle dune. In condizioni ecologiche idonee l\u2019entit\u00e0 mostra la capacit\u00e0 di penetrare all\u2019interno fino a 800 m dalla linea di costa nelle stazioni calabresi e fino a 7\u00a0km in alcune stazioni siciliane. Lungo la costa siciliana \u00e8 stata descritta l\u2019associazione Asparago horridi-Retametum gussonei Brullo, Asparago stipularis-Retametun gussonei riferibile al Periplocion angustifoliae. Mentre per quelle calabresi \u00e8 stata proposta l\u2019associazione Pistacio lentisci-Retametum gussonei.\nCuriosit\u00e0.\nL'etimologia del nome scientifico del genere Retama: sia in ebraico che in arabo rotem, retem o retama, definisce una corda legata al dito come un promemoria. Nella tradizione araba, inoltre, il nome Retam \u00e8 un nastro che gli arabi usavano legare intorno ad un arbusto di ginestra bianca prima di partire; se al loro ritorno il nastro era al proprio posto erano certi di non essere stati traditi; in caso contrario il segno era quello, evidente, di un avvenuto tradimento.\n\u00c8 una pianta diffusa in Israele e citata nella Bibbia come \"genista raetam\", secondo alcuni anche tra le specie presenti nel giardino dell'Eden.\nSono in corso progetti di ricerca sulle propriet\u00e0 farmacologiche della retama retams, in particolare sugli effetti diuretici. Gli utilizzi diretti possono per\u00f2 anche essere tossici, allucinogeni o letali.\nLa riproduzione avviene per seme, in natura solo nell'habitat dunale di riferimento; la riproduzione in vivaio ed il successivo impianto sono estremamente difficili; per le ginestre autoctone siciliane sono state effettuati del progetti di ricerca per lo studio dell'introduzione e delle potenzialit\u00e0 che hanno avuto successo, ma solo attraverso una opportuna scarificazione dei semi e delle accorte tecniche di crescita in vaso."}
{"id": "1058709", "revid": "1494380", "url": "https://it.wikipedia.org/wiki?curid=1058709", "title": "Nasrallah Pierre Sfeir", "text": "Biografia.\nOrdinato sacerdote il 7 maggio 1950, \u00e8 stato eletto vescovo titolare di Tarso dei Maroniti e vicario generale per il patriarcato di Antiochia il 19 giugno 1961. Confermato il successivo 23 giugno, \u00e8 stato ordinato vescovo dall'allora patriarca, il cardinale Paul Pierre M\u00e9ouchi, il 16 luglio 1961.\nEletto patriarca di Antiochia dei Maroniti il 19 aprile 1986, \u00e8 stato confermato il successivo 7 maggio.\nNella medesima data \u00e8 stato investito delle cariche di presidente del Sinodo della Chiesa maronita e di presidente della Conferenza Episcopale Libanese.\nHa sommato a queste cariche quella di presidente del Consiglio dei Patriarchi Cattolici dell'Oriente nel 2006.\nPapa Giovanni Paolo II lo ha innalzato alla dignit\u00e0 cardinalizia nel concistoro del 26 novembre 1994. In quanto Patriarca orientale era annoverato tra i cardinali vescovi, mantenendo la sua sede patriarcale senza ricevere il titolo di una sede suburbicaria.\nIl 15 maggio 2000 perde il diritto al voto nel conclave per il raggiungimento degli 80 anni d'et\u00e0.\nIl 26 febbraio 2011 si \u00e8 dimesso dall'incarico di patriarca e, di conseguenza, da tutti gli altri incarichi di governo pastorale. Il 15 marzo successivo gli subentra B\u00e9chara Boutros Ra\u00ef.\n\u00c8 morto il 12 maggio 2019, tre giorni prima di compiere 99 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058710", "revid": "767487", "url": "https://it.wikipedia.org/wiki?curid=1058710", "title": "Figurine (film)", "text": "Figurine \u00e8 un film del 1997 diretto dal regista Giovanni Robbiano.\nTrama.\nAmbientato nella Genova del 1969, il film segue la storia di Alberto, un bambino di 10 anni che frequenta le scuole elementari e ha la passione per il e le figurine. Sta raccogliendo quelle del campionato italiano di calcio e ormai gliene manca soltanto una. Attraverso i suoi occhi seguiamo le vite e le vicende degli adulti a lui vicino: la madre (Eliana Miglio), che avr\u00e0 una relazione segreta col nuovo supplente (Giulio Scarpati), il padre burocrate incapace di ascoltare (Piero Natoli), il simpatico nonno veterocomunista (Enzo Jannacci)."}
{"id": "1058712", "revid": "1386670", "url": "https://it.wikipedia.org/wiki?curid=1058712", "title": "Sette Anelli dei Nani", "text": ""}
{"id": "1058713", "revid": "729019", "url": "https://it.wikipedia.org/wiki?curid=1058713", "title": "Metropolitana di Tashkent", "text": "La metropolitana di Tashkent (in uzbeco \u0422\u043e\u0448\u043a\u0435\u043d\u0442 \u043c\u0435\u0442\u0440\u043e, trasl. \"Toshkent metro\"; in russo \u0422\u0430\u0448\u043a\u0435\u043d\u0442\u0441\u043a\u043e\u0435 \u043c\u0435\u0442\u0440\u043e, trasl. \"Ta\u0161kentskoe metro\") \u00e8 il sistema di trasporto rapido della citt\u00e0 di Tashkent, la capitale dell'Uzbekistan. Fu la settima metropolitana ad essere aperta nell'Unione Sovietica, nel 1977.\nStoria.\nI progetti della metropolitana di Tashkent iniziarono nel 1968, due anni dopo un grande terremoto che colp\u00ec la citt\u00e0 nel 1966. La costruzione della prima linea \u00e8 iniziata nel 1972 ed \u00e8 stata aperta il 6 novembre 1977, con nove stazioni. La linea \u00e8 stata estesa nel 1980, e fu aggiunta una seconda linea nel 1984. La terza linea \u00e8 stata inaugurata nel 2001 mentre la quarta, la pi\u00f9 recente, \u00e8 stata inaugurata nel 2020."}
{"id": "1058716", "revid": "767487", "url": "https://it.wikipedia.org/wiki?curid=1058716", "title": "Incubo (film)", "text": "Incubo \u00e8 un film thriller statunitense diretto da Tim Whelan.\nTrama.\nIl testimone di un omicidio tenta di convincere senza risultato la polizia che l'assassino si trova nell'appartamento di fronte al suo. Pi\u00f9 tardi si render\u00e0 conto che proprio lui \u00e8 la prossima vittima designata."}
{"id": "1058718", "revid": "1318658", "url": "https://it.wikipedia.org/wiki?curid=1058718", "title": "Memoriale della pace di Hiroshima", "text": "Il \u00e8 un sito appartenente dal 1996 alla lista dei Patrimoni dell'umanit\u00e0 dell'UNESCO che si trova a Hiroshima, in Giappone.\nStoria.\nL'edificio, formato da tre piani e costruito con mattoni e malta, venne progettato dall'architetto ceco Jan Letzel e la sua costruzione termin\u00f2 nel mese di aprile del 1915. Il palazzo fu destinato a ospitare la fiera commerciale della prefettura di Hiroshima. Esso cambi\u00f2 nome varie volte, ma ebbe sempre scopi prettamente commerciali.\nIl 6 agosto 1945, l'esplosione nucleare avvenne a pochissima distanza dall'edificio, che fu la struttura pi\u00f9 vicina fra quelle che resistettero alla bomba. Questa costruzione rimase nello stesso stato in cui si trovava subito dopo l'attacco atomico, e viene oggi utilizzata come un monito a favore dell'eliminazione di ogni arsenale nucleare e un simbolo di speranza e pace."}
{"id": "1058721", "revid": "838137", "url": "https://it.wikipedia.org/wiki?curid=1058721", "title": "Jos\u00e9 Tom\u00e1s S\u00e1nchez", "text": "Biografia.\nRicevette l'ordinazione sacerdotale il 12 maggio 1946.\nIl 5 febbraio 1968 fu eletto vescovo titolare di Lesvi ed ausiliare di C\u00e1ceres. Venne consacrato vescovo il successivo 12 maggio dall'allora nunzio apostolico nelle Filippine Carmine Rocco.\nVenne trasferito come coadiutore alla diocesi di Lucena il 13 dicembre 1971; succedette alla medesima sede il 25 settembre 1976.\nIl 12 gennaio 1982 fu promosso arcivescovo di Nueva Segovia.\nIl 30 ottobre 1985 fu nominato segretario della Congregazione per l'evangelizzazione dei popoli. Il 22 marzo 1986 rinunci\u00f2 al governo pastorale dell'arcidiocesi di Nueva Segovia.\nDal 1\u00ba luglio 1991 al 15 giugno 1996 ricopr\u00ec l'ufficio di prefetto della Congregazione per il clero. Fu nel contempo anche presidente della Pontificia commissione per i beni culturali della Chiesa.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 28 giugno 1991. Il 17 marzo 2000 usc\u00ec dal novero dei cardinali elettori e divenne cardinale non elettore per il compimento degli 80 anni d'et\u00e0.\nSi spense il 9 marzo 2012 all'et\u00e0 di 91 anni al Medical Center di San Juan City, a seguito di scompensi multipli dopo un ricovero di una settimana.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058722", "revid": "108678", "url": "https://it.wikipedia.org/wiki?curid=1058722", "title": "Monumento della Pace di Hiroshima", "text": ""}
{"id": "1058726", "revid": "287204", "url": "https://it.wikipedia.org/wiki?curid=1058726", "title": "Ban Johnson", "text": "Fu il primo presidente e fondatore della American League of Base Ball Clubs e mantenne la carica dal 1901 al 1912.\nPresidente in precedenza della Western League, Johnson \u00e8 ricordato per le sue battaglie contro l'organizzazione della National League, colpevole secondo lui di ridurre il baseball a semplice intrattenimento maschile, lontano dalle famiglie e dalle donne. Fin dai primi anni di attivit\u00e0 la sua lega, la Western League si impose alla attenzione non solo quale migliore tra le minor league, ma anche quale pi\u00f9 corretta e meno rude delle altre leghe di baseball.\nJohnson cap\u00ec in fretta che la riduzione da dodici ad otto squadre della National League avrebbe lasciato orfane di franchige professionistiche alcune citt\u00e0 in cui il baseball era molto diffuso come Baltimora, Cleveland e Washington e ne approfitt\u00f2, estendendo i confini territoriali della propria lega e trasformandola in lega nazionale.\nAltra intuizione di Johnson che fece la fortuna della neonata American League fu la volont\u00e0 di collocare delle squadre in citt\u00e0 che gi\u00e0 avevano una squadra come Boston, Chicago e soprattutto New York, in modo tale da concorrere apertamente con la National League e vedersi a breve riconosciuto il titolo di \"major league\"\nJohnson mor\u00ec all'et\u00e0 di 67 anni a St. Louis, nel Missouri. \u00c8 stato ammesso nella Baseball Hall of Fame nel 1937, come uno dei membri fondatori."}
{"id": "1058728", "revid": "322321", "url": "https://it.wikipedia.org/wiki?curid=1058728", "title": "Simon Ignatius Pimenta", "text": "Biografia.\nNacque a Marol il 1\u00ba marzo 1920.\nFu ordinato sacerdote a Bombay il 21 dicembre 1949.\nIl 5 giugno 1971 papa Paolo VI lo elesse vescovo titolare di Bocconia ed ausiliare di Bombay. Ricevette l'ordinazione episcopale il 29 giugno dello stesso anno dal cardinale Valerian Gracias.\nIl 26 febbraio 1977 fu nominato arcivescovo coadiutore di Bombay. L'11 dicembre dell'anno successivo divenne arcivescovo della capitale indiana. Mantenne l'incarico fino all'8 novembre 1996, quando gli succedette l'arcivescovo Ivan Dias.\nPapa Giovanni Paolo II lo elev\u00f2 alla dignit\u00e0 cardinalizia nel concistoro del 28 giugno 1988. Il 1\u00ba marzo 2000 perse il diritto al voto nel futuro conclave per il raggiungimento degli 80 anni d'et\u00e0.\nDal 1982 al 1988 presiedette la Conferenza Episcopale Indiana e, dal 1993 al 1997, quella Latina Indiana.\nSi spense a Mumbai il 19 luglio 2013 all'et\u00e0 di 93 anni. \u00c8 sepolto nel cimitero della chiesa di San Giovanni Evangelista di Marol.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058731", "revid": "124577393", "url": "https://it.wikipedia.org/wiki?curid=1058731", "title": "Stefano Torossi", "text": "Biografia.\nHa effettuato studi classici di contrabbasso al conservatorio di Roma.\nDal 1957 al 1959, grazie ad una borsa di studio, si trasferisce negli Stati Uniti, dove studia presso il Williams College di Williamstown, in Massachusetts e Brandeis University a Boston.\nMusica.\nTornato in Italia, si iscrive alla SIAE, entra nel gruppo The Flippers e con loro suona il contrabbasso dal 1959 al 1961.\nAbbandonato il complesso, inizia l'attivit\u00e0 di compositore per la RAI e per il cinema, scrivendo numerosi commenti sonori e musicali per rubriche, filmati e documentari di ogni genere. Nel 1969 cura le musiche per il film \"Italiani! \u00c8 severamente proibito servirsi della toilette durante le fermate\", pellicola in cui recita anche una parte.\nScrive anche canzoni per altri artisti, come ad esempio \"Noi e gli altri\", incisa dai Camaleonti.\nCome musicista ha realizzato molti dischi di musica strumentale, pubblicati da Fonit Cetra, RCA, Carosello, Raitrade. Flippermusic, Cobra, e altre case discografiche: da ricordare l'album \"Feelings\", pubblicato nel 1986 dall'etichetta Costanza Records (distribuita dalla Carosello) e ripubblicato dalla Easy Tempo nel 1998, con una copertina psichedelica piena di colori che ben rappresenta il contenuto musicale, che \u00e8 un originale connubio tra la musica psichedelica anni '60 ed il funky alla Motown.\n\u00c8 stato, inoltre, anche autore di jingle pubblicitari.\nNel 2001 e nel 2002 ha composto ed arrangiato, insieme a Claudio Passavanti e Valeria Nicoletta, i brani dei due cd \"Spiritual experiences\" e \"Mirages\", pubblicati da Rai Trade e da New Team.\nCinema.\nOltre al gi\u00e0 citato film di Vittorio Sindoni, Torossi ha anche recitato, nel corso degli anni, in pellicole in cui non era coinvolto come musicista, ma solo come interprete, tra cui \"In silenzio\" del 1985 e *\"D'Annunzio\" del 1986.\nNel 2010 \u00e8 attore protagonista nell'opera prima di Francesco D'Ascenzo, \"Rughe\". Alla realizzazione del film partecipano altri personaggi noti della cultura italiana tra cui Lelio Luttazzi, Ugo Gregoretti, Roberto Pregadio, Franco De Gemini e Fabio Fabor.\nNell'estate del 1971 ha condotto in TV il programma di cartoni animati \"Il Raccontafavole\".\nTraduzioni.\nPesonalit\u00e0 eclettica, Torossi ha anche raggiunto una certa notoriet\u00e0 come traduttore, negli anni sessanta, dapprima (dall'italiano in inglese) di alcune note di retrocopertina di dischi per lo pi\u00f9 jazzistici pubblicati dalla RCA Italiana, e poi, viceversa, di alcuni volumi della collana di fantascienza Urania, pubblicata dalla Mondadori (attivit\u00e0 sicuramente facilitata dai suoi due anni di permanenza negli Stati Uniti e dall'essere fratellastro di Lionello Torossi, uno dei pionieri della fantascienza in Italia); tra i tanti romanzi tradotti \"Deserto d'acqua\" di James Ballard e \"Camminavano come noi\" di Clifford D. Simak. In seguito ha tradotto anche l'autobiografia di Charlie Mingus, \"Peggio di un bastardo\", e altre opere di argomento musicale."}
{"id": "1058733", "revid": "1305772", "url": "https://it.wikipedia.org/wiki?curid=1058733", "title": "Riduzione del danno", "text": "La riduzione del danno \u00e8 un insieme di strategie, politiche sociali e azioni messe in atto dai servizi sanitari, dalle associazioni e dagli individui per ridurre le conseguenze (fisiche e sociali) negative associate ad alcuni tipi di comportamenti, legali o illegali.\nSi tratta di una strategia di intervento nata per arginare il propagarsi di malattie infettive tra i consumatori di sostanze illecite per via endovenosa, e in seguito, data la sua efficacia, si \u00e8 allargata anche ad ambiti diversi da quello delle sostanze stupefacenti, includendo ad esempio l'alcol, il tabacco, la prostituzione, le malattie sessualmente trasmissibili.\nDescrizione generale.\nLa riduzione del danno si basa, fondamentalmente, su due pratiche: in primo luogo, la distribuzione di materiale sterile gratuito (siringhe, tamponi, acque) ai tossicodipendenti, incentivando la restituzione, da parte di questi, delle siringhe usate: negli anni ottanta la principale causa di infezione da HIV o epatiti nella popolazione tossicodipendente era costituita dallo scambio di sirighe infette; in secondo luogo, sulla promozione della prevenzione mediante il passaggio di informazioni attraverso i diretti interessati (educazione tra pari o peer education). Tali pratiche si svolgono solitamente in strutture preposte fisse (dette \"drop-in\") o mobili (camper o autobus che raggiungono i luoghi di consumo). La particolare modalit\u00e0 attraverso cui questi servizi accolgono l'utenza \u00e8 definita come \"bassa soglia\" .\n\u00c8 sottinteso che alla base di questa strategia deve sussistere quantomeno la non discriminazione dei consumatori di sostanze, se non l'accettazione del consumo.\nLe politiche di riduzione del danno sono oramai entrate a pieno titolo nei quattro pilastri che determinano dal 1994 le politiche europee sulle droghe (lotta al narcotraffico, prevenzione, cura e riabilitazione, riduzione del danno), anche se non sono accettate in egual misura in tutti i paesi dell'Unione europea. A livello medico ed epidemiologico l'efficacia di questo modello di intervento \u00e8 stata ampiamente dimostrata, cos\u00ec come \u00e8 dimostrato l'alleggerimento del peso del fenomeno della tossicodipendenza a livello di costi sociali.\nNell'ambito della riduzione del danno rientrano varie altre pratiche. Tra le pi\u00f9 controverse si annoverano le cosiddette \"Consumption room\" (o narcosale, o shooting room, o drug user room: hanno spesso nomi diversi a seconda dei contesti): si tratta di strutture in cui i tossicodipendenti possono usare la sostanza sotto costante controllo medico, il che riduce notevolmente il rischio di overdose oltre che di infezione, e facilita, eventualmente, l'aggancio del tossicodipendente che intende entrare in terapia da parte dei servizi preposti.\nEsistono strutture del genere in Australia, Canada, Germania, Inghilterra, Norvegia, Paesi Bassi, Polonia, Slovenia, Spagna e Svizzera. Alcune funzionano a regime, altre solo in via sperimentale. Il dibattito sulla loro efficacia \u00e8 tuttora aperto: nonostante i riscontri scientifici appaiano positivi, la comprensibile avversione morale ed etica di parte dell'opinione pubblica e degli esponenti politici ne frena la diffusione. \nA livello internazionale, tra i principali avversari della riduzione del danno e delle sale di iniezione sono proprio gli enti ONU che si occupano di contrastare il narcotraffico e il consumo di sostanze (UNODC, United Nation Office fo Drugs and Crime, e UNDCP, United Nation international Drug Control Programme).\nPrincipi.\nLe filosofie, le idee e le posizioni politiche che argomentano e sostengono la riduzione del danno nelle sue varie forme sono molto variegate, fatta salva la base comune descritta sopra. Presentiamo qui tre \"tipi ideali\", ma la realt\u00e0 \u00e8 fatta di sfumature.\nEsistono poi almeno due approcci metodologici nell'ambito della riduzione del danno e della bassa soglia.\nQuello detto \"latino\", perch\u00e9 caratteristico dei paesi dell'Europa del Sud o che comunque affacciano sul Mediterraneo, vede nella riduzione del danno non solo un modello di intervento che risponde ad un'emergenza, ma anche (in alcuni casi soprattutto) una modalit\u00e0 attraverso cui \u00e8 possibile entrare in contatto con persone che, a causa dell'estrema situazione di marginalit\u00e0 in cui vivono, non sono in grado di entrare in relazione con i servizi socio-sanitari \"istituzionali\"; In questa prospettiva la riduzione del danno diviene anche il \"primo passo\" verso un (eventuale) reinserimento sociale.\nL'approccio detto \"anglosassone\", invece, si attesta maggiormente sulla risposta immediata all'emergenza, poggiandosi su un'impostazione pi\u00f9 medico-sanitaria che sociale. L'obbiettivo primario \u00e8 la riduzione del danno in senso stretto, dunque la fornitura di strumenti fisici (materiale sterile) e teorici (informazione e prevenzione) utili allo scopo. La presa in carico in questa impostazione \u00e8 considerata un'eventualit\u00e0 da affrontare, pi\u00f9 che una possibilit\u00e0 da cogliere.\nUso responsabile delle sostanze.\nPer uso responsabile delle sostanze si considera l'attitudine verso la riduzione di tutti i possibili rischi e la massimizzazione dei benefici associati all'uso di una sostanza psicoattiva. Si applica ovviamente anche all'uso di sostanze psicoattive legali come l'alcol etilico. Data la volont\u00e0 di una persona di assumere una sostanza, i principi generali di riduzione del danno pi\u00f9 comunemente raccomandati sono:\nL'impegno del Partito Radicale per l'istituzione delle narcosale.\nIl Partito Radicale di Marco Pannella s'\u00e8 sempre battuto nel corso dei decenni per l'introduzione in Italia delle narcosale.\nIn particolare l'Associazione Radicale Aglietta di Torino ha portato avanti negli anni 2006, 2007 e 2008 un'intensa campagna per l'apertura d'una narcosala nel capoluogo piemontese.\nIn collaborazione con il regista torinese Alessandro Orsi, \u00e8 stato inoltre realizzato un videoclip esplicativo sull'efficacia delle \"narcosale\"."}
{"id": "1058736", "revid": "250936", "url": "https://it.wikipedia.org/wiki?curid=1058736", "title": "Uccelli accidentali in Europa", "text": ""}
{"id": "1058737", "revid": "287204", "url": "https://it.wikipedia.org/wiki?curid=1058737", "title": "Stefano II Ghattas", "text": "Biografia.\nNato nel 1920, \u00e8 entrato nel seminario minore del Cairo nel 1929, ha compiuto gli studi classici presso un collegio dei Gesuiti al termine dei quali, nel 1938, si \u00e8 trasferito a Roma dove ha conseguito la laurea in Filosofia e Teologia presso il Collegio di Propaganda Fide. Sempre a Roma \u00e8 stato ordinato sacerdote il 25 marzo 1944.\nRientrato in Egitto \u00e8 stato nominato professore di Filosofia e Teologia dogmatica presso il seminario maggiore di Tahta. Nel 1952, essendo entrato nell'ordine dei Lazzaristi, si \u00e8 trasferito a Parigi per il noviziato. Al termine del noviaziato \u00e8 stato trasferito in Libano dove \u00e8 rimasto per sei anni. Rientrato nel suo paese natale, \u00e8 stato economo e, successivamente, superiore del suo ordine.\nEletto vescovo di Luxor dal sinodo della chiesa cattolica copta l'8 maggio 1967, \u00e8 stato ordinato vescovo dall'allora patriarca copto Stefano I Sidarouss il successivo 9 giugno; ha preso possesso dell'eparchia il 16 giugno.\nIl 24 febbraio 1984 \u00e8 stato nominato amministratore apostolico del patriarcato copto e, dopo le dimissioni di St\u00e9phanos I Sidarous, \u00e8 stato eletto dal sinodo Patriarca di Alessandria dei Copti.\nil 9 giugno 1986; ha scelto il nome di Stefano in segno di continuit\u00e0 con il suo predecessore. Con l'elezione a patriarca ha acquisto il titolo di \"Sua Beatitudine\". Papa Giovanni Paolo II ha confermato la sua elezione il successivo 23 giugno concedendogli la comunione ecclesiastica.\nLo stesso Papa Giovanni Paolo II lo ha innalzato alla dignit\u00e0 cardinalizia nel concistoro del 21 febbraio 2001.\nIl 27 marzo 2006 il sinodo della chiesa copta ha accettato la sua rinuncia al patriarcato. Da quella data \u00e8 quindi patriarca emerito di Alessandria dei Copti.\n\u00c8 morto al Cairo il 20 gennaio 2009, quattro giorni dopo il compimento del suo 89\u00ba compleanno. \u00c8 sepolto nella cattedrale di Nostra Signora d'Egitto ad Alessandria d'Egitto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058738", "revid": "729019", "url": "https://it.wikipedia.org/wiki?curid=1058738", "title": "Sant'Erasmo (Venezia)", "text": "Sant'Erasmo \u00e8 un'isola della laguna Veneta settentrionale, la seconda per estensione dopo Venezia. Si trova al centro di un ideale triangolo formato da Murano, Burano e Punta Sabbioni.\nAppartiene alla municipalit\u00e0 di Venezia-Murano-Burano del comune di Venezia. La popolazione residente ammonta a meno di 700 unit\u00e0 in progressiva diminuzione, evidenziando una tendenza demografica negativa in linea con il centro storico e le altre isole della laguna..\nDescrizione.\nLa particolare posizione insulare e la natura fertile dei terreni ne hanno determinato il suo carattere agrario-lagunare.\nGi\u00e0 alla fine del Cinquecento Francesco Sansovino nella sua opera \"Venetia, citt\u00e0 nobilissima et singolare\", si riferiva a Sant'Erasmo come a un'isola ricca di orti e vigneti che riforniva \"alla citt\u00e0 copia di herbaggi, e di frutti, in molta abbondanza e perfetti\".\nL'isola conserva a tutt'oggi una vocazione agricola (tipiche primizie sono le \"castraure\", carciofini colti precocemente) e per questo viene considerata l\u2019\"Orto di Venezia\". Il carciofo violetto di Sant'Erasmo \u00e8 una variet\u00e0 di carciofo incluso tra i prodotti agroalimentari tradizionali italiani. Tenero, carnoso, allungato, spinoso e dalle bratte violette, si coltiva nella laguna di Venezia, in particolare su quest'isola, ma anche a Mazzorbo e Lio Piccolo.\n\u00c8 raggiungibile, con collegamenti orari, sia da Venezia (Fondamente Nuove) sia da Cavallino Treporti con la linea 13 dei vaporetti Actv. \u00c8 una delle poche isole in cui transitano autovetture.\nStoria.\nLa prima notizia di Sant'Erasmo compare nel \"De administrando imperio\" di Costantino VII Porfirogenito, redatta nella prima met\u00e0 del X secolo: nell'opera \u00e8 contenuto un elenco delle localit\u00e0 del ducato di Venezia (ancora formalmente dipendente da Bisanzio), tra cui \u00e8 citato il \"Litoumagk\u00e8rses\". Che si tratti effettivamente del lido di Sant'Erasmo, \u00e8 confermato dal \"Chronicon Gradense\" del 1032, in cui si parla del \"Litus Mercedis\" con la sua chiesa dedicata ai santi Ermete ed Erasmo.\nL'intitolazione a due santi protettori dei naviganti non \u00e8 casuale. Prima che il litorale del Cavallino raggiungesse le dimensioni attuali, con la formazione di punta Sabbioni, l'isola rappresentava a sua volta uno dei litorali che dividevano la laguna dal mare Adriatico. Posta tra le imboccature di San Nicol\u00f2 e Treporti, nel medioevo ebbe una certa importanza quale localit\u00e0 portuale a servizio di Torcello e Murano. Nello stesso periodo ha inizio la sua vocazione agricola, con l'assegnazione di appezzamenti a monasteri (San Giorgio Maggiore, San Zaccaria) e a famiglie patrizie.\nIn seguito la localit\u00e0 cominci\u00f2 a decadere: in primo luogo a causa del mutevole ambiente lagunare che, come gi\u00e0 detto, port\u00f2 all'allungamento del litorale del Cavallino verso ovest, trasformando il litorale di Sant'Erasmo in un'isola lagunare; inoltre, per lo sviluppo di Venezia a scapito dei centri periferici, che port\u00f2 a valorizzare le vie d'acqua al servizio di quest'ultima.\nPersa ogni importanza strategica, Sant'Erasmo conferm\u00f2 invece la sua vocazione agricola, fondamentale per soddisfare il fabbisogno alimentare di Venezia. Va precisato che all'epoca la popolazione stabile era molto scarsa e che la gran parte dei braccianti era perlopi\u00f9 costituita da giornalieri o stagionali. Sul finire del Settecento si assist\u00e9 a un ulteriore assottigliamento dei residenti (meno di sessanta abitanti nel 1780, ridotti a 37 alla vigilia della caduta della Serenissima); questo a causa sia dell'indigenza che affliggeva gli abitanti, sia dalle periodiche epidemie, in particolare di malaria. La cura delle anime era affidata a uno o due religiosi dipendenti dalla parrocchia del duomo di Murano, che officiavano nell'antica chiesa di Sant'Erasmo (sorgeva all'estremit\u00e0 nordoccidentale, di fronte al Lazzaretto Nuovo).\nDopo la fine della Repubblica, con l'avvento dei Francesi e degli Austriaci, Sant'Erasmo e le localit\u00e0 contigue furono coinvolte nell'erezione di opere militari (forti, batterie, depositi) a difesa della Laguna, in particolare per controllare gli accessi al porto di San Nicol\u00f2.\nL'aumento demografico verificatosi nel corso dell'Ottocento port\u00f2 nel 1841 all'erezione di una nuova chiesa in posizione pi\u00f9 centrale - quella antica era stata demolita nel 1813. Nel 1926 si ebbe l'istituzione della parrocchia e nel 1929 la costruzione della chiesa attuale.\nMonumenti e luoghi d'interesse.\nLa torre Massimiliana \u00e8 una struttura a pianta circolare eretta fra il 1843 e il 1844 sulla estrema punta meridionale dell'isola di Sant'Erasmo, sopra le fondamenta di un precedente forte francese. Circondata da un fossato e da un argine poligonale irregolare venne posta a difesa della bocca di porto di Lido. Voluta dall'arciduca Massimiliano d'Austria \u00e8 rimasta l'unico esempio, per tipologia, ancora esistente in Italia.\nUtilizzata durante il secondo conflitto mondiale come batteria contraerea, venne occupata dalle truppe tedesche nel 1943. Nell'aprile 1945 i tedeschi in ritirata la danneggiarono seriamente nel tentativo di farla saltare in aria. Usata nel dopoguerra come alloggio precario dagli sfollati \u00e8 stata in seguito adibita a magazzino agricolo per cadere, alla fine degli anni novanta, in uno stato di totale abbandono.\nIl suo recupero, avvenuto nel 2004 su progetto degli architetti Cappai e Segantini, deve essere inserito nel quadro pi\u00f9 generale di interventi di valorizzazione dell'isola di Sant'Erasmo voluto dal Comune di Venezia. Attualmente ospita mostre d'arte e di fotografia ed eventi culturali.\nLa chiesa del Cristo Re fu consacrata nel 27 ottobre 1929, poco dopo l'istituzione della parrocchia di Sant'Erasmo (1926). Progettata da Brenno Del Giudice, \u00e8 a tre navate. Degna di nota \u00e8 la facciata che degrada dal centro ai lati secondo segmenti verticali segnati da lesene e movimentati nella parte superiore da elementi curvilinei. All'interno \u00e8 conservato un \"Martirio di Sant'Erasmo\", della scuola del Tintoretto.\nFeste tradizionali e sagre paesane.\nDurante le feste paesane, Sant'Erasmo dismette il suo abito tranquillo e appartato per trasformarsi in un vivace borgo lagunare capace di attrarre numerosi visitatori.\nLa visita dell'isola prevede piacevoli passeggiate fra campi e vigne con meta finale alla piazza della Chiesa dove le specialit\u00e0 orticole vengono offerte alla degustazione e alla vendita. Il programma delle feste \u00e8 sempre molto ricco di manifestazioni culturali, sportive e musicali.\nFesta del mosto, la prima o seconda domenica di ottobre, si volge una apprezzata manifestazione dedicata al mosto. Si tratta in realt\u00e0 di \"torbolino\", vino tratto da uve bianche, non totalmente fermentato, torbido, leggermente frizzante e amabile.\nFesta di Cristo Re, santo patrono, la prima domenica di giugno, presso la piazza del paese.\nBefana (6 gennaio), nella quale alle cinque della sera si brucia un \"berolon\" (fal\u00f2) eretto a pochi passi dalla piazza; si offrono ai presenti frittelle, dolcetti e vin brul\u00e9.\nFesta del carciofo violetto, con degustazione e vendita dei prodotti locali e dimostrazioni dei diversi modi di cucinare il carciofo; si svolge nella seconda domenica di maggio presso la Torre Massimiliana. Bench\u00e9 sia di recente istituzione l'evento sta trovando molti estimatori."}
{"id": "1058739", "revid": "31886", "url": "https://it.wikipedia.org/wiki?curid=1058739", "title": "Regione di Qostanay", "text": "La regione di Qostanay (kazako, \u049a\u043e\u0441\u0442\u0430\u043d\u0430\u0439 \u043e\u0431\u043b\u044b\u0441\u044b \"Qostanay obl\u0131s\u0131\"; russo, \u041a\u043e\u0441\u0442\u0430\u043d\u0430\u0439\u0441\u043a\u0430\u044f \u043e\u0431\u043b\u0430\u0441\u0442\u044c \"Kostanajskaja oblast' \") \u00e8 una regione del Kazakistan, situata nella parte settentrionale del Paese ai confini con la Russia (\"oblast' \"di Orenburg, \u010celjabinsk e Kurgan); confina inoltre con le regioni di Qara\u01e7andy, del Kazakistan Settentrionale e di Aqmola.\nL'attuale territorio della regione deriva dalla fusione dei due precedenti \"oblast' \"di Kustanay e Turgay, ereditati dalla divisione amministrativa del periodo sovietico.\nIl territorio regionale si estende per circa 600 chilometri in direzione nord-sud; si estende, per la parte meridionale, nella zona del Turgaj, comprendendo la zona detta \"Porta del Turgaj\" che la separa dai bassopiani steppici o semidesertici del Kazakistan centrale, dell'Uzbekistan occidentale e del Turkmenistan; anche il clima manifesta caratteristiche pi\u00f9 \"meridionali\", in termini di temperature medie estive pi\u00f9 alte e consistente aridit\u00e0. La parte settentrionale della regione ha invece caratteri pi\u00f9 vicini a quelli tipici siberiani; le estati meno calde, con temperature medie intorno ai 20 \u00b0C, e le precipitazioni lievemente maggiori quantitativamente (circa 300 mm) fanno s\u00ec che la vegetazione sia pi\u00f9 ricca, comparendo in qualche caso anche macchie di conifere ().\nNella regione si trovano le sorgenti del fiume Tobol (kazako \"Tobyl\"), affluente dell'Irty\u0161.\nLa popolazione \u00e8, come in tutto il Paese, molto scarsa (densit\u00e0 5 abitanti/km2). Il capoluogo \u00e8 la citt\u00e0 di Qostanay, che passa di poco i 220.000 abitanti; altre citt\u00e0 di discreta dimensione e importanza sono Rudnyj e Arqalyq, ex capoluogo della regione del Turgaj.\nDistretti.\nLa regione \u00e8 suddivisa in 16 distretti (\"audan\") e 4 citt\u00e0 autonome (\"qalasy\"): Arqalyq, Lisakovsk, Qostanay e Rudnyj.\nI distretti sono:"}
{"id": "1058743", "revid": "1318658", "url": "https://it.wikipedia.org/wiki?curid=1058743", "title": "Serie A 1946-1947 (pallacanestro maschile)", "text": "La Serie A maschile FIP 1946-1947 \u00e8 stata la venticinquesima edizione del massimo campionato italiano di pallacanestro. In tutti i turni: le vittorie valgono 2 punti, la sconfitta 0, il pareggio vale 1 punto.\nSi rinuncia ancora alla suddivisione delle 41 squadre iscritte in categorie a girone unico, preferendo optare ancora per un campionato \"unico\" a gironi su base geografica.\nVengono formati 9 gironi di quattro o cinque squadre. Le vincenti accedono direttamente ai quattro gruppi di semifinale ognuno di tre squadre, mentre le seconde classificate si giocano i restanti 3 posti in altrettanti gironi di spareggio.\nLe quattro vincitrici dei gironi di semifinale si giocano lo scudetto finale in un girone all'italiana ad andata e ritorno.\nNota generale: Nel quadro della riforma dei campionati FIP, tutte le squadre qualificate alla fase di semifinale acquisiscono il diritto alla nuova Serie A 1947/48, che sar\u00e0 a due gironi di 8 squadre ciascuno e fase finale. Mentre tutte le \"non qualificate\" acquisiscono il diritto di ammissione nella nuova Serie B 1947/48.\nGirone di qualificazioni.\nLe seconde classificate vengono raggruppate in 3 ulteriori gironi, dai quali le prime vengono promosse ai gironi di semifinale.\nGirone A.\nConcentramento organizzato a Genova Nervi\nGirone B.\nConcentramento organizzato a Venezia\nGirone C.\nConcentramento organizzato a Bari\nVerdetti.\n---- Ammesse di diritto alla Serie A 1947/48\n----Ripescate nella Serie A 1947/48"}
{"id": "1058744", "revid": "287204", "url": "https://it.wikipedia.org/wiki?curid=1058744", "title": "Tom\u00e1\u0161 \u0160pidl\u00edk", "text": "Biografia.\nNacque a Boskovice, diocesi di Brno, Moravia, il 17 dicembre 1919.\nFu ordinato sacerdote il 22 agosto 1949 nella Compagnia di Ges\u00f9.\nConsegu\u00ec il dottorato in Sacra Teologia a Roma nel 1955 presso il Pontificio Istituto Orientale.\nFu direttore spirituale presso il Pontificio Collegio Nepomuceno dal 1951 al 1989 e, per pi\u00f9 di quarant'anni, docente presso la Pontificia Universit\u00e0 Gregoriana e il Pontificio Istituto Orientale a Roma.\nNell'anno accademico 1989-1990 \u00e8 divenuto professore emerito.\nNel 1991 entr\u00f2 a far parte dell'\u00e9quipe del Centro di Studi e Ricerche \"Ezio Aletti\" di Roma.\nFu creato cardinale diacono da papa Giovanni Paolo II nel concistoro del 21 ottobre 2003.\nChiese ed ottenne la dispensa dall'ordinazione episcopale, in deroga a quanto richiesto dal Codice di Diritto Canonico.\nFu autorevole conoscitore della spiritualit\u00e0 cristiana orientale.\nIn occasione del suo 90\u00ba compleanno papa Benedetto XVI concelebr\u00f2 con lui una santa messa nella cappella \"Redemptoris Mater\", \"capolavoro nato dalle mani di padre Marko Ivan Rupnik e dal pensiero di Tom\u00e1\u0161 \u0160pidl\u00edk\".\nMor\u00ec a Roma, nel Centro Aletti, alle 21 del 16 aprile 2010, all'et\u00e0 di 90 anni.\nLe esequie si sono tenute il 20 aprile alle ore 11.30 all'Altare della Cattedra della Basilica di San Pietro. La santa messa \u00e8 stata celebrata dal cardinale Angelo Sodano, decano del Collegio Cardinalizio. Al termine della celebrazione eucaristica, il Santo Padre Benedetto XVI ha rivolto la sua parola ai presenti e ha presieduto il rito dell\"'ultima commendatio\" e della \"valedictio\". Dopo altre due cerimonie tenutesi ad Olomouc e a Velehrad, il 30 aprile \u00e8 stato sepolto nella cappella reale della basilica dell'Assunta e San Cirillo e Metodio a Velehrad."}
{"id": "1058745", "revid": "248219", "url": "https://it.wikipedia.org/wiki?curid=1058745", "title": "Boston Somersets", "text": ""}
{"id": "1058746", "revid": "122458585", "url": "https://it.wikipedia.org/wiki?curid=1058746", "title": "Via Faenza", "text": "Via Faenza \u00e8 una via del centro storico di Firenze che va da Piazza Madonna degli Aldobrandini (davanti alle Cappelle Medicee di San Lorenzo) al Viale Filippo Strozzi, in particolare alla Fortezza da Basso. \nStoria ed edifici principali.\nAnticamente la via era lunga circa la met\u00e0, solo fino a via Nazionale, e si chiamava \"Via di Porta a Faenza\" perch\u00e9 terminava con l'omonima porta nelle mura duecentesche. A sua volta la porta non prendeva il nome da una strada verso la citt\u00e0 romagnola, ma dal monastero, proprio su questa strada, delle monache vallombrosane faentine, fondato dalla stessa santa Umilt\u00e0. Il monastero venne soppresso verso il 1534, quando venne costruita la Fortezza da Basso che ne richiese la demolizione, mentre alle monache venne dato in sostituzione il convento di San Salvi.\nLa via \u00e8 rimasta comunque caratterizzata dalla presenza religiosa. Davanti a Via Bernardo Cennini esiste ancora la chiesa di San Giuliano, gi\u00e0 appartenuta a un omonimo monastero femminile consacrato nel 1585 e soppresso nel 1808. Oggi ha riacquistato la sua funzione religiosa ospitando la Casa Generalizia della Congregazione delle Figlie Povere di San Giuseppe Calasanzio.\nPoco distante, il grande ex-Educandato di Fuligno, gi\u00e0 convento di Sant'Onofrio, occupa una lunga parte del lato nord della via con le sue due cappelle dal tipico tetto a capanna. Fondato verso il 1300 ha subito numerosi ammodernamenti nei secoli. Oggi l'edificio \u00e8 conosciuto perch\u00e9 ospita il Museo del Cenacolo del Perugino, gi\u00e0 nel refettorio del convento.\nIl palazzetto chiamato \"Villa Strozzi\" fu abitato dal segretario diplomatico Alphonse de Lamartine, che vi ospit\u00f2 Stendhal nel 1828, quando il grande romanziere francese stava scrivendo \"Il rosso e il nero\". Proprio dalla visita di Stendhal a Firenze fu nominata la cosiddetta Sindrome di Stendhal.\nQuasi all'angolo con Via Nazionale si trova un grande tabernacolo affrescato entro una cornice di pietra serena, con la \"Madonna col bambino, San Rocco, San Giuseppe, San Filippo Neri, San Carlo Borromeo e San Giovannino\" dipinto da Giovanni da San Giovanni verso il 1600.\nPassata Via Nazionale si incontra un'altra chiesa sulla destra, San Jacopo in Campo Corbolini, dall'inconsueto portico sulla facciata con arcate a tutto sesto su massicci capitelli scolpiti, risalente ai secoli XII-XIII e raro esempio di \"atrium\" medievale giunto fino ai nostri tempi. Gi\u00e0 appartenuto ai Templari e ai Cavalieri di Malta, all'interno ha un aspetto trecentesco, con un'unica navata divisa in due campate con volta a crociera. \nQuasi antistante, al numero 56, si trova il piccolo \"Cinema Ciak Atelier\", oggi chiuso, specializzato in cinema europeo e d'essai in prima visione. La sala proiezione, risalente ai primi anni '80, \u00e8 un gradevole esempio di misurate proporzioni, con sobrie ma eleganti decorazioni, ed una significativa testimonianza dell'architettura cittadina dell'epoca."}
{"id": "1058748", "revid": "248219", "url": "https://it.wikipedia.org/wiki?curid=1058748", "title": "Boston Americans", "text": ""}
{"id": "1058749", "revid": "287204", "url": "https://it.wikipedia.org/wiki?curid=1058749", "title": "Divisione Nazionale 1946-1947 (pallacanestro femminile)", "text": "Il campionato di Divisione Nazionale di pallacanestro femminile 1946-1947 \u00e8 stato il sedicesimo organizzato in Italia.\n\u00c8 stato vinto per la prima volta dal Gruppo Sportivo Bernocchi, che prevalse nel girone finale su Ambrosiana Milano, Cestistica Bolognese, Indomita Roma e Lega Nazionale Trieste.\nAl campionato si iscrissero 13 squadre che furono divise in 4 gironi, 3 composti da 3 squadre e uno solo da 4. Oltre alle squadre vincenti di ogni singolo girone la F.I.P. stabil\u00ec che anche la seconda classificata del girone composto da 4 squadre avrebbe guadagnato l'accesso al girone di finale.\nPrima fase.\nGirone 1.\nClassifica finale.\nVerdetti: Trieste ammessa al girone finale.\nGirone 2.\nClassifica finale.\nVerdetti: Cestistica Bolognese ammessa al girone finale.\nGirone 3.\nClassifica finale.\nVerdetti: Bernocchi e Ambrosiana ammesse al girone finale.\nGirone 4.\nClassifica finale.\nVerdetti: Indomita ammessa al girone finale\nBibliografia.\nGiornali"}
{"id": "1058750", "revid": "125662306", "url": "https://it.wikipedia.org/wiki?curid=1058750", "title": "Strade provinciali della provincia di Trieste", "text": "Elenco delle ex strade provinciali poste nella ex provincia di Trieste. Dal 1\u00ba luglio 2016, con la devoluzione delle competenze provinciali alla Regione in vista della futura soppressione delle province in Friuli Venezia Giulia, queste strade sono divenute di competenza regionale. Dal 1\u00ba gennaio 2018 sono di competenza di Friuli Venezia Giulia Strade; ciononostante hanno mantenuto, per un certo tempo, la vecchia numerazione e il prefisso SP, pur essendo diventate strade regionali. Ora al numero \u00e8 anteposta la sigla \"SR TS\".\nElenco.\nCon il passaggio di propriet\u00e0 dalla provincia di Trieste a Friuli Venezia Giulia Strade sono state fatte alcune modifiche ai tracciati:"}
{"id": "1058752", "revid": "1431409", "url": "https://it.wikipedia.org/wiki?curid=1058752", "title": "Catherine O'Hara", "text": "Biografia.\nHa recitato per Chris Columbus nelle vesti della madre di Kevin McCallister in \"Mamma, ho perso l'aereo\" (\"Home Alone\") e \"\" (\"Home Alone 2: Lost in New York\"), film di grande successo dei primi anni novanta.\nNel 2006 ha ricevuto il National Board of Review Award alla miglior attrice non protagonista per la sua performance in \"For Your Consideration\".\nDal 2015 al 2020 ha interpretato Moira Rose nella serie televisiva \"Schitt's Creek\" e per la sua interpretazione ha vinto quattro Canadian Screen Awards e il Premio Emmy alla migliore attrice protagonista in una serie commedia nel 2020, dopo essere stata candidata nella medesima categoria nel 2019. Si \u00e8 inoltre aggiudicata il Golden Globe per la miglior attrice in una serie commedia o musicale e il Critics' Choice Television Award nel 2021.\nDoppiatrici italiane.\nNelle versioni in italiano dei suoi lavori, Catherine O'Hara \u00e8 stata doppiata da:\nDa doppiatrice \u00e8 sostituita da:"}
{"id": "1058753", "revid": "1818647", "url": "https://it.wikipedia.org/wiki?curid=1058753", "title": "Angelo Felici", "text": "Biografia.\nDal 1934 al 1941 frequent\u00f2 i corsi di teologia e filosofia presso il Pontificio Collegio Leoniano di Anagni. Fu ordinato sacerdote nel 1942.\nDurante l'anno accademico 1941-1942 frequent\u00f2 i corsi \"Utriusque Iuris\" della Pontificia Universit\u00e0 Lateranense, conseguendo poi il dottorato in diritto canonico presso la Pontificia Universit\u00e0 Gregoriana.\nNel luglio 1945 fu chiamato da monsignor Domenico Tardini, segretario della Congregazione per gli affari ecclesiastici straordinari, a prestare il suo servizio presso l'allora Prima Sezione della Segreteria di Stato (oggi Sezione per i rapporti con gli Stati), incarico che ricopr\u00ec per circa diciannove anni.\nNel febbraio 1964, papa Paolo VI lo nomin\u00f2 sotto-segretario della Congregazione per gli affari ecclesiastici straordinari. Il 22 luglio 1967 fu eletto arcivescovo titolare di Cesariana (ricevendo l'ordinazione episcopale il 24 settembre) e nominato nello stesso tempo pro-nunzio apostolico nei Paesi Bassi, dove rimase fino al maggio 1976, quando fu nominato nunzio apostolico in Portogallo.\nIl 27 agosto 1979 fu nominato da Giovanni Paolo II nunzio apostolico in Francia. Fu prefetto della Congregazione delle cause dei santi dal luglio del 1988 al giugno del 1995, e presidente della Pontificia commissione \"Ecclesia Dei\" dal dicembre 1995 all'aprile 2000.\nGiovanni Paolo II lo cre\u00f2 e pubblic\u00f2 cardinale nel concistoro del 28 giugno 1988, del titolo dei Santi Biagio e Carlo ai Catinari, diaconia elevata \"pro illa vice\" a titolo presbiterale.\nMor\u00ec a Roma il 17 giugno 2007.\nLe esequie si sono tenute il 19 giugno alle ore 17 all'Altare della Cattedra della Basilica di San Pietro. La liturgia esequiale \u00e8 stata presieduta dal Santo Padre Benedetto XVI. \u00c8 sepolto nella tomba di famiglia nel cimitero di Segni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058756", "revid": "23117", "url": "https://it.wikipedia.org/wiki?curid=1058756", "title": "Trofeo della Coppa delle Fiere", "text": ""}
{"id": "1058757", "revid": "78273", "url": "https://it.wikipedia.org/wiki?curid=1058757", "title": "Post-season", "text": ""}
{"id": "1058759", "revid": "767487", "url": "https://it.wikipedia.org/wiki?curid=1058759", "title": "Donne, regole... e tanti guai!", "text": "Donne, regole... e tanti guai! (\"Georgia Rule\") \u00e8 un film del 2007 diretto da Garry Marshall.\nTra gli interpreti del film figurano Jane Fonda, Lindsay Lohan, Felicity Huffman, Dermot Mulroney, Garrett Hedlund e Cary Elwes.\nTrama.\nRachel \u00e8 una ragazza turbolenta, impreca, ha rapporti sessuali occasionali, si droga, compie piccoli furti. La madre Lilly non sa come gestirla, \u00e8 disperata a tal punto da portarla a vivere a casa di nonna Georgia, una anziana signora che ha una forte moralit\u00e0 e vive seguendo precise regole, che chiunque viva in casa sua deve rispettare (le \"Georgia rules\", da l\u00ec il titolo originale della pellicola). Proprio l'ossessione per le regole che ha Georgia portarono Lilly ad abbandonare la casa della madre quando era ancora molto giovane. Eppure ora la donna si rende conto che ci\u00f2 che serve a sua figlia Rachel \u00e8 un po' di disciplina: per tale motivo decide di affidarla alla nonna per un breve periodo.\nAppena arrivata in citt\u00e0 Rachel conosce il dottor Simon Ward, un uomo che aveva in passato avuto una relazione con sua madre, e Harlan Wilson, un giovane molto avvenente ma eccentrico e solitario. Trascorrendo il suo tempo con quest'ultimo la ragazza si attira le antipatie delle ragazze benpensanti del paese le quali, conoscendo le dicerie su di lei, la ritengono una poco di buono. Durante questo arco temporale Georgia scopre che Rachel \u00e8 stata pi\u00f9 volte violentata, da ragazzina, dal compagno di Lilly, Arnold, cos\u00ec decide di informare quest'ultima per via telefonica di ci\u00f2 che ha scoperto. Infuriata dopo un litigio, Rachel lascia la casa della nonna e si fa ospitare da Simon, dal quale \u00e8 rimasta affascinata fin dal loro primo incontro. Lilly invece, gi\u00e0 con forti problemi di alcolismo, berr\u00e0 ancor di pi\u00f9 quando, una volta venuta a trovare la figlia, Rachel le confermer\u00e0 di aver davvero subito abusi sessuali da parte del patrigno in varie occasioni.\nIl patrigno, venuto a sapere di essere stato accusato da Rachel, giunger\u00e0 anch'egli fin laggi\u00f9, in quella piccola, tranquilla e sperduta cittadina dalla mentalit\u00e0 provinciale per tentare di convincere Lilly di essere innocente e \"comprare\" il silenzio di Rachel. A questo punto la ragazza, temendo che la verit\u00e0 possa rovinare per sempre la vita di sua madre, decide di rimangiarsi tutto davanti a lei sostenendo di aver detto quelle cose solo per metterla alla prova. Successivamente va a trovare Arnold nel motel dove alloggia e lo avverte che se mai dovesse far soffrire Lilly in qualche modo dir\u00e0 a tutti la verit\u00e0 sul suo conto. Molto scossa, Rachel torna da Simon e cerca di convincerlo ad andare a letto con lei, ma l'uomo, per la prima volta, le dice di no, non volendo essere come tutti gli altri uomini che si sono approfittati di lei e della sua fragilit\u00e0.\nLilly intanto ha deciso di tornare a San Francisco con Arnold ma lungo il viaggio, mentre i due parlano, la donna gli chiede perch\u00e9 ha lasciato la Ferrari, che ama tanto, l\u00ec in citt\u00e0. Lui gli dice che l'ha lasciata a Rachel e allora Lilly capisce che Rachel diceva la verit\u00e0 e gli chiede di scendere dalla macchina. Da qui inizia una discussione fra i due che viene alla fine interrotta dall'arrivo di Rachel. Le due donne si abbracciano e riescono finalmente a ricucire il loro rapporto.\nProduzione.\nLa produzione del film venne conclusa l'11 maggio 2007.\nColonna sonora.\nLa colonna sonora originale della pellicola \u00e8 stata composta da John Debney.\nDistribuzione.\nData di uscita.\nL'edizione italiana della pellicola usc\u00ec direttamente in DVD (il 12 novembre 2008) senza passare per le sale cinematografiche.\nDivieti.\nIl film fu classificato come \"R\" (vietato ai minori di 18 anni) dalla \"Motion Picture Association of America's film-rating system\" per diversi contenuti a sfondo sessuale e per il linguaggio esplicito."}
{"id": "1058760", "revid": "2027695", "url": "https://it.wikipedia.org/wiki?curid=1058760", "title": "Irreplaceable (George Benson)", "text": "Irreplaceable \u00e8 uno degli ultimi lavori dell'artista americano George Benson, unico nel suo genere. In questo album l'artista si rimette in discussione con un sound differente da tutti gli altri. Questo album \u00e8 stato scritto appositamente per lui da Joshua Paul Thompson, il quale riesce a mescolare lo stile attuale R&amp;B al guitar personale di George Benson rendendolo cos\u00ec apprezzabile anche dal pubblico giovanile."}
{"id": "1058761", "revid": "165197", "url": "https://it.wikipedia.org/wiki?curid=1058761", "title": "Parchi nazionali", "text": ""}
{"id": "1058763", "revid": "1649409", "url": "https://it.wikipedia.org/wiki?curid=1058763", "title": "Ernesto Corripio y Ahumada", "text": "Biografia.\nNel 1976 fu nominato arcivescovo di Puebla de los \u00c1ngeles.\nFu arcivescovo di Citt\u00e0 del Messico dal 19 luglio 1977 al 29 settembre 1994.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 30 giugno 1979.\n\u00c8 mancato improvvisamente a Citt\u00e0 del Messico alle 5.30 del 10 aprile 2008 ad 88 anni a causa di un'ischemia cerebrale fulminante. \u00c8 sepolto nella cattedrale di Citt\u00e0 del Messico.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058766", "revid": "599013", "url": "https://it.wikipedia.org/wiki?curid=1058766", "title": "Anci\u00e9n r\u00e9gime", "text": ""}
{"id": "1058769", "revid": "77358", "url": "https://it.wikipedia.org/wiki?curid=1058769", "title": "Signorie", "text": ""}
{"id": "1058771", "revid": "56818", "url": "https://it.wikipedia.org/wiki?curid=1058771", "title": "Grande rivolta ebraica", "text": ""}
{"id": "1058772", "revid": "1718925", "url": "https://it.wikipedia.org/wiki?curid=1058772", "title": "Davide Brivio", "text": " \nBiografia.\nSi \u00e8 sposato a Capri l'11 giugno 2016 con Giulia Bettella.\nCaratteristiche tecniche.\n\u00c8 un terzino sinistro, forte fisicamente e dotato di un forte tiro dalla distanza.\nCarriera.\nClub.\nCresciuto nel settore giovanile dell'Atalanta, nel 2005 \u00e8 passato in compropriet\u00e0 alla Fiorentina, dove \u00e8 entrato a far parte della squadra Primavera. In due stagioni ha disputato 2 partite in Serie A con la prima squadra, esordendo in Serie A il 15 aprile 2005 nella vittoria per 3-1 contro il Treviso all'et\u00e0 di 18 anni. Rimane in viola fino all'estate 2007, collezionando soltanto un'altra presenza nell'aprile 2007.\nNell'estate 2007 viene ceduto al , con il quale ottiene 27 presenze durante tutto il campionato e concludendo con la squadra al 17\u00ba posto. Inizia la stagione 2008-2009 sempre con la maglia del , disputando con i biancorossi la prima giornata di campionato il 30 agosto 2008 da titolare, nella quale i veneti hanno perso per 1-0 contro l'. Viene ceduto il giorno seguente al Genoa in prestito.\nRimane al Genoa fino al mercato di gennaio del 2009, subentrando in una sola gara il 21 dicembre 2008 ad Anthony Vanden Borre nella vittoria contro il Chievo. Prima dell'esordio con la maglia rossobl\u00f9 aveva disputato 7 panchine nei precedenti due mesi. A gennaio fa ritorno al \nDopo un nuovo esordio con i biancorossi, avvenuto allo scadere di gara del pareggio col Parma per 1-1 del 10 gennaio 2009, colleziona altre 7 presenze nel campionato. Viene riconfermato anche per il campionato 2009-2010, dove invece \u00e8 usatissimo dai tecnici Maran e Sonetti (37 presenze)\nNell'estate 2010 viene acquistato dal Lecce, dove disputer\u00e0 due stagioni in Serie A collezionando 48 presenze e siglando 2 gol, entrambi segnati nel 2012 contro Siena e Genoa. Nell'ottobre 2011 \u00e8 invece protagonista di un autogol a favore del Cagliari. Conclude il campionato 2011-2012 con la retrocessione dei pugliesi.\nNell'estate 2012 \u00e8 ceduto per 2 milioni di euro all'Atalanta, con la quale disputer\u00e0 altre due stagioni di Serie A collezionando 43 presenze e siglando 3 reti contro Bologna e Roma nell'inverno 2013 e successivamente contro l'Udinese il 23 febbraio 2014. A fine stagione 2013-2014 \u00e8 ceduto in prestito al Verona.\nDisputa soltanto 13 presenze in campionato col Verona nella Serie A 2014-2015, tornando a fine stagione all'Atalanta. Torna a giocare il 22 novembre 2015 subentrando a Bellini nella sconfitta interna contro il Torino, disputando poi altre 13 presenze distribuite nel corso del campionato fino a maggio 2016.\nNel mercato estivo del 2016 viene acquistato dal Genoa, tornando in Liguria dopo quasi 8 anni. Nel dicembre 2016 causa di uno screzio con l'allenatore Juri\u0107 viene messo fuori rosa concludendo cos\u00ec la stagione 2016-2017 con nessuna presenza all'attivo.\nIl 31 agosto 2017 si trasferisce in prestito all'Entella; fa il suo esordio in partite ufficiali con la squadra ligure il 16 settembre 2017, giocando da titolare nella vittoria casalinga per 3-1 contro la . Sigla il suo primo gol l'8 ottobre nella vittoria per 3-0 contro il Brescia. Colleziona 20 presenze e 1 gol in Serie B e dopo la retrocessione dei biancocelesti torna al Genoa.\nSvincolato, il 15 febbraio 2019 firma un contratto fino a giugno con il .\nNel luglio seguente firma per il in Serie B.\nIl 31 gennaio firma a titolo definitivo con la Triestina in Serie C.\nNazionale.\nNel 2005 partecipa al Mondiale Under-17 in Per\u00f9. Gioca stabilmente in tutte le nazionali giovanili fino alla nazionale Under-20.\nIl 12 agosto 2009 debutta con la nazionale Under-21 nella partita amichevole Russia-Italia (3-2), disputata a San Pietroburgo. Complessivamente ha giocato 3 partite in Under-21 senza segnare nessuna rete.\nDal 10 al 12 marzo 2014 \u00e8 stato convocato dal CT della nazionale maggiore Cesare Prandelli per uno stage organizzato allo scopo di visionare giovani giocatori in vista dei Mondiali 2014.\nStatistiche.\nPresenze e reti nei club.\n\"Statistiche aggiornate al 20 maggio 2021.\""}
{"id": "1058773", "revid": "56818", "url": "https://it.wikipedia.org/wiki?curid=1058773", "title": "Rivolta di Bar Kohba", "text": ""}
{"id": "1058774", "revid": "963244", "url": "https://it.wikipedia.org/wiki?curid=1058774", "title": "Paul Joseph Pham \u00d0\u00ecnh Tung", "text": "Biografia.\nOrdinato presbitero il 6 giugno 1949, venne consacrato vescovo di B\u1eafc Ninh il 15 agosto 1963 dal cardinale Joseph Marie Trinh-nhu-Khu\u00ea.\nPer quasi tutta la durata del suo episcopato visse agli arresti domiciliari per ordine del regime comunista vietnamita.\nGli venne negato di compiere le visite pastorali che il suo mandato richiedeva nelle circa 100 parrocchie della sua diocesi. In seguito alla penuria di preti, form\u00f2 dei consigli di laici con il compito di muoversi tra le parrocchie per mantenere viva la vita religiosa. Nel periodo di prigionia si mise a tradurre in lingua l\u1ee5c b\u00e1t la vita di Ges\u00f9, i canti gospel e i fondamenti della dottrina cristiana.\n\u00c8 stato arcivescovo di Hanoi dal 23 marzo 1994 al 19 febbraio 2005, quando venne succeduto dall'arcivescovo Joseph Ng\u00f4 Quang Ki\u00eat.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 26 novembre 1994.\n\u00c8 morto in data 22 febbraio 2009 all'et\u00e0 di 89 anni. Le esequie si sono tenute il 26 febbraio nella Cattedrale di San Giuseppe ad Hanoi. \u00c8 sepolto nel pavimento della navata laterale della stessa cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058780", "revid": "1649409", "url": "https://it.wikipedia.org/wiki?curid=1058780", "title": "Giovanni Cheli", "text": "Biografia.\nNato a Torino il 4 ottobre 1918, fu osservatore permanente della Santa Sede alle Nazioni Unite dal 1973 al 1986. Il 16 settembre 1978 fu consacrato arcivescovo titolare di Santa Giusta.\nFu presidente della Pontificia Commissione per la Pastorale dei Migranti e degli Itineranti dal 18 settembre 1986 al 28 giugno 1988, quando Giovanni Paolo II ne rivide lo statuto e le competenze elevandolo a pontificio consiglio. Cess\u00f2 l'incarico il 15 giugno 1998.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 21 febbraio 1998, assegnandogli la diaconia dei Santi Cosma e Damiano.\nIl 1\u00ba marzo 2008 opt\u00f2 per l'ordine dei cardinali presbiteri e la diaconia dei Santi Cosma e Damiano fu elevata a titolo \"pro illa vice\".\n\u00c8 morto nel suo appartamento nel Palazzo di San Callisto a Roma nelle prime ore della mattina dell'8 febbraio 2013 all'et\u00e0 di 94 anni.\nLe esequie si sono tenute il 9 febbraio alle ore 17 all'Altare della Cattedra della Basilica di San Pietro. La liturgia esequiale \u00e8 stata celebrata dal cardinale Angelo Sodano, decano del Collegio Cardinalizio. Una seconda cerimonia funebre, presieduta dall'arcivescovo emerito di Torino, cardinale Severino Poletto, ha avuto luogo l'11 febbraio alle ore 9.30 nella cattedrale di Santa Maria Assunta ad Asti. La salma \u00e8 stata poi sepolta nella cripta dei vescovi della cattedrale.\nGenealogia episcopale.\nLa genealogia episcopale \u00e8:"}
{"id": "1058781", "revid": "36426", "url": "https://it.wikipedia.org/wiki?curid=1058781", "title": "Via Nazionale (Firenze)", "text": "Via Nazionale \u00e8 una via del centro di Firenze, da piazza dell'Indipendenza a largo Alinari, che si immette in piazza della Stazione.\nStoria e descrizione.\nLa strada \u00e8 relativamente recente: appare strano immaginare quella che oggi \u00e8 una delle pi\u00f9 trafficate direttrici del centro cittadino (affollata dal traffico che va verso la stazione) come una tranquilla traversa limitata tra via Guelfa e via Faenza, come appare nella pianta del Buonsignori del 1594, prima cio\u00e8 che venisse allungata fino a raggiungere il monastero di Santa Caterina d'Alessandria e poi i viali. \nLa via ha assunto la denominazione attuale solo nel 1859, prima si chiamava \"via Tedesca\" dall'attuale Largo Alinari fino a via Faenza (per via di un ospedale dei Cavalieri Teutonici); \"via di Cafaggio\" fino a via dell'Ariento; \"via di Santa Caterina\" fino a via Guelfa; \"via Della Robbia\" fino a piazza Indipendenza, poich\u00e9 proprio qui si trovava anticamente il laboratorio della celebre famiglia di scultori e ceramisti: durante degli scavi per la realizzazione di una fognatura vennero ritrovati e resti di una fornace con numerosi cocci di ceramiche malriuscite. In via Tedesca aveva sede la Compagnia dell'Assunta di via Tedesca, che dava anche il nome a un tratto di via dell'Ariento. \nNel 1864 in cima alla via venne costruito il cosiddetto \"Politeama Nazionale\" o \"Arena Nazionale\", un teatro all'aperto all'interno del giardino Franchetti. Verso la fine dell'Ottocento venne in parte coperto, mentre nel 1936 venne demolito per edificare il monumentale Cinema Rex, poi rinominato Apollo, su progetto di Nello Baroni. Chiuso da decenni il Teatro Apollo, \u00e8 adesso oggetto di un lavoro di ripristino architettonico (non ancora concluso nel 2013) che lo dovrebbe trasformare in appartamentio residenziali. \nIn via Nazionale si trovano numerosi tabernacoli, come la \"Madonna con Bambino\" contornata da un fregio in stile robbiano vicino all'angolo con via dell'Ariento, e soprattutto il grande Tabernacolo delle Fonticine, capolavoro di Girolamo della Robbia, probabilmente aiutato dal fratello Giovanni. Fu commissionato dalla \"Potenza di Belem\", una delle Potenze festeggianti fiorentine, come ricorda l'epigrafe alla base del complesso monumento. Cinque teste di cherubino versano acqua in una vasca sottostante. Un tabernacolo con San Giuseppe si trova all'angolo con via Chiara, mentre uno dedicato alla Vergine, forse di Giovanni Antonio Sogliani, si trova all'angolo con via Guelfa.\nUna lapide ricorda la riunione svoltasi in una palazzina dei Ciompi prima della loro famosa rivolta, mentre al numero 26 una targa cita il poeta veronese Aleardo Aleardi.\nNella strada passa parte del traffico diretto alla stazione di Santa Maria Novella."}
{"id": "1058784", "revid": "1748655", "url": "https://it.wikipedia.org/wiki?curid=1058784", "title": "Oenococcus oeni", "text": "Oenococcus oeni \u00e8 un batterio Gram-positivo appartenente alla famiglia delle Leuconostocaceae; rappresenta l'unica specie nota del genere Oenococcus . \n\u00c8 responsabile della fermentazione malolattica del vino.\nDescrizione.\nBacilli disposti a coppie o catenelle, gram positivi, immobili, asporigeni, anaerobi aerotolleranti, eterofermentanti (glucosio -&gt; acido D-lattico 50%min + acido acetico + alcol etilico + anidride carbonica).\nImportanza enologica.\nL'importanza di questa specie di batteri lattici \u00e8 dovuta al fatto che \u00e8 quella responsabile della fermentazione malolattica del vino. La malolattica non \u00e8 una vera fermentazione, bens\u00ec una degradazione dell'acido malico in acido L-lattico.\nQuesti microrganismi sono capaci di svilupparsi a pH relativamente bassi (pH del vino 3,5-3,7), dannosi invece per gli altri lattobacilli. Perch\u00e9 la fermentazione malolattica avvenga per\u00f2, sono necessarie alcune condizioni chimico-fisiche fondamentali: temperatura minima di 18-20 \u00b0C, concentrazione di anidride solforosa molecolare inferiore a 0,6 mg/l, concentrazione di etanolo inferiore al 10-13% v/v e assenza di residui zuccherini nel vino (che porterebbero ad una fermentazione vera e propria).\nMolte cantine preferiscono ormai inoculare il vino con ceppi selezionati di batteri malolattici che facilitano la partenza della fermentazione malolattica e garantiscono l'assenza di composti indesiderati come metaboliti secondari (per esempio le ammine biogene, tossiche).\nQuesto processo pu\u00f2 portare importanti vantaggi sui vini sia bianchi che rossi prodotti a latitudini molto alte (Reims, Bordeaux, Alsazia) che hanno un contenuto in acido malico elevato e svantaggi soprattutto per i vini bianchi o i vini base spumante aromatici (Prosecco Moscato ecc.) che maturano a latitudini pi\u00f9 basse. Nelle regioni del sud difficilmente si fa questo tipo di processo per la quasi totale assenza dell'acido malico che con le alte temperature viene degradato."}
{"id": "1058785", "revid": "120524127", "url": "https://it.wikipedia.org/wiki?curid=1058785", "title": "Avery Dulles", "text": "\u00c8 stato autore di centinaia di articoli su temi religiosi e teologici ed ha pubblicato numerosi libri.\nBiografia.\nAvery Robert Dulles \u00e8 stato un importante teologo del secolo passato. Figlio di John Foster Dulles (segretario di Stato del 34\u00ba Presidente degli Stati Uniti d'America, Eisenhower) e nipote di Allen Welsh Dulles, agente segreto statunitense, un influente direttore della Central Intelligence Agency (CIA), si convert\u00ec da adulto al cattolicesimo, e dopo divenne membro della Compagnia di Ges\u00f9. Mor\u00ec all'et\u00e0 di 90 anni, il 12 dicembre 2008, nell'ospedale della Fordham University, dove era insegnante di religione e societ\u00e0.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 21 febbraio 2001. Nell'aprile del 2008, papa Benedetto XVI, nel corso della sua visita pastorale negli Stati Uniti d'America, volle recarsi personalmente a salutarlo nella sua residenza.\nMor\u00ec a New York il 12 dicembre 2008 e fu sepolto nel cimitero gesuita di Auriesville."}
{"id": "1058793", "revid": "38120", "url": "https://it.wikipedia.org/wiki?curid=1058793", "title": "John Dorian", "text": ""}
{"id": "1058794", "revid": "1179784", "url": "https://it.wikipedia.org/wiki?curid=1058794", "title": "Michael F. Feldkamp", "text": "Vita.\nFeldkamp ha frequentato gli studi superiori al Gymnasium Carolinum di Osnabr\u00fcck e si \u00e8 diplomato nel 1982. Dal 1983 al 1989 ha studiato Storia, Teologia cattolica e Pedagogia all'Universit\u00e0 di Bonn, e tra il 1985 e il 1986 Storia della Chiesa presso la Pontificia Universit\u00e0 Gregoriana a Roma. Ha sostenuto l'esame di Stato a Bonn nel 1990 e ha ottenuto una borsa di studio nel 1986 e nel 1990/1991 presso l'Istituto Storico Germanico di Roma. Feldkamp ha conseguito il dottorato in Filosofia a Bonn nel 1992. \nDal 1993 al 1995 \u00e8 stato collaboratore scientifico presso l'archivio parlamentare del Bundestag, nel 1995/1996 assistente di Storia della Chiesa presso la Facolt\u00e0 di Teologia Cattolica dell'Universit\u00e0 di Bonn e nel 1996/1997 collaboratore scientifico presso l'Istituto di Storia Contemporanea di Monaco di Baviera. Dal 2000 \u00e8 funzionario presso il Bundestag a Berlino. Feldkamp \u00e8 redattore del \"Datenhandbuch zur Geschichte des Deutschen Bundestages\" (cronologia del Bundestag tedesco) e pubblica temi relativi all'et\u00e0 moderna e questioni di storia contemporanea. \u00c8 inoltre attivo quale scrittore di testi e Ghostwriter.\nArgomenti.\nFeldkamp \u00e8 autore di diversi saggi pubblicati in riviste universitarie, prevalentemente nei seguenti settori: diplomatica dal XVI al XVIII secolo, storia della Chiesa in Germania, storia della diplomazia, storia del parlamentarismo in Germania. \u00c8 un esperto di storia delle relazioni fra Santa Sede e Germania. Ha attirato l'attenzione a livello internazionale per essersi dedicato in particolare alle questioni del silenzio del Papa Pio XII sull'Olocausto, ponendosi in netto contrasto con le posizioni di Daniel J. Goldhagen.\nNel 2012 l'editore tedesco Wolfram Weimer ha annoverato Feldkamp, sulla base del di lui impegno scientifico-pubblicistico, fra gli \u201e800 massimi rappresentanti del cattolicesimo moderno in Germania\u201c.\nFeldkamp \u00e8 divenuto noto all'estero per i suoi contributi tesi a chiarire il rapporto tra la Chiesa cattolica ed il nazionalsocialismo. Nel suo libro dal titolo \"Pius XII und Deutschland\" (Pio XII e la Germania), pubblicato nell'anno 2000, Feldkamp persegue l'obiettivo di avvicinare un pi\u00f9 ampio numero di lettori ad un complesso livello di ricerca, staccandosi cos\u00ec dalle solite accuse o dagli scritti apologetici relativi a tale tema. Al tempo stesso fornisce la prima risposta scientificamente fondata al libro di John Cornwell dal titolo \"Hitler's Pope\". Feldkamp ha corretto le opinioni di Cornwell circa la genesi del concordato serbo del 1914 ed ha puntato l'indice su eclatanti errori di traduzione di documenti italiani sia nelle edizioni inglesi che in quelle tedesche. \nCon il suo libro intitolato \"La Chiesa indisposta di Goldhagen\" (\"Goldhagens unwillige Kirche\") Feldkamp ha contraddetto apertamente le posizioni di Daniel Goldhagen; questi aveva, secondo l'opinione di Feldkamp, ingiustamente rappresentato Papa Pio XII quale antisemita ed amico dei nazisti sulla base di pregiudizi, falsificazioni e traduzioni intenzionalmente erronee. \nFeldkamp \u00e8 stato invitato, assieme ad altri storici di fama internazionale, da Carlo Ruta a partecipare ad un dibattito intitolato \"La storia cambi passo\", apparso in un manifesto di Carlo Ruta stesso reso pubblico nel settembre del 2020. Nel manifesto Feldkamp viene presentato quale storico tedesco \"esperto di storia delle relazioni fra Santa Sede e Germania e tra i massimi rappresentanti del cattolicesimo in Germania\".\nFeldkamp \u00e8 stato accolto nel luglio 2021 nell'ordine papale di San Gregorio Magno con la carica di commendatore. L'onorificenza \u00e8 stata consegnata nella nunziatura apostolica a Berlino.\nNel gennaio del 2022 Feldkamp ha presentato in Vaticano le sue ultime ricerche su Pio XII in relazione all'olocausto, contraddicendo con prove quanto affermato da John Cornwell nel libro \"Pius XII - The Pope Who Remained Silent\" e affermando che Papa Pio XII salv\u00f2 pi\u00f9 di 15.000 ebrei dallo sterminio.\nBibliografia.\nFeldkamp ha scritto per diverse riviste scientifiche, Festschrift e collane specializzate: \"Archivum Historiae Pontificiae\"; \"Osnabr\u00fccker Mitteilungen\"; \"Quellen und Forschungen aus italienischen Archiven und Bibliotheken\"; \"R\u00f6mische Historische Mitteilungen\"; \"R\u00f6mische Quartalschrift f\u00fcr christliche Altertumskunde und Kirchengeschichte\"; \"Vierteljahrschrift f\u00fcr Sozial- und Wirtschaftsgeschichte\"; \"Festschrift Raymund Kottje\" (1992); \"Festschrift Gabriel Adri\u00e1nyi\" (2000); \"Festschrift Herman H. Schwedt\" (2000); \"Nordic Studies in Honour and Memory of Leonard E. Boyle\" (2000); \"Festschrift f\u00fcr Friedrich P. Kahlenberg\" (2000)."}
{"id": "1058801", "revid": "122235620", "url": "https://it.wikipedia.org/wiki?curid=1058801", "title": "Vaasan Palloseura", "text": "Il Vaasan Palloseura, spesso abbreviato in VPS, \u00e8 una societ\u00e0 calcistica finlandese con sede nella citt\u00e0 di Vaasa. Il club fu fondato il 26 settembre 1924 e conobbe i suoi periodi pi\u00f9 fortunati negli anni quaranta, quando si aggiudic\u00f2 due edizioni del campionato finlandese di calcio, e sul finire degli anni novanta, quando esord\u00ec nelle competizioni internazionali partecipando per due stagioni consecutive alla Coppa UEFA (1998-1999 e 1999-2000). Nella stagione 2021 gioca nella Ykk\u00f6nen, seconda divisione del campionato finlandese.\nStoria.\nFondato nel 1924 il Vaasan Palloseura partecip\u00f2 alla Mestaruussarja, la massima divisione del campionato finlandese, sin dal 1930, vincendo il campionato due volte nel giro di pochi anni, nel 1945 e nel 1948. Successivamente, negli anni sessanta e settanta il VPS altern\u00f2 campionati in prima divisione a campionati in seconda divisione, scivolando in quarta serie nel 1981 e disputando tutti gli anni ottanta in terza serie. Riusc\u00ec a risalire i livelli del calcio finlandese fino alla promozione in Veikkausliiga al termine della stagione 1994. Nel 1997 al terzo anno in Veikkausliiga il VPS conquist\u00f2 il secondo posto dietro l'HJK, distante dieci punti, risultato ripetuto anche l'anno seguente. Grazie a questi due secondi posti il VPS guadagn\u00f2 per la prima volta l'accesso alla Coppa UEFA. L'edizione 1998-1999 fu l'unica in cui riusc\u00ec a superare un turno: esord\u00ec affrontando ed eliminando al primo turno i faroesi dell'HB T\u00f3rshavn, per poi venir eliminato al secondo turno dagli austriaci del Grazer AK. Nella Coppa UEFA 1999-2000, invece, il VPS fu eliminato al turno di qualificazione dagli scozzesi del St. Johnstone. Nelle stagioni 1999 e 2000 il VPS concluse il campionato in posizioni di bassa classifica, ma vinse la Liigacup per due anni consecutivi. Il 2002 fu l'anno della retrocessione in Ykk\u00f6nen: dopo aver concluso il campionato all'undicesimo posto, fin\u00ec al settimo posto nella poule retrocessione a pari punti con il Jazz e con il KooTeePee, retrocedendo per la peggior differenza reti. Dopo tre stagioni in Ykk\u00f6nen nel 2005 riconquist\u00f2 la promozione in Veikkausliiga. Nel 2013 raggiunse nuovamente le posizioni di vertice, chiudendo il campionato al terzo posto e qualificandosi per la UEFA Europa League, risultato raggiunto anche nel 2014 con il quarto posto. Entrambe le partecipazioni alla Europa League nel 2014-2015 e nel 2015-2016 si conclusero con l'uscita al primo turno di qualificazione ad opera di squadre svedesi, il Brommapojkarna e l'AIK, rispettivamente.\nOrganico.\nRosa 2019.\nRosa e numeri come da sito ufficiale, aggiornata al 21 aprile 2019."}
{"id": "1058806", "revid": "599013", "url": "https://it.wikipedia.org/wiki?curid=1058806", "title": "Roger Grimau", "text": "Carriera.\nAlto 196\u00a0cm per 95\u00a0kg, dal 1996 al 1999 ha militato nel Joventut Badalona, mentre tra il 1999 e il 2003 ha vestito la divisa del Lleida.\n\u00c8 al Barcellona dal 2003, e con i \"blaugrana\" ha vinto un titolo della Liga ACB, una supercoppa spagnola e una Coppa del Re.\nCon la Nazionale spagnola ha conquistato la medaglia d'argento all'EuroBasket 2003 e l'oro ai Giochi del Mediterraneo 2001."}
{"id": "1058812", "revid": "767487", "url": "https://it.wikipedia.org/wiki?curid=1058812", "title": "Dietmar Hamann", "text": "Nel proprio palmar\u00e8s vanta una Champions League, ottenuta con il Liverpool nel 2005, e due Coppe UEFA, conquistate rispettivamente con Bayern Monaco e Liverpool.\nCaratteristiche tecniche.\nDi ruolo centrocampista, era una mezzala disciplinata dal punto di vista tattico. Sapeva essere pericoloso nei tiri dalla distanza anche tramite conclusioni al volo. Disponeva anche di ottimo carisma e personalit\u00e0.\nCarriera.\nClub.\nHamann trascorse la prima parte della sua carriera nel Bayern Monaco, dal 1995 al 1998), ottenendo ottimi risultati. Nel 1998 venne notato e acquistato dal Newcastle United. Dopo una sola stagione venne acquistato dal Liverpool per 8 milioni di sterline. Con il Liverpool vinse cinque titoli nel 2001, aggiudicandosi poi la Coppa di Lega inglese nel 2003 e la Champions League nel 2005. Nel giugno dello stesso anno firm\u00f2 un rinnovo contrattuale di un anno con il Liverpool, vincendo nella stagione seguente la FA Cup 2005-2006.\nDopo 7 anni con i \"Reds\" e 283 presenze e 11 reti all'attivo, nell'estate 2006 Hamann decise di cambiare squadra. Firm\u00f2 un pre-contratto con il Bolton, cambiando poi idea; il 12 luglio 2006 si accas\u00f2 al Manchester City, club che dovette pagare 400.000 sterline al Bolton come risarcimento. Il 1\u00ba luglio 2009 termin\u00f2 il contratto con il City e dopo alcuni mesi da svincolato firm\u00f2 per un anno con il Milton Keynes Dons. Terminato il contratto con il Milton Keynes Dons concluse la propria carriera di calciatore e intraprese quella di allenatore, allenando per un breve periodo lo Stockport County.\nNazionale.\nConta 10 presenze e 2 gol con la Germania Under-21, con cui esord\u00ec nel 1993. Ha giocato 59 partite e ha segnato 5 reti nella Nazionale tedesca (debutt\u00f2 nel 1997) e ha partecipato al , a Euro 2000, al e a Euro 2004. A causa della mancata convocazione al Hamann annunci\u00f2 il suo ritiro dal calcio internazionale nel maggio 2006."}
{"id": "1058815", "revid": "183694", "url": "https://it.wikipedia.org/wiki?curid=1058815", "title": "Roberto Arditti", "text": "Biografia.\nLaureato in discipline economiche e sociali all'Universit\u00e0 Bocconi di Milano, \u00e8 stato dirigente della Giovent\u00f9 Repubblicana e ha lavorato dal 1987 al 1992 nel Gabinetto del Presidente del Senato Giovanni Spadolini. \nDal 1992 al 1997 \u00e8 stato direttore delle news di RTL 102.5, rete per cui ha anche condotto la trasmissione \"L'indignato speciale\" con Andrea Pamparana e Fulvio Giuliani. Dal 1997 al 2001 e dal 2002 al 2007 \u00e8 stato uno degli autori di \"Porta a Porta\" su Rai 1.\nDurante il governo Berlusconi II, insediatosi nel 2001, \u00e8 stato portavoce del ministro dell'Interno Claudio Scajola.\nDal dicembre 2008 al gennaio 2010 \u00e8 stato direttore del quotidiano \"Il Tempo.\"\n\u00c8 stato direttore comunicazione e relazioni esterne della manifestazione Expo 2015..\nHa pubblicato diversi articoli per il quotidiano Il Foglio e le testate on line Linkiesta. \nInsegna occasionalmente all'Universit\u00e0 IULM di Milano il corso di Laboratorio di Giornalismo.\nDal 2015 al 2018 \u00e8 membro del Consiglio d'Amministrazione del Centro Studi Americani.\nNel 2016 fonda \"Kratesis Advisory Partners\".\nDa aprile 2018 \u00e8 direttore editoriale e membro del consiglio di amministrazione di \"Base Per Altezza\", societ\u00e0 che edita le testate Formiche, Formiche.net ed Airpress."}
{"id": "1058816", "revid": "1610933", "url": "https://it.wikipedia.org/wiki?curid=1058816", "title": "Fagiano orecchiuto azzurro", "text": ""}
{"id": "1058819", "revid": "51317", "url": "https://it.wikipedia.org/wiki?curid=1058819", "title": "Gunther von Hangen", "text": ""}
{"id": "1058822", "revid": "51317", "url": "https://it.wikipedia.org/wiki?curid=1058822", "title": "Gunter von Hagens", "text": ""}
{"id": "1058824", "revid": "1874410", "url": "https://it.wikipedia.org/wiki?curid=1058824", "title": "Peter Poreku Dery", "text": "Biografia.\nNato a Ko il 10 maggio 1918, fu ordinato sacerdote nel 1951.\nIl 16 marzo 1960 fu nominato vescovo di Wa.\nIl 18 novembre 1974 fu trasferito alla sede vescovile di Tamale.\nPapa Benedetto XVI lo innalz\u00f2 alla dignit\u00e0 cardinalizia nel concistoro del 24 marzo 2006.\nMor\u00ec il 6 marzo 2008 a meno di due anni dall'elevazione al cardinalato. Dopo le esequie, tenutesi nello stadio di Tamale, \u00e8 stato sepolto nella cattedrale della citt\u00e0.\nProcesso di beatificazione.\nIl 13 luglio 2013, la Congregazione per le cause dei santi ha concesso il nihil obstat affinch\u00e9 si aprisse il processo di beatificazione del cardinale Peter Poreku Dery, che da quel momento ha assunto il titolo di servo di Dio.\nIl 9 maggio 2015 inizia il processo a livello diocesano, durante il quale sono stati raccolti i documenti sulla vita e le opere del cardinale.\nNel 2016 sono state ascoltate 45 persone per dare una loro testimonianza.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1058825", "revid": "51317", "url": "https://it.wikipedia.org/wiki?curid=1058825", "title": "Gunter von Hagen", "text": ""}
{"id": "1058826", "revid": "51317", "url": "https://it.wikipedia.org/wiki?curid=1058826", "title": "Gunter Von Hagens", "text": ""}
{"id": "1058828", "revid": "51317", "url": "https://it.wikipedia.org/wiki?curid=1058828", "title": "Gunter Von Hagen", "text": ""}
{"id": "1058830", "revid": "51317", "url": "https://it.wikipedia.org/wiki?curid=1058830", "title": "Gunther Von Hagens", "text": ""}
{"id": "1058905", "revid": "51317", "url": "https://it.wikipedia.org/wiki?curid=1058905", "title": "Gunther Von Hagen", "text": ""}
{"id": "1058906", "revid": "1573940", "url": "https://it.wikipedia.org/wiki?curid=1058906", "title": "Crossoptilon mantchuricum", "text": "Il fagiano orecchiuto bruno (Crossoptilon mantchuricum ) \u00e8 una specie di uccello della famiglia dei Fasianidi originaria della Cina nord-orientale; contrariamente a quanto si potrebbe pensare, non vive nell'omonima regione dalla quale prende il nome scientifico.\nDescrizione.\nDimensioni.\nIl maschio misura 90-100\u00a0cm di lunghezza, dei quali 50-60 spettanti alla coda, per un peso di 1700-2200\u00a0g. La femmina \u00e8 leggermente pi\u00f9 piccola: 90-95\u00a0cm di lunghezza, dei quali 45-55 spettanti alla coda, per un peso di 1500-1900\u00a0g.\nAspetto.\nIn questo fagiano di grandi dimensioni, la sommit\u00e0 della testa \u00e8 ricoperta da un cappuccio di piume vellutate nere. Da sotto il mento si diparte una larga fascia bianca che continua fino alle orecchie e ricopre una piccola parte della nuca dietro di esse. Le caruncole facciali e la pelle orbitale sono di colore rosso scarlatto. Il collo \u00e8 nero con un riflesso purpureo che si fonde con il marrone del dorso e delle ali. La parte bassa del dorso, di colore binaco, delinea una transizione netta con il colore scuro di mantellina, ali e coda. La base della coda \u00e8 di colore grigio argenteo, le altre piume sono marrone scuro. I giovani sono chiazzati di marrone e indossano la livrea degli adulti solo a partire dai cinque mesi. Il dimorfismo sessuale \u00e8 pressoch\u00e9 inesistente: i due sessi sono quasi identici e si possono distinguere solo guardando gli speroni del maschio, che sono pi\u00f9 grandi e a base rotonda. Quelli della femmina, al contrario, sono di dimensioni pi\u00f9 modeste e di forma pi\u00f9 oblunga alla base. Gli speroni iniziano a svilupparsi nei giovani intorno ai quattro mesi.\nBiologia.\nLa specie effettua migrazioni altitudinali stagionali, scendendo verso altitudini pi\u00f9 basse in inverno, quando le condizioni a quote pi\u00f9 elevate diventano meno favorevoli o pi\u00f9 dure.\nAlimentazione.\nLa specie \u00e8 principalmente vegetariana. Razzola sul terreno alla ricerca di tuberi e di radichette, ma mangia anche steli, foglie, gemme, frutti e semi, compresi i chicchi caduti dei cereali. Durante la stagione riproduttiva, consuma anche qualche insetto. La dieta \u00e8 estremamente varia: nella riserva di Pangquanguo essa \u00e8 costituita da almeno 54 specie di piante e 18 di animali. I fagiani orecchiuti bruni hanno bisogno di bere quotidianamente. \u00c8 proprio per questo motivo che battono ogni giorno le stesse piste per raggiungere le rive dei corsi d'acqua.\nRiproduzione.\nLa stagione riproduttiva inizia a met\u00e0 marzo, quando le coppie si formano e salgono a quote pi\u00f9 elevate per trovare un territorio adatto, dotato di risorse alimentari sufficienti e ben riparato che difendono da possibili intrusi. Il maschio \u00e8 monogamo. La coppia costruisce il nido sul terreno, sotto un mucchio di rami di pino caduti, al riparo di una roccia o all'interno di un folto cespuglio. Il numero di uova per covata va da 4 a 20 (in media 8,82), deposte ai primi di aprile e covate dalla sola femmina per 26-27 giorni. Localmente, in alcune regioni, la deposizione ha luogo a met\u00e0 maggio e il numero di uova \u00e8 limitato a 7-9 (in media 7,75). In entrambi i casi, tuttavia, il tasso di successo riproduttivo \u00e8 molto elevato e supera di gran lunga il 95%.\nDistribuzione e habitat.\nL'areale di questa specie sembra corrispondere a una fascia di foresta temperata composta da querce decidue e da conifere che si estende dalle montagne dello Shanxi alle montagne di Pechino e dell'Hebei settentrionale ad est e allo Shanxi centrale ad ovest. La maggior parte delle testimonianze conferma che frequenti altitudini comprese tra 1000 e 2600 metri, ma localmente, in certe regioni, si pu\u00f2 trovare tra gli 800 e i 1700 m. La scelta dell'habitat varia a seconda delle stagioni. In primavera, vive (e nidifica) principalmente nelle foreste miste di conifere e latifoglie. In estate, occupa una grande variet\u00e0 di habitat, sebbene la sua preferenza vada spesso alle foreste di sole conifere o alle boscaglie ai margini delle foreste. In autunno, fa ritorno in gran numero al suo habitat primaverile originario. Le foreste miste sembrano costituire l'habitat di riferimento per le stagioni intermedie. In inverno, forma grandi bande di varie decine di individui, talvolta pi\u00f9 di cento, che scendono ad altitudini pi\u00f9 moderate, dove rimangono localizzate nelle foreste di conifere e nelle boscaglie situate sui pendii meridionali esposti al sole.\nStudi recenti hanno dimostrato variazioni locali nella densit\u00e0 di popolazione, apparentemente correlate all'altitudine e alla qualit\u00e0 dell'habitat. Pertanto, nella riserva di Pangquanguo, le densit\u00e0 pi\u00f9 elevate si riscontrano a quote medio-basse, mentre sul Dongling Shan esse si incontrano invece a circa 2000 metri. La specie si adatta perfettamente alle foreste sfruttate, alle foreste secondarie o alle piantagioni artificiali, ma sembra che le densit\u00e0 di popolazione e le percentuali di successo della nidificazione siano significativamente pi\u00f9 basse in questi habitat modificati dall'uomo rispetto alle foreste indisturbate.\nConservazione.\nPopolazioni frammentate composte da un esiguo numero di soggetti, deforestazione incontrollata, espansione demografica, caccia illegale e raccolta delle uova nonostante il governo cinese abbia proibito tale pratica, oltre ai numerosissimi predatori, contribuiscono al declino della specie ormai considerata come \u00abvulnerabile\u00bb (\"Vulnerable\") e ad alto rischio di estinzione nei luoghi di origine nell'immediato futuro. Tuttavia, almeno per il momento, nelle aree protette il loro numero sembra essersi stabilizzato nonostante i controlli siano resi estremamente difficoltosi dalla natura geologica dei luoghi dove abitualmente vivono, con popolazioni composte da pochi individui che risultano isolate tra loro e sparse su vastissime aree. Piccoli gruppi di fagiani orecchiuti bruni sono stati osservati anche nei pressi di Pechino, dove, fino a qualche anno fa, non erano mai stati presenti."}
{"id": "1058907", "revid": "7336", "url": "https://it.wikipedia.org/wiki?curid=1058907", "title": "Passo di Lentula", "text": ""}
{"id": "1058910", "revid": "1610933", "url": "https://it.wikipedia.org/wiki?curid=1058910", "title": "Fagiano orecchiuto bruno", "text": ""}
{"id": "1058911", "revid": "1305772", "url": "https://it.wikipedia.org/wiki?curid=1058911", "title": "Ponte della Venturina", "text": "Ponte della Venturina \u00e8 una frazione di 575 abitanti del comune di Alto Reno Terme, nella citt\u00e0 metropolitana di Bologna.\nPosta sull'Appennino tosco-emiliano a 394 metri d'altezza, fino al 2015 faceva parte del comune di Granaglione, di cui era la frazione pi\u00f9 popolosa oltre che sede delle maggiori attivit\u00e0 produttive e commerciali.\nGeografia fisica.\nPonte della Venturina sorge appena a valle della confluenza del torrente Limentra di Sambuca col fiume Reno, nella cui prossimit\u00e0 si trova una piccola area verde attrezzata, localmente nota come \"Il Parco\". Il ponte che attraversa il Reno costituisce il confine con la regione Toscana.\nL'abitato si sviluppa all'incrocio fra la strada statale 64 Porrettana, che lo attraversa completamente, e la strada statale 632 Traversa di Pracchia, formando un unico agglomerato urbano sia con Porretta Terme, sia con Pavana, frazione del comune di Sambuca Pistoiese, sia con un'altra frazione del comune di Alto Reno Terme, detta Borgo Capanne, posta a una quota altimetrica superiore. A partire dagli anni ottanta del XX secolo si \u00e8 sviluppata una piccola zona industriale e commerciale, che vede oggi insediate circa 30 aziende e d\u00e0 lavoro a molti abitanti della vallata. Gran parte delle attivit\u00e0 economiche del paese gravitano comunque sull'adiacente (3\u00a0km) Porretta Terme.\nMonumenti e luoghi d'interesse.\nChiesa di Santa Maria Assunta.\nL'edificio religioso principale della frazione \u00e8 la chiesa di Santa Maria Assunta, costruita nel corso degli anni cinquanta del Novecento su un terreno messo a disposizione da due abitanti, Pietro Vivarelli e Giovanni Mattioli. La chiesa \u00e8 stata consacrata il 31 dicembre 1959. L'edificio, di semplice fattura, possiede una facciata a capanna con rosone centrale e due monofore laterali, preceduta da un sagrato a gradinate in lastre di porfido. L'interno presenta rivestimenti in laterizio faccia a vista. Due lapidi, datate 15 agosto 1961 e 31 dicembre 1975, ricordano rispettivamente la morte di Giovanni Mattioli e il venticinquesimo anniversario della chiesa in occasione dell'Anno Santo.\nInfrastrutture e trasporti.\nStrade.\nPonte della Venturina \u00e8 raggiungibile attraverso due importanti vie di comunicazione:\nFerrovie.\nIl territorio di Ponte della Venturina \u00e8 attraversato dalla linea ferroviaria Pistoia-Bologna, sulla quale \u00e8 presente l'omonima stazione."}
{"id": "1058913", "revid": "767487", "url": "https://it.wikipedia.org/wiki?curid=1058913", "title": "Christina Stead", "text": "Nei suoi libri sono presenti molti tratti della tradizione letteraria e culturale del romanzo inglese, pur con degli accenti intensi (e talvolta persino violenti) che rendono assai personali i suoi esiti artistici.\nEsordisce nel 1934 con la raccolta \"I racconti di Salisburgo\", accolto abbastanza favorevolmente dalla critica. Nello stesso anno d\u00e0 alle stampe il suo primo romanzo \"Sette poveracci di Sydney\", corale ricostruzione della Sydney anni venti con i suoi conflitti sociali e politici. Segue \"House of All Nations\", nel 1938, accolto dalla critica come il suo lavoro pi\u00f9 complesso e maturo anche per la sicurezza con cui affronta temi politici.\nNel frattempo la Stead si \u00e8 trasferita in Europa e, da qui, negli Stati Uniti. Di ambientazione americana \u00e8 infatti \"L'uomo che amava i bambini\" (Adelphi, 2004), del 1940: ritratto spietato e ironico di una famiglia di Washington D.C. simile, molto simile, a quella in cui \u00e8 cresciuta la stessa Stead.\nSeguono, nel 1945, \"Sola per amore\" e, l'anno successivo, \"Letty Fox\" (Adelphi, 2004), unanimemente considerato il suo capolavoro.\nIl premio Nobel Saul Bellow la considerava una delle scrittrici maggiori in lingua inglese che il Novecento avesse conosciuto. In particolare Bellow fu sedotto dalla lettura de \"Il piccolo hotel\" (1973), breve e tagliente romanzo apparso per la prima volta in edizione italiana nel 2008."}
{"id": "1058918", "revid": "682118", "url": "https://it.wikipedia.org/wiki?curid=1058918", "title": "Sociale", "text": ""}
{"id": "1058919", "revid": "767487", "url": "https://it.wikipedia.org/wiki?curid=1058919", "title": "Cotys I", "text": "Biografia.\nNato durante il regno di Seute I, divenne re dopo l'assassinio del predecessore, Hebryzelmis.\nGuadagnando il trono Odrise gli ateniesi strinsero alleanza con lui. Volendo rendere la sua posizione pi\u00f9 forte Cotys dette in sposa sua figlia al generale Ateniese Ificrate che in breve divenne la seconda persona pi\u00f9 importante del regno.\nNel 375 a.C. i Triballi, una potente trib\u00f9 trace della Mesia, si ribell\u00f2 contro il suo regno. Una delle ragioni di questa rivolta era che i Triballi non potevano prendere beni preziosi e altri oggetti dal sud. Cotys ferm\u00f2 la ribellione ricostruendo la citt\u00e0 greca di Pistiros.\nDurante la rivolta di Ariobarzane in Persia, Cotys si oppose a lui e ai suoi alleati, gli Ateniesi. Poco dopo egli stesso combatt\u00e9 contro gli Ateniesi per il controllo del Chersoneso Tracico. Contro ogni aspettativa il re trace vinse, e nel 359 guadagn\u00f2 il controllo di tutta la Penisola del Chersoneso.\nNello stesso anno si alle\u00f2 con il nuovo re Macedone, Filippo II. Nel 358 a.C. fu ucciso dai figli di un uomo a cui aveva fatto un torto; ne consegu\u00ec che il suo regno si divise in tre stati.\nLa sua fama nell'antichit\u00e0, testimoniata da aneddoti riportati come emblematici, fu connessa anche all'amore per lo sfarzo, agli atteggiamenti di crudelt\u00e0 e all'inclinazione all'ubriachezza: il lessico \"Suda\" riporta un riassunto delle varie posizioni e descrive il caso del suo uxoricidio, mentre Teopompo parla della sua grottesca cerimonia di matrimonio con la dea Atena. Tuttavia, durante il suo regno i Traci non ebbero mai molto prestigio.\nPresso l'Isola Livingston, nelle isole Shetland Meridionali, in onore del re Cotys I esiste il Kotis Point."}
{"id": "1058921", "revid": "15756", "url": "https://it.wikipedia.org/wiki?curid=1058921", "title": "Augusto Romano Burelli", "text": "Biografia.\nDopo aver concluso la sua attivit\u00e0 universitaria nel 1969, laureandosi in architettura presso l'Universit\u00e0 IUAV di Venezia, collabora al \"Gruppo Architettura\" di Carlo Aymonino. Diventa nel 1975 professore di Composizione Architettonica e ne dirige il dipartimento di Progettazione Architettonica dal 1991 al 1997, insegnando anche in alcune universit\u00e0 tedesche. Dal 2007 al 2010 \u00e8 stato presidente del Consiglio di Corso di Studi in Architettura all'Universit\u00e0 degli Studi di Udine, dove tuttora svolge l'attivit\u00e0 didattica nel settore della Composizione Architettonica.\n\u00c8 autore, assieme alla moglie Paola Sonia Gennaro, di numerose pubblicazioni e curatore di mostre internazionali, tra le quali va ricordata \"1781-1841 Schinkel. l'architetto del principe\" (1981), presentata a Venezia ed a Roma in Campidoglio, che port\u00f2 per la prima volta fuori dalla Repubblica democratica tedesca i disegni custoditi all'Altes Museum. I suoi scritti sono stati anche tradotti in inglese e tedesco.\nRiceve nel 1991 il \"Leone di Pietra\" per la miglior partecipazione italiana alla quinta mostra internazionale di Architettura alla Biennale di Venezia.\nBibliografia.\nA. R. Burelli, \"L'integrale di Pytheos. Dodici lezioni sull'eredit\u00e0 dell'antico\", Aion Edizioni, Firenze, 2017."}
{"id": "1058922", "revid": "339392", "url": "https://it.wikipedia.org/wiki?curid=1058922", "title": "Sant'Antonino di Sorrento", "text": ""}
{"id": "1058930", "revid": "827882", "url": "https://it.wikipedia.org/wiki?curid=1058930", "title": "Chitarra (Picasso 1912-1913)", "text": "Chitarra \u00e8 un'opera realizzata tra il 1912 e il 1913 dal pittore spagnolo Pablo Picasso. \u00c8 conservata al Museum of Modern Art di New York. Questa opera \u00e8 realizzata con lamina e filo metallico e misura cm 77 x 35 x 19,3.\nQuesta \u00e8 una delle prime opere costruite con la tecnica dell\"'assemblaggio\", l'equivalente di un collage, ma su tre dimensioni. "}
{"id": "1058932", "revid": "647887", "url": "https://it.wikipedia.org/wiki?curid=1058932", "title": "Chitarra (Picasso 1913)", "text": "Chitarra \u00e8 un'opera realizzata nel 1913 dal pittore spagnolo Pablo Picasso. Quest'opera \u00e8 realizzata con carboncino, matita, inchiostro e carta incollati su tela e misura cm 66,3x49,5. \u00c8 conservata al Museum of Modern Art di New York.\nQuesto lavoro \u00e8 un chiaro esempio della duttilit\u00e0 di Picasso e della molteplicit\u00e0 di tecniche utilizzate: in questo caso ci troviamo di fronte a un collage di vari materiali.\nQuesta opera fa parte del periodo di Picasso che viene definito:Cubismo sintetico"}
{"id": "1058933", "revid": "54193", "url": "https://it.wikipedia.org/wiki?curid=1058933", "title": "Diploma di laurea", "text": ""}
{"id": "1058934", "revid": "287204", "url": "https://it.wikipedia.org/wiki?curid=1058934", "title": "Violino, bicchiere di vino, pipa e calamaio", "text": "I quattro oggetti non sono molto visibili tra le sfaccettature grigie, ma possiamo distinguere una pipa bianca in basso a sinistra; del violino invece \u00e8 distinguibile solamente la risonanza e la chiocciola.\nViolino, bicchiere, pipa e calamaio \u00e8 un olio su tela (81x54 cm) realizzato nel 1912 dal pittore spagnolo Pablo Picasso. \u00c8 conservato nella N\u00e1rodn\u00ed galerie di Praga.\nLa tela utilizzata per questo quadro \u00e8 ovale, forma utilizzata da Picasso in diverse altre sue opere."}
{"id": "1058936", "revid": "256896", "url": "https://it.wikipedia.org/wiki?curid=1058936", "title": "Museo garibaldino di Mentana", "text": ""}
{"id": "1058943", "revid": "453768", "url": "https://it.wikipedia.org/wiki?curid=1058943", "title": "Salsa vellutata", "text": "La salsa vellutata \u00e8 un fondo bianco legato da un \"roux\" rigorosamente bianco. La salsa vellutata viene considerata una salsa madre, dalla quale derivano le \"salse base\" e da queste salse base si ottengono un'infinit\u00e0 di salse.\nEtimologia.\nSalsa deriva dal femminile latino \"salsus\", che significa salato, da cui deriva \"sale\" il condimento per eccellenza e vellutata da velluto, da \"vellum\" che significa morbidissimo.\nStoria.\nUna delle prime apparizioni di questa salsa \u00e8 nel ricettario di Sabina Welserin, del 1553.\nLa ricette pi\u00f9 famose sono quelle di Escoffier, redatta nel 1934 e di Prosper Montagn\u00e8 redatta nel 1938 che la vogliono bianca e pura per eccellenza.\nPreparazione.\nIl principio della vellutata \u00e8 un \"roux\" al quale si aggiunge un liquido caldo. In base alla ricetta da realizzare il liquido potr\u00e0 essere acqua, brodo, vino o fondi di cottura. Quando il liquido usato \u00e8 il latte la salsa viene chiamata besciamella.\nSecondo il tipo di \"roux\" usato e il grado di cottura la salsa prender\u00e0 un colore e un sapore differenti.\nVarianti.\nOltre alla salsa vellutata comune, esistono altre salse vellutate fatte a partire da un fondo bianco di vitello, di pollo o di pesce e sono la vellutata di vitello, la vellutata di pollo e la vellutata di pesce.\nDerivate.\nDalla salsa vellutata derivano la salsa suprema, la salsa alemanna o parigina, la salsa al vino bianco e le salse bianche composte che sono: la salsa al curry, la salsa ai capperi, la salsa chaud-froid, derivate dalla vellutata di carne; la salsa bercy e la salsa Nantua, derivate dalla vellutata di pesce. Degna di nota \u00e8 anche la vellutata conosciuta come \"vichyssoise\", a base di porri e patate e la cui paternit\u00e0 \u00e8 rivendicata dagli USA e dalla Francia.\nCreme di verdura.\nDalla vellutata comune si fanno anche le creme di verdura aggiungendo alla vellutata un pur\u00e9 di verdura, come lattuga, indivia, verza, bietola, spinacio, asparago, fungo, zucca, un pur\u00e9 di legumi, come fagioli, ceci, lenticchie, piselli o di verdura e legumi mischiati, infine aromatizzando con spezie e erbe aromatiche."}
{"id": "1058946", "revid": "1573940", "url": "https://it.wikipedia.org/wiki?curid=1058946", "title": "Crossoptilon crossoptilon", "text": "Il fagiano orecchiuto bianco (Crossoptilon crossoptilon ()) \u00e8 un uccello della famiglia dei Fasianidi originario della Cina centro-occidentale e centro-meridionale e del Tibet.\nDescrizione.\nDimensioni.\nMisura 75-96\u00a0cm di lunghezza, dei quali 46-58 spettanti alla coda, per un peso di 2350-2750\u00a0g nel maschio e di 1400-2050\u00a0g nella femmina.\nAspetto.\nIl cappuccio della testa \u00e8 nero e intorno all'occhio \u00e8 presente una caruncola, una sorta di escrescenza carnosa di colore rossastro. Il piumaggio \u00e8 interamente bianco, ad eccezione dell'estremit\u00e0 delle ali, in parte grigio chiaro, in parte grigio scuro, e della coda, di colore verde bronzeo. Le zampe glabre sono rosse. Si differenzia dagli altri fagiani dello stesso genere per l'assenza delle lunghe piume ricurve sulle guance e per le dimensioni inferiori dei ciuffetti auricolari. La coda \u00e8 formata da venti timoniere fortemente incurvate. La specie presenta numerose varianti geografiche. La sottospecie \"drouynii\" \u00e8 indiscutibilmente la pi\u00f9 bianca e la \"dolani\" la pi\u00f9 scura, con la sua livrea prevalentemente grigio cenere. La sottospecie \"harmani\" \u00e8 oggi considerata una specie a tutti gli effetti (\"C. harmani\").\nBiologia.\nTranne che in inverno, conduce sempre un'esistenza solitaria. La conformazione del suo piumaggio bianco lo aiuta indubbiamente a resistere ai rigori del clima e all'ambiente in cui vive. Resta il fatto che anche durante i periodi pi\u00f9 freddi \u00e8 possibile osservarlo mentre cammina nella neve. Il fagiano orecchiuto bianco \u00e8 una specie diurna. Si nutre dalle prime ore del mattino fino alle 10 e mezzo. Verso mezzogiorno si riposa e si avvicina quindi a una sorgente o a un ruscello per bere nel primo pomeriggio. Almeno durante il periodo invernale, i fagiani orecchiuti danno prova di una grande socialit\u00e0 ed \u00e8 possibile incontrarli in bande molto numerose che possono contare fino a 250 individui. Quasi sempre, tuttavia, gli effettivi di un raggruppamento sono pi\u00f9 modesti e non superano le 30 unit\u00e0. Durante il resto dell'anno, i raggruppamenti si sfaldano e si ristrutturano in piccoli gruppi che variano tra le 2 e le 5 coppie. La dispersione \u00e8 probabilmente maggiore durante il periodo riproduttivo. Non abbiamo molte informazioni riguardanti la territorialit\u00e0 del maschio, ma sappiamo che emette assai regolarmente dei potenti richiami durante il periodo riproduttivo. Questi possono essere uditi anche a un chilometro e mezzo di distanza e talvolta anche a tre chilometri. Essi vengono lanciati la mattina presto e la sera tardi e risuonano come una sorta di \"krrab-krrab\". Si dice comunque che non siano cos\u00ec pieni e nitidi come quelli del fagiano orecchiuto azzurro e del fagiano orecchiuto bruno.\nAlimentazione.\n\u00c8 principalmente vegetariano. Nonostante la mancanza di informazioni raccolte sul campo, si ritiene che la dieta del fagiano orecchiuto bianco sia costituita normalmente da bulbi della famiglia delle Liliacee, da radici tuberose e da cipolle selvatiche. Il suo becco affilato e allungato \u00e8 particolarmente adatto al suo comportamento da scavatore e alla sua tecnica di raschiare il terreno. In autunno, questi uccelli si arrampicano sui ginepri per nutrirsi. Le bacche violette di questo arbusto dalle foglie spinose diventano in questo periodo una delle risorse alimentari principali. In estate, altre risorse, come le bacche rosse dal sapore acidulo dell'ossicocco o i frutti della fragola selvatica vanno ad accrescere il menu. Durante la nidificazione, gli insetti e le larve che dissotterra raspando il terreno costituiscono una parte non trascurabile della dieta.\nRiproduzione.\nNumerosi osservatori suggeriscono che il fagiano orecchiuto bianco sia senza dubbio monogamo. Questa ipotesi sembra rafforzata dal fatto che non esiste un vero e proprio dimorfismo sessuale e che la parata nuziale \u00e8 relativamente semplice. Il nido viene costruito sul terreno, nel profondo della foresta, sotto un peccio o al riparo di una roccia sporgente. In maggio e giugno, la femmina depone tra 6 e 9 uova a 2-3 giorni d'intervallo l'una dall'altra e le cova in media per un periodo di 28-29 giorni. Alla schiusa, i pulcini pesano circa 40 grammi ma crescono rapidamente: nel giro di 10 giorni, il loro peso raggiunge in media 85 grammi, quindi 600 grammi all'et\u00e0 di 50 giorni. In questo periodo, le giovani femmine pesano da 50 a 70 grammi in meno rispetto ai giovani maschi. A tre mesi e mezzo, i giovani pesano tra 1,35 e 1,50 kg. A cinque mesi, raggiungono il loro peso da adulti. \u00c8 all'et\u00e0 di tre mesi che diventa possibile determinare il loro sesso, in quanto i tarsi dei giovani maschi si ricoprono di una peluria spessa 4 o 5 millimetri. I giovani vengono ritenuti semi-nidifugi, vale a dire lasciano il nido non appena sono in grado di muoversi.\nDistribuzione e habitat.\nI fagiani orecchiuti bianchi vivono generalmente nelle foreste subalpine in prossimit\u00e0 del limite delle nevi, dove sono presenti i rododendri. Nel Sichuan, queste foreste sono costituite da pecci, betulle e querce ad altitudini comprese tra 3660 e 4270 metri. Gli uccelli vanno in cerca di cibo nelle colline erbose aperte vicino al bosco e si precipitano per proteggersi nel folto degli alberi vicini in caso di pericolo. In linea generale, i fagiani orecchiuti bianchi vivono tra 3000 e 4600 metri, ma \u00e8 evidente che in inverno discendano i versanti. Tuttavia, sono necessarie condizioni eccezionali per osservarli al di sotto dei 3000 metri. In Cina, le densit\u00e0 di popolazione sono stimate tra 1,5 e 4 individui per chilometro quadrato.\nTassonomia.\nNe vengono descritte quattro sottospecie:"}
{"id": "1058947", "revid": "1610933", "url": "https://it.wikipedia.org/wiki?curid=1058947", "title": "Fagiano orecchiuto bianco", "text": ""}
{"id": "1058948", "revid": "123858397", "url": "https://it.wikipedia.org/wiki?curid=1058948", "title": "G\u00fcnter Netzer", "text": "Carriera.\nNetzer crebbe nel M\u00f6nchengladbach, squadra della sua citt\u00e0 natale, dove rimase dagli 8 fino ai 19 anni. Nel 1963 venne acquistato dal Borussia M\u00f6nchengladbach. Debutt\u00f2 in Bundesliga nella stagione 1965-66, nello stesso anno fu convocato in Nazionale per la prima volta.\nNetzer continu\u00f2 a giocare nei \"fohlen\" di M\u00f6nchengladbach fino al 1973. In 230 partite segn\u00f2 82 reti. Con il Borussia vinse il campionato tedesco-occidentale nel 1970 e nel 1971, oltre alla Coppa di Germania nel 1973. Venne inoltre nominato calciatore dell'anno della Germania Ovest negli anni 1972 e 1973.\nSempre nel 1973 fu acquistato dal , desideroso di rispondere all'acquisto di Cruijff da parte dei rivali di sempre del Barcellona. Fu il primo calciatore tedesco a vestire la \"camiseta blanca\" che indoss\u00f2 fino al 1976, vincendo il campionato spagnolo nel 1975 e nel 1976, oltre alla Coppa del Re nel 1974 e nel 1975. Nel 1976 fu acquistato dagli svizzeri del Grasshopper dove scelse di concludere la sua carriera nel 1977.\nIn nazionale, fu tra i protagonisti della vittoria all'europeo del 1972, manifestazione in cui gioc\u00f2 da titolare la maggior parte delle partite segnando un gol nella fase di qualificazione ed un altro su rigore nella partita di andata dei quarti di finale, giocata a Londra contro la rappresentativa inglese. Netzer scese in campo da titolare anche nella semifinale contro i padroni di casa del Belgio e nella finale contro l'Unione Sovietica, battuta 3-0, contribuendo in maniera decisiva alla conquista del titolo. A coronamento delle sue ottime prestazioni nel torneo, Netzer raggiunse il secondo posto nella classifica del Pallone d'Oro del 1972, dietro al suo compagno di squadra e capitano in nazionale Beckenbauer.\nCelebre il suo dualismo con Wolfgang Overath, talentuoso rifinitore del Colonia al quale un infortunio aveva impedito di partecipare alla fase finale dell'Europeo. La rivalit\u00e0 sportiva fra i due centrocampisti si ripropose per\u00f2 in occasione dei Mondiali del 1974, durante i quali Netzer perse il posto da titolare in favore di Overath, pur risultando vincitore del torneo in quanto convocato dal c.t. Sch\u00f6n. Chiuse la carriera nella rappresentativa tedesca nel 1975, con un totale di 37 presenze e 6 reti.\nDopo il ritiro dal calcio giocato torn\u00f2 in patria, divenendo dirigente sportivo dell'. Sotto la sua gestione il club visse uno dei migliori momenti della sua storia, arrivando a conquistare nel 1983 la Coppa dei Campioni ai danni della .\nStatistiche.\nCronologia presenze e reti in nazionale.\n \n "}
{"id": "1058955", "revid": "31886", "url": "https://it.wikipedia.org/wiki?curid=1058955", "title": "Toni Turek", "text": "Carriera.\nInizi\u00f2 la sua carriera nel Duisburger Sportclub, quindi si trasfer\u00ec nel Duisburg 99. Nel 1950 fu acquistato dal Fortuna D\u00fcsseldorf. Tra il 1950 ed il 1954 gioc\u00f2 20 partite nella Nazionale della , aggiudicandosi la Coppa del Mondo FIFA 1954, in cui risult\u00f2 fondamentale nella vittoria in finale, il cosiddetto miracolo di Berna."}
{"id": "1058956", "revid": "72396", "url": "https://it.wikipedia.org/wiki?curid=1058956", "title": "Crossoptilon", "text": "Il genere Crossoptilon comprende le tre specie di fagiani orecchiuti.\nSono tutte specie abbastanza grosse e sessualmente monomorfiche, e vivono in Cina."}
{"id": "1058958", "revid": "767487", "url": "https://it.wikipedia.org/wiki?curid=1058958", "title": "Benjamin K\u00f6hler", "text": "Dopo aver scoperto e superato un tumore diagnosticatogli nel 2015, si \u00e8 ritirato dal calcio giocato nell'estate 2017 a causa di problemi al ginocchio."}
{"id": "1058959", "revid": "287204", "url": "https://it.wikipedia.org/wiki?curid=1058959", "title": "Benjamin Kohler", "text": ""}
{"id": "1058960", "revid": "8072038", "url": "https://it.wikipedia.org/wiki?curid=1058960", "title": "Benjamin Koehler", "text": ""}
{"id": "1058962", "revid": "8072070", "url": "https://it.wikipedia.org/wiki?curid=1058962", "title": "Atalanta Bergamo", "text": ""}
{"id": "1058963", "revid": "8072075", "url": "https://it.wikipedia.org/wiki?curid=1058963", "title": "Atalanta BC", "text": ""}
{"id": "1058964", "revid": "15756", "url": "https://it.wikipedia.org/wiki?curid=1058964", "title": "2 lire", "text": "La moneta italiana da 2 lire \u00e8 apparsa per la prima volta come moneta del Regno nel 1861.\nRegno d'Italia.\nVittorio Emanuele II.\nAl dritto riportava l'effigie di Vittorio Emanuele II volta a destra, intorno Vittorio Emanuele II e in basso la data. Sotto il collo \"Ferraris\", il nome dell'autore Giuseppe Ferraris. Il diametro di 27 mm e pesava 10 grammi; era d'argento e fu emessa sia al titolo di 900/1000 sia di 835/1000.\nPer il rovescio ne esistono due tipi:\nDa notare che dal 1863 al 1917 il titolo dell'argento \u00e8 di 835/1000.\nIn tutte le coniazioni in argento da 2 lire (anche durante i regni di Umberto I e Vittorio Emanuele III), il contorno presentava in incuso la scritta FERT ripetuta tre volte alternata a nodi savoia e rosette.\nI segni di zecca sono:\nUmberto I.\nLa moneta di Re Umberto I al diritto presentava la testa nuda del re volta a destra, intorno \"UMBERTO I - RE D'ITALIA\" e in basso la data. Sotto al collo \"Speranza\", l'autore: Filippo Speranza.\nAl rovescio c'era lo stemma sabaudo coronato e con il collare dell'Annunziata e intorno rami di lauro e di quercia. Il valore era ai lati dello stemma. In basso il segno di zecca.\nFu coniata a Roma dal 1881 al 1899.\nNel 1890 e 1896 furono coniate monete da due lire per l'Eritrea appena annessa. La moneta valeva anche 2/5 di tallero.\nAl diritto il busto coronato del Re con corona volto a destra in uniforme. Intorno UMBERTO I RE D'ITALIA a data. Sotto il busto SPERANZA, l'autore.\nAl rovescio il valore in italiano, arabo e aramaico su tre righe sotto la stella italiana. Intorno COLONIA ERITREA, in basso, rami di alloro e il segno di zecca R (Roma).\nVittorio Emanuele III.\nCon Vittorio Emanuele III tra il 1901 e il 1917 furono emesse monete da due lire in argento, che rispondevano alle deliberazioni dell'Unione Monetaria Latina. Ci sono tre tipi:\nDopo la Prima guerra mondiale dal 1923 fu battuto in nichelio un buono da lire 2 emesso per sopperire alle spese di guerra. Fascio littorio con scure a destra. a sinistra su tre righe BUONO DA LIRE 2; a destra la data. In basso sul lato destro del manico della scure il segno di zecca (R). A ore 1 sul bordo i nomi dell'incisore (A. MOTTI INC.) e dell'autore (P. MORBIDUCCI). Al rovescio semibusto del re volto a destra in uniforme. Intorno \"VITTORIO EMANUELE III RE D'ITALIA\". Aveva un diametro di 29\u00a0mm e pesava 10\u00a0g.\nNel 1936 fu coniata in nichelio una nuova moneta. Al dritto testa nuda del re a destra e intorno \"VITT EM III RE E IMP.\". In basso il nome dell'autore \"G. Romagnoli\". Al rovescio era raffigurata un'aquila con ali spiegate e fascio tra gli artigli, intorno, corona di alloro e la scritta: ITALIA. In basso stemma sabaudo tra il valore (L. 2) con a destra la data fascista e il segno di zecca e a sinistra il millesimo. Con un diametro di 29,1\u00a0mm, pesava 10\u00a0g.\nDal 1939 la moneta fu coniata in lega di acmonital-nichelio (una lega poco ferromagnetica) a causa delle leggi autarchiche imposte dal governo fascista; successivamente vennero coniate in solo acmonital (un materiale decisamente ferromagnetico).\nRepubblica italiana.\nDopo la proclamazione della repubblica le nuove monete da 2 lire sono state coniate in Italma, una lega a base di alluminio. Dal 1946 al 1950 la moneta da 2 lire aveva su un lato un aratore e sull'altra una spiga. Dal 1953 fu coniata una nuova moneta, sempre in Italma, di dimensioni minori che recava su un lato un'ape e sull'altro un ramoscello d'ulivo. La moneta fu coniata fino al 1959. La coniazione fu ripresa esclusivamente per il mercato collezionistico dal 1968, inclusa nelle confezioni che la zecca prepara per questo mercato.\nSpiga.\nCon il decreto C.P.S. n.298 del 6 settembre 1946, fu autorizzata l'emissione delle monete da 1, 2, 5 e 10 lire. Le monete di questa serie furono coniate in italma, una lega a base alluminio.\nIl decreto, nella descrizione, indicava il millesimo 1946 e di conseguenza furono emessi nuovi decreti per ogni coniazione successiva.\nIl diametro della moneta \u00e8 di 24,1\u00a0mm e il peso di 1,75 grammi\nI modelli sono di Giuseppe Romagnoli e l'incisione di Pietro Gianpaoli.\nAl dritto era raffigurato un aratore, intorno e in esergo G. Romagnoli P. G. Inc.\nAl rovescio era raffigurato una spiga di grano inclinata a sinistra tra l'indicadione del valore. A sinistra, il segno di zecca (\"R\") e la data. Il contorno \u00e8 liscio\nNe sono stati ritirati 1.049.503 esemplari.\nOlivo.\nNel 1953 fu emessa una moneta da 2 lire con al dritto un'ape ed al rovescio un ramo d'ulivo con l'indicazione del valore. Pesava 0,8\u00a0g, diametro 18,3\u00a0mm, metallo Italma.\nIn quegli anni l'inflazione crebbe molto e la moneta da due lire perse molto valore. Nel 1959 a causa di tali motivi si decise di cessarne la fabbricazione.\nLa fabbricazione della moneta riprese solo nel 1968, ma i pezzi coniati provenivano solo dalle confezioni per il collezionismo. Cess\u00f2 con l'avvento dell'euro nel 2001."}
{"id": "1058965", "revid": "729019", "url": "https://it.wikipedia.org/wiki?curid=1058965", "title": "Metropolitana di Dnipro", "text": "La metropolitana di Dnipro (in ucraino: \u0414\u043d\u0456\u043f\u0440\u043e\u0432\u0441\u044c\u043a\u0438\u0439 \u041c\u0435\u0442\u0440\u043e\u043f\u043e\u043b\u0456\u0442\u0435\u043d, traslitterazione: \"Dniprovs'kij Metropoliten\"; in russo: \u0414\u043d\u0435\u043f\u0440\u043e\u0432\u0441\u043a\u0438\u0439 \u041c\u0435\u0442\u0440\u043e\u043f\u043e\u043b\u0438\u0442\u0435\u043d, traslitterato: \"Dneprovskij Metropoliten\") \u00e8 il sistema di trasporto rapido che serve la citt\u00e0 di Dnipro, la terza citt\u00e0 maggiore dell'Ucraina. Questa metropolitana \u00e8 stata la terza dell'Ucraina (dopo quella di Kiev e di Charkiv), quando \u00e8 stata aperta nel 1995.\nInformazioni.\nLa Metropolitana di Dnipro \u00e8 stata aperta al pubblico nel dicembre del 1995, e attualmente possiede sei stazioni. Corre su una sola linea, dalla stazione Vokzalna (Stazione centrale ferroviaria) a est fino a Pokrovska a ovest. Opera dalle 5:30 del mattino fino alle 23:00 della sera, e annualmente trasporta circa 8 milioni di passeggeri.\nAttualmente, la rete si sviluppa su una sola linea, la \"Centralno-Zavods'ka\" per una lunghezza totale di 7,1 km. Le stazioni della metropolitana di Dnipro sono state costruite seguendo il tipico stile architettonico sovietico, ma essendo state costruite durante il periodo della recessione economica, non mostrano tutta la vivacit\u00e0 che si trova nello stile di costruzione delle metropolitane sovietiche.\nDelle sei stazioni, cinque sono in profondit\u00e0, mentre una \u00e8 in superficie; tra quelle sotterranee, quattro comprendono un ambiente unico con banchina che serve entrambe le direzioni. Inizialmente la metropolitana utilizzava treni a cinque carrozze, ma siccome l'utilizzo \u00e8 abbastanza ridotto, effettuano il servizio treni a tre carrozze.\nProgetti futuri.\nSono attualmente in costruzione tre stazioni, a partire dalla stazione \"Vokzalna\" verso il centro cittadino: la stazione \"Teatral'na\" (presso il Teatro dell'Opera e del Balletto), la \"Central'na\" e la \"Muzeina\". La prima dovrebbe essere inaugurata nel 2017, mentre le altre due poco dopo il 2017.\nDopo il prolungamento, la linea si estender\u00e0 per 11,82 km, con 9 stazioni. \u00c8 in progetto una seconda linea che attraversi il fiume Dnieper; esistono anche progetto di un sistema di metropolitana di 80\u00a0km su tre linee."}
{"id": "1058967", "revid": "124108574", "url": "https://it.wikipedia.org/wiki?curid=1058967", "title": "100 lire", "text": "La moneta da 100 lire \u00e8 una delle pi\u00f9 famose della lira italiana, ed \u00e8 circolata in Italia dai tempi della monarchia fino all'introduzione dell'euro.\nRegno d'Italia.\nIn Italia il primo biglietto di cartamoneta venne emesso dalle Regie Finanze di Torino per decreto di Carlo Emanuele II il 1\u00ba gennaio 1746. Il Piemonte, alleato con l'Austria, doveva finanziare lo sforzo bellico contro la Francia e la Spagna, per cui la necessit\u00e0 di danaro gli fece emettere cartamoneta facendo obbligo ai cittadini di accettarla; i tagli vennero fissati in lire 3.000; 1.000; 500; 200 e 100.\nVittorio Emanuele II.\nLa moneta di Re Vittorio Emanuele II al dritto presentava la testa nuda del re volta a sinistra, intorno \"VITTORIO EMANUELE II\" ed in basso la data. Sotto al collo il nome dell'autore \"FERRARIS\".\nAl rovescio c'era lo stemma sabaudo coronato e con il collare dell'Annunziata e intorno rami di lauro e di quercia e la scritta REGNO D'ITALIA. Il valore era posto sotto lo scudo dello stemma. In basso il segno di zecca a sinistra ed il monogramma della Banca d'Italia a destra.\nQueste monete furono coniate a Torino nel 1864 ed a Roma dal 1872 al 1878.\nIl titolo \u00e8 di oro 900/1000, il diametro \u00e8 di 34\u00a0mm, il peso \u00e8 di 32,25 g ed il contorno \u00e8 rigato.\nUmberto I.\nLa moneta di Re Umberto I al dritto presentava la testa nuda del re volta a sinistra, intorno \"UMBERTO I RE D'ITALIA\" ed in basso la data. Sotto al collo \"SPERANZA\", l'autore: Filippo Speranza.\nAl rovescio c'era lo stemma sabaudo coronato e con il collare dell'Annunziata e intorno rami di lauro e di quercia. Il valore \u00e8 posto ai lati dello scudo. In basso il segno di zecca a sinistra. \nQueste monete furono coniate a Roma dal 1880 al 1891.\nIl titolo \u00e8 di oro 900/1000, il diametro \u00e8 di 35\u00a0mm, il peso \u00e8 di 32,25 g ed il contorno \u00e8 rigato.\nVittorio Emanuele III.\nEsistono diverse monete coniate a nome di Vittorio Emanuele III con il valore di 100 lire:\nRepubblica italiana.\nDurante il periodo repubblicano in Italia sono state emesse diverse monete del valore di 100 lire.\nMinerva.\nLa prima di queste \u00e8 stata prodotta dal 1955 al 1989.\nSul dritto riporta una testa di Italia laureata, simile a quella che campeggia sulla moneta da 50 lire, ma rivolta a sinistra, circondata dalla legenda REPVBBLICA ITALIANA. Questa raffigurazione era ripresa da monete siracusane del IV secolo a.C. In basso le firme degli autori, e .\nIl rovescio \u00e8 caratterizzato da una raffigurazione della dea Minerva e dall'indicazione del valore. \nQuesta moneta in acmonital (acciaio monetario italiano) ha un diametro di 27,8 millimetri, pesa 8 grammi ed \u00e8 caratterizzata da un contorno rigato.\nMinerva II.\nNel 1990 fu prodotta una nuova moneta da 100 lire che, pur mantenendo gli stessi soggetti e le stesse legende della prima serie di 100 lire \"Minerva\" (coniata dal 1955 al 1989), misurava 18,3 millimetri di diametro e pesava 3 grammi a causa del limitato potere di acquisto.\nLe sue piccole dimensioni la rendevano talmente scomoda che questa moneta fu coniata per pochi anni.\nAlcune 100 Lire Minerva II tipo hanno inoltre la particolarit\u00e0 della variante sulla data: alcune monete presentano i gambi della cifra 99 della data pi\u00f9 chiusi, questo sia per il 1990 che per il 1991. Questa particolarit\u00e0 le rende interessati e ne aumenta il valore.\nItalia Turrita.\nNel 1993 viene prodotta una nuova moneta in Cupronichel di ventidue millimetri di diametro e 4,5 grammi di peso.\nIl dritto riproduce una raffigurazione di Italia Turrita circondata dall'iscrizione \"REPVBBLICA ITALIANA\".\nAl rovescio l'indicazione del valore tra rami di ulivo, un delfino, un gabbiano e una spiga, il millesimo ed il segno di zecca (R).\nVariante: le prime monete di questo tipo raffiguravano una testa di Italia Turrita pi\u00f9 piccola e una legenda pi\u00f9 lontana dal bordo rispetto a quelle coniate in seguito.\nMonete commemorative.\nMarconi.\nNel 1974 \u00e8 stata emessa la prima moneta commemorativa da cento Lire che mantiene le stesse caratteristiche tecniche della serie Minerva.\nEssa \u00e8 dedicata al centenario della nascita di Guglielmo Marconi e sostituisce la personificazione di Italia sul dritto con un ritratto dello scienziato e la raffigurazione di Minerva sull'altra faccia con un'antenna radio, l'iscrizione \"GUGLIELMO MARCONI\" e le date \"1874\" e \"1974\".\nFAO.\nCinque anni pi\u00f9 tardi l'Italia produce una seconda moneta commemorativa di valore analogo che celebra la Giornata delle attivit\u00e0 della FAO.\nSu questa emissione \u00e8 riprodotta una testa femminile sul dritto, mentre sono visibili due bovini sul rovescio, insieme alle iscrizioni \"NUTRIRE IL MONDO\" e \"FAO\" e all'indicazione del valore.\nAccademia Navale di Livorno.\nNel 1981 \u00e8 stata emessa una terza moneta commemorativa da cento Lire, dedicata al centenario dell'Accademia navale di Livorno.\nSu questa moneta viene eliminato dal dritto il ritratto che caratterizza la maggior parte delle emissioni in Lire italiane, per far spazio ad un'\u00e0ncora e ad un timone sovrapposti e sormontati da una corona turrita.\nSul rovescio campeggia una bandiera navale italiana sullo sfondo della facciata dell'edificio, insieme all'iscrizione \"CENTENARIO ACCADEMIA NAVALE DI LIVORNO\" e alle date \"1881\" e \"1981\".\nFAO II.\nNel 1995 \u00e8 emessa l'ultima moneta commemorativa da cento Lire italiana, dedicata al cinquantesimo anniversario della FAO.\nA differenza di quanto accadeva sulle monete derivate dal tipo Minerva il dritto rimane invariato, mentre il rovescio raffigura un globo stilizzato, il simbolo dell'organizzazione, le date \"1945\" e \"1995\" e l'indicazione del valore decorata da un ramo di ulivo."}
{"id": "1058974", "revid": "1610933", "url": "https://it.wikipedia.org/wiki?curid=1058974", "title": "Fagiano orecchiuto del Tibet", "text": ""}
{"id": "1058977", "revid": "112902079", "url": "https://it.wikipedia.org/wiki?curid=1058977", "title": "Derivata totale", "text": "Nel calcolo differenziale, la derivata per una funzione di pi\u00f9 variabili che tiene conto della dipendenza reciproca delle variabili stesse si dice ordinaria, o talvolta in contesti tecnici \"totale\". \nIn altri termini, la derivata totale di una funzione rispetto ad una delle variabili prende in considerazione la dipendenza delle altre variabili dalla variabile rispetto alla quale si deriva.\nAd esempio, la derivata totale di formula_1 rispetto a formula_2 \u00e8:\nOgni derivata totale \u00e8 in corrispondenza biunivoca con una 1-forma differenziale esatta:\ndove formula_5, formula_6, formula_7 e formula_8 sono i differenziali.\nDefinizione.\nSia formula_9 un intervallo, formula_10 aperto, formula_11 curva di classe formula_12 e una funzione formula_13 anch'essa di classe formula_12.\nSi definisce derivata totale di formula_15 rispetto a formula_2 la funzione:\nSi pu\u00f2 osservare che\nEsempio.\nSiano formula_19 un sottoinsieme aperto di formula_20 formula_21 un intervallo e formula_22, con formula_23. Data una funzione formula_24, si pu\u00f2 definire una funzione formula_25 data da:\ned \u00e8 possibile mostrare che se le tutte le funzioni formula_27 sono derivabili nel punto formula_28 e se formula_29 \u00e8 differenziabile nel punto formula_30 allora formula_15 \u00e8 derivabile in formula_32 e si ha:\npertanto l'ultima espressione diviene:\nEsempio: meccanica del continuo.\nIn fisica, in particolare in meccanica del continuo, nell'equazione di Boltzmann e nelle equazioni di Maxwell, si utilizzano spesso le coordinate lagrangiane: si \u00e8 interessati a conoscere la derivata totale temporale di una grandezza fisica formula_29 associata ad un elemento di fluido in movimento (particella fluida), che occupa un punto dello spazio non fisso formula_36 all'istante formula_2. Tale punto corrisponde alla posizione della particella e le sue coordinate sono funzioni del tempo. Considerando quindi una funzione formula_38, il suo differenziale \u00e8:\nLa derivata totale di formula_29 rispetto al tempo vale:\ndove formula_42 \u00e8 la velocit\u00e0 della particella. \nSe si descrive il moto del fluido con un campo vettoriale formula_43, che associa ad ogni punto formula_44 la velocit\u00e0 formula_45 della particella che occupa quel punto al tempo formula_2, indicando con il nabla le sole componenti spaziali del gradiente, la precedente espressione diviene:\ne viene detta \"derivata materiale\" del campo scalare formula_29. La derivata parziale formula_49 \u00e8 il \"termine di sorgente\", e tiene conto della non stazionariet\u00e0 del campo di moto del flusso che sussiste quando le varie grandezze sono tutte funzioni esplicite del tempo. Se il moto \u00e8 stazionario allora formula_50 e le varie grandezze non dipendono esplicitamente dal tempo. Il prodotto scalare formula_51 \u00e8 il \"termine convettivo\", e tiene conto della variazione di una grandezza per una particella che \u00e8 trasportata attraverso un gradiente di velocit\u00e0. La particella sar\u00e0 sottoposta ad una variazione di grandezza solo se il prodotto scalare non sar\u00e0 nullo, ossia solo se la velocit\u00e0 della particella non sar\u00e0 perpendicolare alla direzione del gradiente della grandezza.\nPi\u00f9 in generale, se invece del campo scalare formula_29 si ha un campo vettoriale formula_53, la sua derivata materiale \u00e8:\ndove formula_55 \u00e8 la derivata covariante di formula_56."}
{"id": "1058986", "revid": "729019", "url": "https://it.wikipedia.org/wiki?curid=1058986", "title": "Metropolitana di Minsk", "text": "La metropolitana di Minsk (; ) \u00e8 la rete di linee metropolitane che serve Minsk, capitale della Bielorussia.\n\u00c8 composta da tre linee, identificate con nomi e colori diversi, per una lunghezza totale di e 33 stazioni. Il 30 giugno 1984 \u00e8 stata inaugurata la linea Masko\u016dskaja, dal colore blu. Il 31 dicembre 1990 \u00e8 stata inaugurata la linea A\u016dtazavodskaja, dal colore rosso. Il 6 novembre 2020 \u00e8 stata inaugurata la Zielienalu\u017eskaja, dal colore verde. Ed \u00e8 in costruzione la quarta linea.\nCronologicamente, \u00e8 la nona metropolitana aperta nello spazio post-sovietico, nonch\u00e9 l'unica metropolitana della Repubblica di Bielorussia. In termini di numero di passeggeri all'anno, si colloca al quarto posto tra i paesi della CSI (rispettivamente dopo le metropolitane di Mosca, San Pietroburgo e Kiev).\nRete.\nLa rete \u00e8 composta da tre linee con le seguenti caratteristiche:\nStoria.\nDurante gli anni cinquanta e settanta la popolazione della citt\u00e0 crebbe al di sopra del milione di abitanti e iniziarono pertanto i progetti per un sistema di trasporto rapido negli anni sessanta. La costruzione inizi\u00f2 il 16 giugno 1977 e il sistema fu trionfalmente aperto al pubblico il 30 giugno 1984, divenendo la nona rete metropolitana dell'Unione Sovietica. Il tratto originale di otto stazioni si \u00e8 poi sviluppato in due linee con 23 stazioni, raggiungendo i 27,6 km di estensione.\nNonostante la caduta dell'Unione Sovietica la costruzione della metropolitana di Minsk ha proceduto senza interruzioni attraverso gli anni novanta (diversamente dalle altre linee metropolitane come Yerevan e Samara, che furono congelate a causa della completa mancanza di fondi). Alcuni esperti attribuiscono questo fatto alla lenta riforma dell'economia sovietica in Bielorussia, che si rivel\u00f2 fondamentale per l'espansione della rete metropolitana.\nL'11 aprile 2011 un'esplosione nella stazione di Kastry\u010dn\u0456ckaja ha provocato 11 morti e un centinaio di feriti. Secondo le autorit\u00e0 l'esplosione \u00e8 dovuta a un attacco terroristico.\nCaratteristiche.\nLa citt\u00e0 si trova su un terreno molto secco, di conseguenza tutte le stazioni si trovano sotto la superficie, ma non in profondit\u00e0 come le stazioni della maggior parte delle citt\u00e0 ex-sovietiche. Come quasi tutte le metropolitane ex sovietiche, le stazioni sono vivacemente decorate: alcune mostrano motivi nazionali bielorussi, mentre altre si fondano su temi prettamente socialisti. Negli anni pi\u00f9 recenti si \u00e8 fatta avanti la decorazione \"high-tech\".\nAttualmente si sta considerando l'ipotesi di completamento della linea A\u016dtazavodskaja. La linea Masko\u016dskaja si sta estendendo in entrambe le direzioni con due stazioni verso nord e tre verso sud; da l\u00ec \u00e8 in progetto una terza linea che quando sar\u00e0 completata, former\u00e0 un triangolo (la cui forma \u00e8 presente nelle reti metropolitane di molte citt\u00e0 sovietiche) insieme alle altre due linee, con sei raggi che si incontreranno nel centro della citt\u00e0.\nProgetti e piani futuri.\nNel 2008 sono iniziati i lavori di progettazione della nuova terza linea della metropolitana della capitale bielorussa, che dovrebbe collegare la parte meridionale e settentrionale di Minsk attraversando anche le due linee esistenti. I lavori di costruzione delle prime 4 stazioni della terza linea di metropolitana dovrebbero iniziare non prima del 2011, dopo il completamento delle nuove stazioni della prima linea.\nSi parla anche della quarta linea della metropolitana, che dovrebbe essere una linea tangenziale da nordest a sud della citt\u00e0."}
{"id": "1058987", "revid": "30610", "url": "https://it.wikipedia.org/wiki?curid=1058987", "title": "Tor Marancia", "text": "Tor Marancia \u00e8 la zona urbanistica 11E del Municipio Roma VIII di Roma Capitale. Si estende sul quartiere Q. XX Ardeatino.\nStoria.\nIl nome di Tor Marancia deriva probabilmente dalla deformazione medievale di \"Amaranthus\", nome di un liberto che prese in gestione la tenuta agricola e la villa della famiglia \"Numisia Procula\" nel II secolo d.C. I resti di tale villa sono ancora visibili oggi nei pressi di via Giulio Aristide Sartorio. Un atto di vendita, tramandato da tradizione manoscritta, riporta la trascrizione di un'epigrafe latina \"CIL VI 10233\" in cui sono menzionati i \"praedia Amarantiana\", nome prediale derivato quasi sicuramente da \"Amaranthus\", i cui \"praedia\" (poderi) erano appartenuti prima di passare a nuova propriet\u00e0.\nSi potrebbe anche pensare che data la vicinanza del piccolo fiume Almone, detto anche \"Marrana\" dell'Acquataccia, si sia generato \"Marancia\", da una distorsione di \"Marana Accia'\".\nLa torre originale, torre Marancia, \u00e8 andata distrutta tra la fine del XVI e la met\u00e0 del XVII secolo, nella mappa del Catasto Alessandrino del 1660 gi\u00e0 non \u00e8 pi\u00f9 presente. Si trovava su via delle Sette Chiese nell'attuale propriet\u00e0 degli \"Horti Flaviani\", cio\u00e8 appartenente alla famiglia imperiale dei Flavi, nei pressi delle Catacombe di Santa Domitilla.\nQuella attuale, presente su viale di Tor Marancia, \u00e8 stata chiamata sino al XVIII secolo torre di San Tommaso e solo successivamente ha assunto la denominazione dell'omonimo viale. Costruita nel XIII secolo, in blocchetti di tufo, alta circa 15 metri per 6 metri di lato, conserva ancora i resti della merlatura originaria. Ebbe inizialmente lo scopo di torre semaforica per l'avvistamento dei pirati saraceni che venivano dal mare, successivamente, con l'inasprimento delle lotte baronali ebbe anche uno scopo militare per la difesa del territorio.\nLe antiche mappe permettono di ubicare altre torri, oggi distrutte, presenti nella tenuta tra cui: la torre di Santa Maria nei pressi dell'odierno palazzo della Regione Lazio, demolita nel 1941 per far spazio alla via Cristoforo Colombo; la torre Fonte de Papa una piccola struttura con a fianco una sorgente di acqua potabile, fu demolita alla fine degli anni '50 del XX secolo per lasciar spazio ai nuovi edifici e la sorgente venne interrata, sorgeva all'incrocio tra Via G. A. Sartorio e Via dell'Annunziatella; e infine la torre delle Vigne che sorgeva nei pressi di piazza F. M. Lante.\nLa tenuta di Tor Marancia, con una superficie di circa 253 ettari, confinava con la limitrofa tenuta di Grottaperfetta e con le strade di San Paolo, del Divino Amore e dell'Annunziatella. Due fiumi, oggi canalizzati e coperti, attraversavano la zona: a nord l'Almone e a sud il fosso di Grottaperfetta.\nNel XV secolo la Tenuta era conosciuta anche come casale delle Peschiere. Vi si succedettero varie nobili famiglie: i Porcari, i Leni, i Tebaldi e i Bottoni.\nDal 1481 al 1797 appartenne all'Ospedale del SS. Salvatore al Sancta Sanctorum; successivamente la propriet\u00e0 pass\u00f2 al duca Luigi Braschi Onesti nipote di papa Pio VI, poi al Conte Domenico Lavaggi.\nDal 1816 al 1824 la tenuta appartenne a Maria Anna di Savoia duchessa di Chiablese, figlia del re di Sardegna Vittorio Amedeo III di Savoia, che oltre a sfruttare le cave di pozzolana presenti nell'area, intraprese nel 1817 con l'archeologo Luigi Biondi una campagna di scavi da cui emersero i resti di due antiche ville romane: di Munatia Procula e di Numisia Procula. I pregiati ornamenti ritrovati (mosaici, statue ed epigrafi antiche) andarono a nobilitare le residenze aristocratiche savoiarde dell\u2019epoca. I reperti sono oggi in parte esposti nella Galleria dei Candelabri presso i Musei Vaticani e a Palazzo Guglielmi Chiablese in piazza dell'Enciclopedia Italiana 50 (gi\u00e0 piazza Paganica) a Roma.\nNei primi anni '30 del XX secolo, i cittadini espulsi dai rioni centrali di Roma, a seguito dei primi sventramenti fascisti per \"bonificare\" il centro dalle manifestazioni pi\u00f9 visibili di disagio sociale, assieme agli emigrati provenienti dall'Italia meridionale e alle famiglie messe sul lastrico dalla liberalizzazione degli affitti, si costitu\u00ec la borgata governatoriale di Tor Marancia (conosciuta anche come Tormarancio). I lavori iniziarono nel maggio del 1933 e furono affidati alla ditta \"F.lli Giovannetti\" gi\u00e0 specializzata in questo genere di appalti. La borgata era formata da un assembramento di baracche, casette in muratura o in legname e sorgeva in un'area prevalentemente paludosa e insalubre (la tubercolosi era molto diffusa). Le case avevano i pavimenti in terra battuta, senza acqua, i servizi igienici erano in comune e spesso guasti, erano inesistenti: le scuole, i trasporti pubblici e il pronto soccorso.\nNelle vicinanze vi era l'Istituto Romano San Michele, costruito nel 1932 e il comprensorio delle Sette Chiese: una casa di riposo per anziani e un agglomerato di \"casa rapide\".\nA causa dei periodici allagamenti, per l'infelice collocazione in una zona infossata, la piccola borgata assunse il nomignolo di Shanghai\".\n\u00abEbbene, io vivo a Tormarancio, con mia moglie e sei figli, in una stanza che \u00e8 tutta una distesa di materassi, e quando piove, l'acqua ci va e viene come sulle banchine di Ripetta\u00bb, lamentava il protagonista di uno dei racconti romani di Alberto Moravia (\"Il Pupo\", 1954).\nLa costruzione delle attuali case popolari inizi\u00f2 nel 1947 per l'intercessione dei due senatori del PCI: Edoardo D'Onofrio e Emilio Sereni, a seguito della legge De Gasperi sul risanamento delle borgate, conclusasi nel 1960.\nMurales a Tor Marancia.\nDal 2015 al numero civico 63 di viale di Tor Marancia, un gruppo di artisti internazionali, specializzati nelle decorazioni murali, ha realizzato sulla facciata di ciascuna palazzina una serie di murales di varia tematica e diversi stili.\nSport.\nIl quartiere ha una squadra di calcio a 11, il Tormarancio M.C., fondato nel 2002 e conquista la sua prima promozione in seconda categoria vincendo la \"coppa provincia di Roma\" nel 2005, alcuni degli artefici di quell'impresa sono Vigliotti, D'Agostino, Giancaterini, Gherzevic e come allenatore Pugnalini, si succederanno molte stagioni in seconda categoria fino alla promozione in prima categoria con l'allenatore Paterniani, sar\u00e0 poi Bussone a portare il Tormarancio in promozione e a mantenere la categoria fino al 2014\\2015, a quel punto la vecchia presidenza composta da Cavalli, Sacco e Menotti lasciano spazio a Cirulli, le nuove scelte fanno in modo che la squadra arrivi ultima nel girone. Ad agosto 2015 il Tormarancia M.C. lascia la matricola ed il posto in Prima Categoria al neonato Play Eur, ricominciando l'attivit\u00e0 agonistica dalla Terza Categoria con la presidenza di Cavalli, gi\u00e0 ex presidente. Il rinato club passa dopo solo una stagione in Seconda categoria, sfiorando l'impresa di vincere la finale provinciale di terza categoria. La stagione successiva vede il club trionfare in Seconda Categoria arrivando primi in classifica e guadagnando la Prima Categoria dopo appena due anni dalla rifondazione.\nA settembre 2014 viene fondata anche, da quattro soci del quartiere, il Tormarancia M.VIII, iscritto alla serie B della Lega Calcio a 8. A settembre del 2015 la stessa Lega Calcio a 8 ratifica l'ammissione in serie A2 nazionale per il club del quartiere. Alla fine della stagione 15-16, il club del presidente Caterini Fabio sfiora l'ingresso ai playoff per l'accesso alla serie A nazionale, piazzandosi al quarto posto della regular-season, guadagnando l'iscrizione alla serie cadetta anche per la stagione futura. All'alba della stagione 16-17 il sodalizio cambia nome diventando Tormarancia C8 P&amp;R, con il suffisso del nome societario legato allo sponsor \"Pulcinella &amp; Rugantino\". Dopo aver concluso la stagione regolare al secondo posto, il team amaranto ha battuto ed eliminato nei play-off in serie: la S.S. Lazio Calcio a 8, Tony Ponzi Inv. V.L., Steaua 2005 ed in finale l'Atletico Winspeare, club con sede nell'isola di Ponza, col risultato di 1-0, diventando di fatto la regina del torneo di A2, guadagnando a pieno titolo anche l'accesso in Serie A nazionale.\nNell'ottobre 2019 viene fondata la Rosarossashangai, la squadra viene iscritta alla serie A2 nella Lega Calcio a 8."}
{"id": "1058988", "revid": "42179", "url": "https://it.wikipedia.org/wiki?curid=1058988", "title": "Kwin", "text": ""}
{"id": "1058989", "revid": "729019", "url": "https://it.wikipedia.org/wiki?curid=1058989", "title": "Strada statale 402 Valeriana", "text": "La strada statale 402 Valeriana (SS 402), fino al 2021 \"strada provinciale ex SS 402 Valeriana (SP ex SS 402)\" in provincia di Como e strada provinciale 4 Valeriana Occidentale (SP 4) in provincia di Sondrio, \u00e8 una strada statale e strada provinciale italiana.\nPercorso.\nHa inizio nel territorio comunale di Gera Lario in localit\u00e0 Fabbrichetta, distaccandosi dalla strada statale 340 dir Regina subito dopo che essa abbia varcato il fiume Mera con il ponte del Passo.\nDopo un brevissimo tratto entra nella provincia di Sondrio dove attraversa Dubino (qui incrocia la strada statale 36 del Lago di Como e dello Spluga) per iniziare a costeggiare l'Adda a ritroso lungo la riva destra, toccando le localit\u00e0 di Mantello e Traona.\nTermina il suo percorso a Morbegno, innestandosi sulla strada statale 38 dello Stelvio.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Como e della Provincia di Sondrio per le tratte territorialmente competenti.\nSeguendo il DPCM del 21 novembre 2019, nell'anno 2021 il piccolo tratto tra la SS 340 dir e la SS 36 \u00e8 riclassificata come strada statale e tornata in gestione di ANAS."}
{"id": "1058990", "revid": "289247", "url": "https://it.wikipedia.org/wiki?curid=1058990", "title": "Airsoft", "text": ""}
{"id": "1058992", "revid": "7", "url": "https://it.wikipedia.org/wiki?curid=1058992", "title": "Gioacchino Rossini", "text": ""}
{"id": "1058994", "revid": "287204", "url": "https://it.wikipedia.org/wiki?curid=1058994", "title": "Lubos Michel", "text": ""}
{"id": "1059017", "revid": "1543377", "url": "https://it.wikipedia.org/wiki?curid=1059017", "title": "Contea di Liberty (Montana)", "text": "La contea di Liberty \u00e8 una contea del Montana, negli Stati Uniti. Il suo capoluogo amministrativo \u00e8 Chester.\nGeografia fisica.\nLa contea ha un'area di di cui \u00e8 coperto d'acqua. Confina con le seguenti contee degli Stati Uniti:\nConfina inoltre con la seguente provincia canadese:\nSociet\u00e0.\nEvoluzione demografica.\nAl censimento del 2000, la popolazione della contea ammontava a abitanti; nel 2010 erano ."}
{"id": "1059019", "revid": "1573940", "url": "https://it.wikipedia.org/wiki?curid=1059019", "title": "Pucrasia macrolopha", "text": "Il fagiano koklass (Pucrasia macrolopha ()), unica specie del genere Pucrasia , \u00e8 un uccello della famiglia dei Fasianidi.\nDescrizione.\nDimensioni.\nIl maschio misura 58-64 cm di lunghezza (di cui 22-28 costituiti dalla sola coda) per 1135-1415 g di peso; la femmina 52,5-56 cm (di cui 17-19,5 di coda) per 930-1135 g.\nAspetto.\nDal punto di vista tassonomico questa specie occupa una posizione intermedia, ma ricorda sotto molti aspetti i tragopani o i lofofori, soprattutto a causa del suo aspetto generale e della disposizione dei suoi colori vivaci. Il maschio e la femmina hanno la testa interamente ricoperta di piume e in quest'ultima il ciuffo \u00e8 nettamente pi\u00f9 breve. Se ne distinguono numerose sottospecie, che differiscono tra loro per la colorazione delle rettrici esterne, che va dal bruno-marrone al grigio-blu, nonch\u00e9 per l'estensione dei toni bruni, gialli, malva e grigio del resto del piumaggio. In tutto sono state descritte nove sottospecie. Nella forma nominale, il vertice della testa \u00e8 camoscio-bruno e la faccia \u00e8 di colore verde metallico. Le piume dell'estremit\u00e0 della cresta sono nere ed una vistosa macchia bianca spicca alla base del collo. La parte superiore del corpo \u00e8 bruno-marrone chiaro, ma con numerose variegature grigiastre simili a squame sui fianchi e sulla parte bassa del dorso. Le parti inferiori, dal mento fino al ventre, sono ricoperte da piume di colore rosso scuro.\nBiologia.\nIl nome \u00abkoklass\u00bb attribuito a questa specie \u00e8 la traduzione del suo richiamo pi\u00f9 frequente. Unico membro del suo genere, si distingue per avere popolazioni principali piuttosto distanziate tra loro, caratteristica che ha portato alla formazione di un areale estremamente frammentato.\nAlimentazione.\nLa sua dieta varia comprende una maggiore quantit\u00e0 di insetti rispetto a quella di altri fagiani. Sotto gli altri aspetti, tuttavia, la sua alimentazione \u00e8 molto simile a quella di altri Fasianidi: il fagiano koklass, infatti, \u00e8 prevalentemente vegetariano e si nutre di bacche, di gemme, di germogli di giovani arbusti, di fiori e di ogni sorta di vegetali tipici di montagna che pu\u00f2 raccogliere nel suo \"habitat\".\nRiproduzione.\nPoco socievole, sembra essere monogamo e vive in coppia durante tutto l'anno. Nel corso della parata nuziale, il maschio arruffa le piume del corpo e drizza la cresta. Allo stesso tempo, estende i ciuffi di piume nere dei lati della testa. Il nido, rudimentale, si trova al riparo di una roccia o di un cespuglio. Le uova sono \"beige\" con punti rossastri e sono state paragonate a quelle del fagiano di monte. La covata \u00e8 costituita da 4 a 9 uova, la cui incubazione dura tra 21 e 22 giorni.\nDistribuzione ed habitat.\nIl fagiano koklass vive nelle foreste di montagna tra 1200 e 4500 metri di altitudine nella regione himalayana. In Cina, scende talvolta fino a 600 metri. A seconda delle stagioni, effettua una piccola migrazione altitudinale, alla ricerca di luoghi aperti dove le rocce si alternano a prati sui pendii ripidi. Trascorre la notte appollaiato su un albero.\nTassonomia.\nNe esistono nove sottospecie:"}
{"id": "1059020", "revid": "1531308", "url": "https://it.wikipedia.org/wiki?curid=1059020", "title": "Studio 100 (rete televisiva)", "text": "Studio 100 \u00e8 un'emittente televisiva locale italiana con sede a Statte, in provincia di Taranto.\nL'emittente irradia il suo segnale in tutta la Puglia sul canale 15 del digitale terrestre.\nStoria.\nNascita.\nNel 1976 nacque a Taranto una delle prime radio locali del sud Italia: \"Studio 100 Radio\". Gli ascolti premiarono l'iniziativa editoriale, tanto che nel 1978 venne affiancata alla radio l'emittente televisiva Studio 100 TV. Inizialmente, il segnale trasmesso dalla neonata tv raggiungeva solo l'hinterland tarantino, sconfinando appena nella vicina provincia di Matera.\nAnni ottanta e novanta.\nStudio 100 ha presto acquisito consensi nelle localit\u00e0 raggiunte dal suo segnale, posizionandosi al quarto posto tra le TV locali pi\u00f9 seguite in Puglia con una programmazione basata su cartoni animati e telefilm apprezzati da un'ampia fetta di pubblico. L'informazione \u00e8 partita il 13 marzo 1989 con il primo direttore responsabile Rocco Tancredi, in carica fino al febbraio seguente. Con il direttore successivo, Walter Baldacconi, le edizioni del telegiornale \"100 Notizie\" sono diventate tre, della durata di circa un'ora (inclusa la pubblicit\u00e0) alle ore 14.00, alle ore 19.30 ed alle ore 22.30, seguite dall'approfondimento sportivo \"100 Sport\". Proprio lo sport ha acquisito con il tempo uno spazio progressivamente pi\u00f9 ampio nella programmazione di Studio 100 Tv: alla fine degli anni novanta ebbero inizio le dirette domenicali con i collegamenti dai campi di calcio della provincia e nacque la trasmissione \"100 Sport Magazine\", condotta dal caporedattore della redazione sportiva Gianni Sebastio.\nAnni duemila.\nI dirigenti dell'emittente decidono di puntare sempre pi\u00f9 sull'informazione, specie sportiva dopo il successo di \"100 Sport Magazine\", la cui programmazione viene estesa con l'edizione mattutina delle ore 7.30. Il direttore della redazione giornalistica Walter Baldacconi conduce l'approfondimento locale il venerd\u00ec sera con la trasmissione \"Speciale 100 Notizie\".\nNel 2004 il palinsesto dell'emittente propone il format televisivo \"Studio 100 By Night\", contenitore di eventi, gossip, spettacolo, cultura e inserti che raccontano gli avvenimenti in Italia, visti in chiave goliardica, sotto la conduzione di Alfonso Zambrano.\nI vertici di Studio 100 Tv decidono di estendere la copertura dell'emittente, raggiungendo la provincia di Brindisi. Con la tecnica dello \"splittaggio\" vanno in onda contemporaneamente trasmissioni giornalistiche diverse per Taranto e Brindisi. Dopo qualche mese, si decise di estendere ulteriormente la portata del segnale fino a raggiungere la provincia di Lecce: nacque cos\u00ec anche nel capoluogo salentino una redazione giornalistica autonoma. \"100 Notizie\" ha nella sua programmazione un telegiornale regionale e tre telegiornali autonomi per le province di Taranto, Brindisi e Lecce.\nGli investimenti del gruppo dirigente continuano nel 2006, con l'avvio del canale satellitare \"Studio 100 Sat\", visibile in chiaro su Hotbird e sulla piattaforma Sky, memorizzato al canale 925 dello SkyBox.\nNella programmazione 2008-2009 viene lanciato il contenitore del mattino \"Live\", condotto da Nicla Pastore.\nAnni duemiladieci.\nNel 2010 l'emittente abbandona le trasmissioni sul satellite Hotbird per trasmettere in forma sperimentale sul digitale terrestre.\nIl 29 novembre 2015 ritorna a trasmettere sul satellite e sulla piattaforma \"Sky\" sui canali 875 e 879 nelle fasce orarie dove sono presenti gli appuntamenti pi\u00f9 importanti del palinsesto come tutti i telegiornali in diretta, le principali trasmissioni e le gare esterne del Taranto FC 1927.\nIl 30 giugno 2017 va in onda l'ultimo programma radiofonico di Studio 100 Radio; dopo 41 anni la storica radio della citt\u00e0 di Taranto scompare dalle frequenze FM e con la sua chiusura le relative frequenze vengono cedute al network Radiofreccia.\nIl 16 settembre 2018, dopo oltre un anno di assenza, ricominciano le trasmissioni di Radio Studio 100 con la radiocronaca diretta dell'incontro di calcio Taranto - Bitonto commentata da Gianni Sebastio.\nCopertura.\nDal 25 maggio 2012, in seguito allo switch off analogico della Puglia, l'emittente \u00e8 visibile nell'intera regione sul canale 15 del digitale terrestre.\nPer un brevissimo periodo di circa un anno, dopo il 2012, il canale era stato inserito anche in alcuni mulitplex della Lombardia, e quindi visibile anche nella zona di Milano sul digitale terrestre (dvb-t), presumibilmente per alcuni test di trasmissione."}
{"id": "1059021", "revid": "46291", "url": "https://it.wikipedia.org/wiki?curid=1059021", "title": "Pucrasia", "text": ""}
{"id": "1059024", "revid": "125411975", "url": "https://it.wikipedia.org/wiki?curid=1059024", "title": "The Crystal Method", "text": "I Crystal Method sono un duo statunitense di big beat, formato da Ken Jordan e Scott Kirkland. Insieme a The Prodigy, Fatboy Slim, The Chemical Brothers ed altri artisti meno noti, hanno contribuito allo sviluppo del loro genere."}
{"id": "1059025", "revid": "1610933", "url": "https://it.wikipedia.org/wiki?curid=1059025", "title": "Fagiano koklass", "text": ""}
{"id": "1059027", "revid": "767487", "url": "https://it.wikipedia.org/wiki?curid=1059027", "title": "Giorni contati - End of Days", "text": "Giorni contati - End of Days (\"End of Days\") \u00e8 un film del 1999, diretto da Peter Hyams ed interpretato da Arnold Schwarzenegger. Del cast hanno fatto parte anche Robin Tunney, Rod Steiger, Kevin Pollak, CCH Pounder, Udo Kier, e Gabriel Byrne nel ruolo del banchiere posseduto da Satana.\nTrama.\nNel 1979 la neonata Christine York viene rintracciata da due satanisti (Dr. Abel, medico di Christine, e la badante Mabel). I due hanno scorto sul suo braccio un simbolo, che la dovrebbe rendere madre di un bambino avuto da Satana, alla fine del 1999.\nPoco dopo la nascita di Christine, un sacerdote del Vaticano, Tommaso D'Aquino, assiste all'arrivo della cometa \"Occhio di Dio\", in segno di profezia. Cos\u00ec il Papa viene messo in guardia, e manda quel sacerdote in missione per trovare e proteggere la ragazza dalle grinfie di Satana.\nVent'anni dopo, poco prima della fine del 1999, l'ex-agente di polizia Jericho Cane viene incaricato di proteggere un banchiere di Wall Street e sventa un attentato ai suoi danni perpetrato dal sacerdote, che poi viene catturato e rinchiuso in un ospedale psichiatrico. Satana era infatti entrato nel frattempo nel corpo del banchiere, che diventa cos\u00ec incarnazione del demonio. Per vendicarsi, dopo essersi intrufolato nell'ospedale per visitarlo, Satana uccide D'Aquino crocifiggendolo al soffitto. Cos\u00ec Jericho e il suo amico Chicago vedono il nome \"Christine York\" inciso sulla pelle del sacerdote.\nJericho e Chicago si recano in visita di Christine nel suo appartamento, e la salvano da un gruppo di Cavalieri del Vaticano incaricati di ucciderla. Quella sera, Jericho e Chicago si appostano all'esterno della casa della ragazza per sorvegliarla. Non appena Cane torna a parlare con Christine per spiegarle cos'ha scoperto sui Cavalieri, Satana arriva e fa esplodere il furgone uccidendo Chicago. Gli altri due tentano di fuggire, ma poi sono bloccati da Mabel, e subito dopo da Marge l'ex capo di Jericho, e da un agente di polizia, tutti e tre servi di Satana. Jericho uccide i due poliziotti, mentre Satana uccide Mabel perch\u00e9 non \u00e8 riuscita a bloccare Christine. Quest'ultima e Jericho fuggono in una chiesa vicina, per cercare risposte da padre Kovak.\nIl prete mostra ai due una contadina polacca in trance, e racconta anche la leggenda del \"Regressus Diaboli\" (il ritorno di Satana). A quel punto Christine mostra a Kovak il simbolo sul suo braccio. Cos\u00ec il prete capisce che Christine \u00e8 stata scelta da Satana perch\u00e9 abbia un figlio da lui e che il banchiere di Wall Street \u00e8 stato scelto come incarnazione in terra del diavolo. Dopo aver sentito che l'unico modo per sconfiggere Satana \u00e8 avere fede, Jericho cerca di convincere Christine di nascondersi con lui, ma la ragazza decide di restare. Cos\u00ec il poliziotto torna, frustrato, nel suo appartamento.\nA casa scopre di non essere solo. Satana, ancora nel corpo del banchiere, visita Jericho e tenta di stabilire un accordo con lui. Tentando di fargli credere che Dio \u00e8 stato ingiusto nel lasciar morire la moglie e la figlia, il diavolo cerca di persuadere Jericho a dirgli dove si trova Christine in cambio della risurrezione della sua famiglia. Ma il poliziotto si rifiuta in modo ostinato. Dopo una lotta feroce, Jericho riesce a scaraventare il diavolo fuori della finestra. Poi viene visitato da Chicago, miracolosamente sopravvissuto all'esplosione del furgone, a cui spara al braccio per vedere se Satana si \u00e8 impossessato del suo corpo. Dopo aver spiegato la situazione al suo amico, Jericho organizza un piano per salvare Christine.\nI due arrivano in chiesa, proprio mentre i Cavalieri del Vaticano stanno per uccidere la ragazza. Mentre Chicago aspetta nella sua auto in un vicolo, Jericho ferma i Cavalieri e porta via Christine, proprio mentre Satana arriva in chiesa ed uccide i funzionari del Vaticano. Jericho e Christine scappano alla macchina, ma Chicago si rifiuta di farli salire e li tradisce per Satana e i suoi servi. Jericho cerca di affrontarli, ma lo sconfiggono e lo pongono su una croce come Ges\u00f9 Cristo. A quel punto Christine viene portata via da Satana e Chicago.\nIl giorno dopo Jericho viene salvato da padre Kovak, ma subito prende le proprie armi e ritorna alla ricerca di Christine, che deve proteggere fino alla mezzanotte del 31 dicembre (Satana infatti si deve accoppiare con lei nell'ultima ora prima della fine del millennio). Jericho scorge all'improvviso Marge, risorta dalla sua uccisione, e la segue fino al nascondiglio del diavolo. Proprio mentre sta cominciando la cerimonia, Jericho la interrompe e la uccide. Dopo aver soccorso Christine, si ritrova faccia a faccia con Satana, che gli scaglia addosso Chicago. Nel disperato tentativo di spuntarla senza uccidere il suo migliore amico, Jericho prova a ragionare con Chicago e quest'ultimo si redime rinunciando all'accordo col diavolo. Pieno di rabbia, Satana, brucia vivo Chicago. Dopo aver sparato a Satana per rallentarlo, l'ex-poliziotto e la ragazza scappano, e si ritrovano in una metropolitana. Il diavolo li raggiunge ed uccide il macchinista. Jericho e Christine riescono ancora a fuggire, uscendo dai vagoni e lasciandoli esplodere. Satana, ancora sulla locomotiva, tenta di catturarli; tuttavia Jericho gli risponde gettandogli addosso una granata, che fa a pezzi il treno e il corpo del banchiere. Satana abbandona il corpo e dopo un secondo, il banchiere muore.\nJericho e Christine fuggono in un'altra chiesa, dove Satana spunta fuori dal pavimento ed affronta il poliziotto con le sue vere sembianze e dopo una breve lotta il diavolo entra nel suo corpo. Ora controllato dalla Bestia, tenta di violentare Christine; ma alle parole d'incoraggiamento della ragazza, Jericho riesce a vincere in pochi secondi il controllo mentale di Satana. Comprendendo l'unica opportunit\u00e0 che ha a disposizione, il poliziotto s'impala su una spada retta da una statua di San Michele Arcangelo (il peggior nemico di Satana), in modo che il diavolo rimanga intrappolato per quei pochi secondi prima di mezzanotte. Al primo secondo del terzo millennio, Satana viene espulso dal corpo di Jericho e rigettato all'Inferno; invece il poliziotto, dopo aver visto per qualche secondo la moglie e la figlia che gli sorridono, muore.\nChristine ringrazia il defunto Jericho per averle salvato la vita, mentre New York si appresta a festeggiare il Capodanno del 2000.\nColonna sonora.\nLa colonna sonora \u00e8 costituita da:"}
{"id": "1059028", "revid": "56818", "url": "https://it.wikipedia.org/wiki?curid=1059028", "title": "Sistema di conduzione cardiaco", "text": ""}
{"id": "1059029", "revid": "56818", "url": "https://it.wikipedia.org/wiki?curid=1059029", "title": "Ventricoli (cuore)", "text": ""}
{"id": "1059033", "revid": "499531", "url": "https://it.wikipedia.org/wiki?curid=1059033", "title": "Gesundheit! Institute", "text": "Il Gesundheit! Institute \u00e8 un ospedale alternativo con sede a Hillsboro, in Virginia Occidentale, fondato nel 1972 dal dottor Patch Adams.\nNasce da una proposta di un modello di sistema sanitario con lo scopo di cambiare la societ\u00e0: si tratta di un Ospedale rurale con 40 posti letto, nel quale le cure sono gratuite e basate sulla compassione e sull'amicizia. \nL'Istituto basa la propria attivit\u00e0 sulla sostituzione di sentimenti negativi come egoismo e competizione (soprattutto commerciale) con generosit\u00e0 e compassione.\nUna delle missioni regolari del Gesundheit! Institute prevede il ricorso alla cosiddetta Clownterapia. Il progetto prevede l'uso del sorriso come elemento integrante ed efficace della terapia medica. In passato, il Gesundheit! Institute ha predisposto l'invio di Clown in zone di guerra come la Bosnia, campi per rifugiati in Macedonia del Nord, e orfanotrofi per bambini con AIDS.\nOrigine del nome.\nGesundheit (pronuncia:) \u00e8 una parola tedesca e yiddish che significa salute. Quando una persona starnutisce, un Tedesco o uno Yiddish tipicamente dicono: Gesundheit! per augurare buona salute come un italiano direbbe \u201csalute!\u201d nella propria lingua. L'espressione giunse negli Stati Uniti con i primi emigranti tedeschi, e venne assorbita nella lingua inglese nelle popolazioni statunitensi a maggioranza di lingua tedesca (p. es. i Mennoniti della Pennsylvania). La prima comparsa dell'espressione, negli Stati Uniti, sembra risalire agli anni dieci, all'incirca in coincidenza con una massiccia immigrazione di Ebrei Askenazi negli Stati Uniti."}
{"id": "1059038", "revid": "1573940", "url": "https://it.wikipedia.org/wiki?curid=1059038", "title": "Palazzo Canigiani", "text": "Il Palazzo Canigiani, originariamente palazzo Bardi-Larioni, detto anche, per storpiatura, degli Ilarioni, si trova in via de' Bardi 28-30, nel quartiere Oltrarno, a Firenze.\nStoria.\nFu fatto costruire nel tardo Trecento dai Bardi-Larioni sopra le mura di due antichi ospedali, uno dei quali, eretto nel 1283 e gi\u00e0 della Compagnia Maggiore della Vergine Maria, era dedicato a santa Lucia. Sulla facciata si vedono ancora, ai lati, due armi in pietra dei Bardi-Larioni: filare di picconi vermigli di traverso sghembo, in campo d'oro. \u00c8 presente anche l'arme del popolo fiorentino con la croce rossa in campo d'argento, sormontata da una corona d'oro, dipinta sulla parte sinistra della facciata.\nIl palazzo, che si estende al numero civico adiacente, fu ristrutturato nel 1838 dal marchese Tommaso Canigiani-de' Cerchi. Sulla facciata si vedono ancora le due armi di questa famiglia: mezza luna celeste, sormontata da rastro in campo d'argento. Ai Canigiani apparteneva anche una loggia, ora scomparsa, che era di fronte al palazzo, dove si trova un'altra arme di questa famiglia.\nArchitettura.\nIl palazzo \u00e8 uno dei primissimi esempi a Firenze dell'evoluzione dei palazzi signorili verso forme pi\u00f9 ampie, con la facciata sviluppata in orizzontale piuttosto che in verticale (come a palazzo Spini-Feroni o a Palazzo Davanzati). Sicuramente ebbe peso anche la localizzazione del palazzo, edificato in una zona pi\u00f9 periferica, prossima all'ultima cinta muraria, dove il terreno a disposizione era sicuramente pi\u00f9 ampio che nel tessuto cittadino alto-medievale dell'altra sponda dell'Arno.\nNel cortile del palazzo, quattrocentesco e attribuito secondo la tradizione a Michelozzo, si trovano alcuni pilastri ottagonali a capitello con facce semicircolari, mentre sul lato opposto un altro loggiato ha due archi poggianti su un pilastro ottagonale, con un capitello corinzio e peducci corinzi; completano l'insieme le finestre bifore, la scala esterna con balaustra a colonnette ioniche, di gusto goticheggiante, e il pozzo, databile alla fine del XV, inizio del XVI secolo; ai piedi della scalinata c'\u00e8 una statua attribuita alla scuola di Michelozzo. Ad una parete c'\u00e8 un piccolo tabernacolo contenente una terracotta di Giovanni Della Robbia con \"la Vergine, Ges\u00f9 Bambino e San Giovannino\".\nSulla facciata una targa ricorda che qui visse e mor\u00ec (il 31 ottobre 1994) Sir John Pope-Hennessy."}
{"id": "1059039", "revid": "6923", "url": "https://it.wikipedia.org/wiki?curid=1059039", "title": "Biltmore Hotel", "text": "Biltmore Hotel \u00e8 una catena di alberghi creati dall'imprenditore John McEntee Bowman.\nIl nome richiama la Dimora Biltmore della famiglia Vanderbilt, i cui palazzi e giardini sono attrazioni turistiche a Asheville, Carolina del Nord. Il nome \u00e8 stato poi adottato da altri alberghi non correlati."}
{"id": "1059041", "revid": "124769756", "url": "https://it.wikipedia.org/wiki?curid=1059041", "title": "I Lombardi alla prima crociata", "text": "I Lombardi alla prima crociata \u00e8 la quarta opera di Giuseppe Verdi, composta su libretto di Temistocle Solera e andata in scena al Teatro alla Scala l'11 febbraio 1843.\nL'opera ottenne un buon successo, come l'opera precedente a essa, \"Nabucco\". Una nuova versione, in francese, intitolata \"J\u00e9rusalem\" andr\u00e0 in scena nel 1847.\nInterpreti originali.\nGli artisti coinvolti nella prima furono:\nTrama.\nAtto I - La vendetta.\nLa scena \u00e8 in Milano, tra il 1097 e il 1099. Nella Basilica di Sant'Ambrogio, Arvino ha concesso il perdono al fratello Pagano, colpevole di averlo aggredito in uno scatto di gelosia, per amore della bella Viclinda, ora moglie di Arvino. Dopo essere stato proscritto ed esiliato, Pagano ritorna in Milano, col perdono dei parenti. I cittadini se ne rallegrano (\"O nobile esempio!\"), ma al pentimento non credono n\u00e9 Arvino, n\u00e9 la moglie n\u00e9 la figlia Giselda. In quel momento il priore annuncia che Arvino condurr\u00e0 i crociati a Gerusalemme. Rimasto solo con lo scudiero Pirro, Pagano rivela il suo rancore per Viclinda e il fratello, che medita di uccidere, chiedendo la complicit\u00e0 di Pirro e di alcuni scagnozzi (\"Sciagurata! Hai tu creduto\").\nIntanto, nel palazzo di Folco, Giselda e Viclinda sono turbate per la sorte di Arvino: temono che accadr\u00e0 qualcosa di orribile. Pregano per la salvezza del padre (\"Salve Maria\"). Pirro avvisa Pagano che Arvino si \u00e8 coricato, e che pu\u00f2 agire. Pagano entra, ma, tra l'orrore di Viclinda e di Giselda, egli si scopre di non aver ucciso Arvino, che giunge subito per il rumore, ma il padre. Pagano, inorridito, invoca su di s\u00e9 la maledizione di Dio. Quando arrivano per ucciderlo, Giselda si oppone, dicendo che l'unico castigo per Pagano \u00e8 il rimorso.\nAtto II - L'uomo della caverna.\nIl secondo atto si apre nelle stanze di Acciano, tiranno di Antiochia. Il tiranno invoca la vendetta di Allah sui cristiani, che hanno invaso il territorio. Oronte, suo figlio, chiede alla madre Sofia, segretamente convertita al cristianesimo, notizie su Giselda, la bella cristiana prigioniera che ama, ricambiato. La madre gli riferisce che Giselda lo sposer\u00e0 solo se egli si convertir\u00e0 al cristianesimo. Oronte accetta (\"La mia letizia infondere\").\nIn una grotta, vive in esilio Pagano, aspettando l'arrivo dei cristiani. Intanto si presenta a lui Pirro, divenuto musulmano, che non lo riconosce. Pirro invoca il suo aiuto per avere il perdono divino: per meritarlo, essendo custode delle mura di Antiochia, le aprir\u00e0 ai Lombardi. Nello stesso momento, appare Arvino, che, non riconoscendo il fratello, lo prega affinch\u00e9 si possa salvare la figlia Giselda. Pagano annuncia che la citt\u00e0 cadr\u00e0 la notte stessa; segue un coro di giubilo dei crociati (\"Stolto Allah!\").\nNell'harem, Giselda invoca la madre affinch\u00e9 la perdoni del fatto di essersi innamorata di un pagano (\"Madre, dal ciel soccorri\"). Sofia avverte una triste Giselda che un traditore ha consegnato la citt\u00e0 ai cristiani, e ora Oronte e Acciano giacciono morti nella battaglia. Arvino, appena giunto, sente la figlia maledire il trionfo cristiano e la ripudia. Sta per ucciderla, quando interviene l'eremita che la salva, svelandogli che la ragazza agisce cos\u00ec per amore.\nAtto III - La conversione.\nNella Valle di Giosafat. Giselda rimpiange Oronte, che, improvvisamente, le compare davanti in veste lombarda. Egli non era morto ma solo ferito. I due (dopo il duetto \"Teco io fuggo\"), fuggono insieme. Arvino, per\u00f2, la maledice, dopo averla vista fuggire con l'amante (\"S\u00ec, del ciel che non punisce\"), e anche Pagano, che alcuni crociati hanno visto nell'accampamento.\nIntanto, nella grotta, Giselda conduce Oronte ferito mortalmente. Giunge Pagano, che esorta Oronte a convertirsi, per amor di Giselda. Il musulmano si converte, e muore, invocando Giselda, e con la benedizione di Pagano.\nAtto IV - Il Santo Sepolcro.\nSempre nella caverna. Entrano Pagano e Arvino. Pagano mostra la figlia assetata e colta da febbre, che invoca il perdono. Arvino perdona Giselda. La fanciulla delira: le appare in sogno Oronte che annuncia ai cristiani che le acque del Siloe placheranno la siccit\u00e0 che li ha colpiti (\"Qual prodigio!\").\nIntanto, i Lombardi pregano il Signore, e ricordano l'aria fresca, la natura e la pace della terra lombarda con la famosa preghiera \"O Signore, dal tetto nat\u00eco\". Giungono Giselda, Pagano e Arvino che annunciano che hanno trovato le acque del Siloe, come predetto dal sogno di Giselda. Mentre i cristiani esultano, Pagano, in punto di morte, rivela ad Arvino che egli non \u00e8 un semplice eremita ma anche suo fratello, e invoca il suo perdono. Arvino lo benedice mentre Gerusalemme cade in mano ai crociati.\nNote.\n2. Budden, \"Le opere di Verdi\", Edt 1996, tre volumi, ISBN 8859201489, 8859201497, 8859201500"}
{"id": "1059044", "revid": "1793900", "url": "https://it.wikipedia.org/wiki?curid=1059044", "title": "Rio Muni", "text": "Il R\u00edo Muni (\"Mbini\" in fang) \u00e8 la regione geografica pi\u00f9 estesa della Guinea Equatoriale ed \u00e8 vasta 26.017 km\u00b2.\nLa popolazione del R\u00edo Muni \u00e8 di circa 500.000 abitanti, secondo le stime ONU del 2009, in maggioranza composta dall'etnia dei Fang; la citt\u00e0 pi\u00f9 importante \u00e8 Bata; si distinguono per importanza anche le citt\u00e0 di Evinayong, Ebebiy\u00edn, Acalayong, Acurenam, Mongomo, Sevilla de Niefang, Valladolid de los Bimbiles e Mbini.\nStoria.\nLa regione fu ceduta dal Portogallo alla Spagna nel 1778 con il Trattato di El Pardo; gli spagnoli contavano di prendere schiavi da mandare a lavorare nelle colonie spagnole d'oltremare ma i coloni morirono di febbre gialla e la zona rimase abbandonata. Durante la ricolonizzazione sorsero industrie di cacao e legname. R\u00edo Muni divenne una provincia della Guinea spagnola nel 1959 insieme all'isola di Bioko. \nEconomia.\nMolto impulso ha avuto negli ultimi anni l'economia (come nel resto dello stato) grazie all'estrazione del petrolio. Secondo alcuni studi nel sottosuolo del Rio Muni ci sarebbero oltre al petrolio, giacimenti minerari fra i pi\u00f9 ricchi del mondo. Circa due terzi della regione sono occupati dalla foresta equatoriale dove si trovano numerosi animali fra cui i grandi primati scimpanz\u00e9 e gorilla, ma anche elefanti della foresta, leopardi, numerosi uccelli e rettili. Grazie a questo patrimonio faunistico e floristico, e a splendide spiagge, recentemente \u00e8 stato avviato lo sviluppo turistico della regione. Molto belli sono il Parco nazionale di Monte Alen e la riserva di Nsork nella regione centrale e la Riserva di Rio Campo e la Riserva dell'Estuario del fiume Muni che si affacciano sul mare."}
{"id": "1059046", "revid": "61051", "url": "https://it.wikipedia.org/wiki?curid=1059046", "title": "Nazionale di calcio femminile degli Stati Uniti d'America", "text": "La nazionale di calcio femminile degli Stati Uniti d'America \u00e8 la rappresentativa calcistica femminile degli Stati Uniti d'America ed \u00e8 posta sotto l'egida della Federazione calcistica degli Stati Uniti d'America, la \"United States Soccer Federation\" o USSF.\nIn base alla classifica stilata dalla FIFA al 25 giugno 2021, la nazionale femminile occupa il 1\u00ba posto del FIFA/Coca-Cola Women's World Ranking.\n\u00c8 la nazionale di calcio femminile pi\u00f9 titolata, avendo vinto 4 campionati mondiali (1991, 1999, 2015, 2019), 4 Olimpiadi (1996, 2004, 2008, 2012), dieci Algarve Cup (2000, 2003, 2004, 2005, 2007, 2008, 2010, 2011, 2013 e 2015) e otto CONCACAF Women's Championship (in passato nota anche come CONCACAF Women's Gold Cup).\nStoria.\nAnni ottanta.\nL'approvazione, nel 1972, del Title IX, che metteva fuori legge la discriminazione di genere nei programmi di istruzione finanziati dalla federazione, stimol\u00f2 negli Stati Uniti la nascita di squadre di calcio femminili nei college, in un'epoca in cui il calcio femminile conosceva una grande crescita di popolarit\u00e0 a livello internazionale. La federcalcio statunitense affid\u00f2 al CT Mike Ryan l'incarico di reclutare delle giocatrici scegliendole tra quelle delle compagini dei college al fine di partecipare al Mundialito del 1985 organizzato in Italia, il primo torneo calcistico per donne di rilevanza internazionale. La nazionale statunitense esord\u00ec il 18 agosto 1985 contro l'Italia, contro cui perse per 1-0, e chiuse il torneo al quarto posto, dopo aver mancato la vittoria contro Danimarca e Inghilterra.\nNel 1986 la federazione punt\u00f2 dunque sull'allenatrice della squadra della University of North Carolina, Anson Dorrance, che fu la prima CT a tempo pieno, con l'obiettivo di ben figurare al Mundialito successivo e ai futuri tornei internazionali. Nel Mundialito seguente gli USA batterono la , il e il , chiudendo alle spalle dell'. Dorrance diede spazio a calciatrici molto giovani quali Mia Hamm, Julie Foudy e Kristine Lilly, lasciando fuori alcune delle calciatrici dei college volute dalla federazione. All'Invitation Tournament del 1988 in Cina, la squadra statunitense fu eliminata ai quarti di finale dalla , futura vincitrice del torneo.\nAnni novanta.\nDopo il torneo del 1988, la FIFA annunci\u00f2 un piano per implementare e regolamentare la prima edizione del campionato mondiale di calcio femminile, in programma nel 1991. Nella prima edizione della CONCACAF Women's Championship, ospitata da Haiti nell'aprile del 1991, la nazionale statunitense mostr\u00f2 una superiorit\u00e0 schiacciante sulle avversarie, battendo per 12-0 e e per 10-0 nel girone e per 10-0 in semifinale, per poi trionfare per 5-0 contro il in finale. In preparazione al primo Mondiale, affront\u00f2 varie nazionali europee, mentre le giocatrici statunitensi assunsero lo status di professioniste, abbandonando i lavori che conducevano parallelamente all'attivit\u00e0 calcistica. Dorrance us\u00f2 il modulo 4-3-3, che aveva nel tridente Michelle Akers-Stahl-Carin Jennings-April Heinrichs il punto di forza.\nAl Mondiale, in Cina, gli Stati Uniti vinsero tutte e tre le partite del girone, contro (3-2), (5-0) e (3-0), poi elimin\u00f2 ai quarti di finale battendolo per 7-0 con cinque gol di Akers-Stahl nei primi 50 minuti di gioco. In semifinale fu battuta la per 5-2 con tripletta nel primo tempo di Carin Jennings. Le larghe vittorie ottenute nella prima fase avevano fatto guadagnare alla nazionale statunitense di calcio femminile l'attenzione dei media degli States, ma la finale non trov\u00f2 copertura televisiva in patria. L'atto conclusivo oppose le americane alla , che fu sconfitta per 2-1 di fronte ai spettatori del Tianhe Stadium di Canton: a decidere il match fu la doppietta di Akers-Stahl, che con 10 gol si laure\u00f2 capocannoniere del torneo, mentre Carin Jennings fu eletta migliore calciatrice della manifestazione.\nMalgrado la vittoria, la nazionale femminile statunitense rimase nell'oscurit\u00e0, tanto che all'Aeroporto Internazionale John F. Kennedy di New York ricevette un'accoglienza tiepida. La federazione riserv\u00f2 scarse attenzioni alle atlete, impegnata com'era a promuovere la nazionale maschile in vista dell'imminente , che sarebbe stato ospitato proprio dagli Stati Uniti. Dopo la vittoria iridata la squadra statunitense gioc\u00f2 solo qualche partita nel 1992, ma torn\u00f2 l'anno dopo per disputare vari tornei tra Cipro, Canada e Stati Uniti, concludendo al secondo posto il CONCACAF Women's Championship del 1993.\nIn vista del Mondiale del 1995 la squadra si prepar\u00f2 con varie partite. Nel 1994 partecip\u00f2 all'edizione inaugurale dell'Algarve Cup in Portogallo, dove vinse le due partite del girone, ma perse per 1-0 in finale contro la Norvegia. Vinse poi la Coppa Chiquita, competizione amichevole tenuta lungo la costa orientale degli USA con i padroni di casa e Germania, Cina e Norvegia. Dorrance lasci\u00f2 l'incarico di CT ai primi di agosto e fu sostituita dal suo vice Tony DiCicco, ex portiere con un passato nella American Soccer League. Con 36 gol fatti e uno solo subito, gli USA di DiCicco vinsero il CONCACAF Women's Championship del 1994, accedendo cos\u00ec al Mondiale del 1995.\nNel febbraio 1995, secondo quanto previsto dallo \"U.S. women's program\", fu aperto un centro di allenamento a Sanford, in Florida, e fu iniaugurato un piano di partite amichevoli finanziate da Nike. La nazionale statunitense vinse il proprio girone al Mondiale malgrado un pari (3-3) nella gara inaugurale contro la Cina e l'espulsione del portiere Brianna Scurry nella seconda. Gli Stati Uniti batterono poi per 4-0 il Giappone ai quarti di finale, ma in semifinale ebbero la peggio contro la Norvegia, poi laureatasi campione. Chiuse tuttavia al terzo posto vincendo per 2-0 la finale di consolazione contro la Cina.\nAlle Olimpiadi di Atlanta 1996, la nazionale statunitense si aggiudic\u00f2, da padrona di casa, la medaglia d'oro. Gli USA vinsero anche il Mondiale del 1999 disputato in casa, grazie al successo in finale contro la Cina per 5-4 ai tiri di rigore dopo lo 0-0 dei tempi supplementari. La vittoria ebbe notevole eco mediatica, tanto che il 10 luglio di quell'anno oltre 90 000 persone assieparono il Rose Bowl di Pasadena per assistere alla finale. Decisiva fu la parata di Briana Scurry sul terzo tentativo cinese dal dischetto, che consent\u00ec a Brandi Chastain di consegnare alle sue compagne la vittoria trasformando in rete il suo tiro. L'esultanza di Chastain, che si inginocchi\u00f2 e rimase in reggiseno, guadagn\u00f2 la copertina di \"Sports Illustrated\" e le prime pagine di molti giornali statunitensi e del mondo. La vittoria ebbe un impatto decisivo su molte giovani statunitensi, che iniziarono ad appassionarsi al calcio e a praticarlo.\nAnni duemila.\nAl campionato del mondo del 2003 gli USA batterono la Norvegia per 1-0 ai quarti di finale, ma persero per 3-0 la semifinale contro la Germania. La vittoria per 3-1 contro il Canada nel successivo match valse il terzo posto. Abby Wambach fu la migliore marcatrice della squadra con 3 gol, mentre Joy Fawcett e Shannon Boxx entrarono nella top 11 del torneo.\nAl campionato del mondo del 2007 la squadra statunitense regol\u00f2 l'Inghilterra con un secco 3-0, ma in semifinale croll\u00f2 contro il Brasile (4-0), patendo una delle disfatte pi\u00f9 clamorose della propria storia. Il terzo posto fu ottenuto battendo la Norvegia, con Abby Wambach capocannoniera della squadra con 6 gol e Kristine Lilly inserita nella top 11 della manifestazione.\nAnni duemiladieci.\nAl campionato del mondo del 2011 le statunitensi, dopo essersi classificate al secondo posto nel gruppo C durante la fase a gironi, battute dalla sola Svezia, ai quarti di finale superarono rocambolescamente il Brasile 5-3 solo ai tiri di rigore. La rete siglata da Abby Wambach al 122\u00ba minuto, che, in piena zona Cesarini, permise agli Stati Uniti di portare il risultato sul 2-2 al termine dei tempi regolamentari, fu votato come il pi\u00f9 importante gol della storia del calcio statunitense e il pi\u00f9 importante nella storia del Mondiale femminile. Il torneo degli USA prosegu\u00ec con la vittoria per 3-1 sulla Francia in semifinale, che consent\u00ec alla squadra di disputare la sua terza finale (dopo quelle del 1991 e 1999), dove l'avversaria fu il Giappone, al suo primo risultato significativo in un Mondiale. L'incontro, svoltosi al Commerzbank-Arena di Francoforte sul Meno davanti a spettatori, vide le statunitensi andare per prime a rete con Alex Morgan al 69\u00ba minuto, vantaggio annullato da una marcatura di Aya Miyama all'81\u00b0, che costrinse le squadre ad andare ai supplementari. Nuovamente in vantaggio con Abby Wambach al 104\u00b0, le statunitensi furono nuovamente raggiunte al 117\u00b0 da Homare Sawa e con il risultato di 2-2 il titolo mondiale fu assegnato ai tiri di rigore. Delle rigoriste designate Wambach, che calci\u00f2 il quarto tiro dal dischetto, fu l'unica delle statunitensi ad andare a segno, contro i 3 centri delle avversarie, che cos\u00ec si aggiudicarono per la prima volta il Mondiale di calcio femminile. Al termine della manifestazione Hope Solo fu premiata come miglior portiere del torneo, mentre Abby Wambach fu insignita del Pallone d'argento come seconda miglior giocatrice della manifestazione.\nAlle Olimpiadi del 2012, a Londra, gli USA vinsero la medaglia d'oro per la quarta volta in cinque tornei olimpici di calcio femminile, grazie al successo in finale contro il Giappone per 2-1 di fronte a 80 203 spettatori allo Stadio di Wembley, record di affluenza per una partita di calcio femminile alle Olimpiadi. In semifinale gli USA avevano avuto la meglio sul Canada, battuto per 4-3 dopo i tempi supplementari. Da segnalare, per le statunitensi, il record di gol segnati alle Olimpiadi per una nazionale di calcio femminile (16) e la vittoria finale ottenuta vincendo tutte le partite disputate nel torneo.\nNel 2013 fu inaugurata la National Women's Soccer League, che forn\u00ec alle giocatrici ai margini della nazionale nuove opportunit\u00e0 di incontri professionistici per mettersi in luce e trovare spazio in squadra. Per due anni, equivalenti a 43 partite consecutive, le statunitensi rimasero imbattute, dalla vittoria per 4-0 nella Coppa Algarve 2012 contro la Svezia alla sconfitta per 1-0 subita contro la Svezia Coppa Algarve 2014.\nSegu\u00ec il trionfo al campionato del mondo del 2015 giocato in Canada, dove le statunitensi ritrovarono in finale il Giappone, stavolta sconfitto per 5-2. Il successo fece degli USA la prima nazionale di calcio femminile a potersi insignire di tre Coppe del mondo. Tra il 3\u00ba e il 16\u00ba minuto di gioco Carli Lloyd and\u00f2 a segno per ben tre volte, realizzando la tripletta pi\u00f9 veloce nella storia del Mondiale femminile, portando il risultato sul 4-0 (poco prima della sua terza marcatura c'era stato il gol di Lauren Holiday). Le nipponiche accorciarono il risultato e andarono ancora a segno nella ripresa, ma Tobin Heath fiss\u00f2 il punteggio sul 5-2 gi\u00e0 al 54\u00ba minuto. Abby Wambach, giunta alla sua ultima presenza al Mondiale, fu salutata con grande calore dal pubblico. La compagine a stelle e strisce fu omaggiata di una ticker-tape parade a New York, la prima parata di questo tipo per una squadra di calcio femminile, e ricevuta alla Casa bianca dal presidente degli Stati Uniti d'America Barack Obama. Il 16 dicembre 2015 la sconfitta per 1-0 contro la Cina nell'ultima partita di Wambach con la nazionale, la prima in casa dopo undici anni, mise fine alla striscia di imbattibilit\u00e0 casalinga di 104 partite.\nAlle Olimpiadi del 2016 gli USA pareggiarono contro la Svezia ai quarti di finale, poi persero ai tiri di rigore per 4-3, uscendo per la prima volta prima della finale in un torneo olimpico e per la prima volta prima delle semifinali di un grande torneo internazionale.\nLa squadra attravers\u00f2 una fase sperimentale in cui perse tre partite interne, scongiurando poi la quarta sconfitta (evento senza precedenti in un anno solare per gli USA) grazie a una rimonta contro il Brasile. Nel 2017 gli USA disputarono 12 partite, tutte contro le prime 15 nazionali della classifica mondiale femminile della FIFA.\nNel 2018 le statunitensi si aggiudicarono la SheBelieves Cup e il Tournament of Nations.\nNelle qualificazioni al campionato del mondo del 2019 gli USA rimasero imbattuti, fino a portare a 21 la striscia di partite consecutive senza sconfitte. Il trionfo nella CONCACAF Women's Championship 2018, ottenuto battendo per 2-0 in finale il Canada, fu autorevole: gli USA vinsero, infatti, tutte e 5 le partite giocate, con 26 gol segnati e nessuno subito. L'8 novembre 2018 la squadra ottenne la 500\u00aa vittoria della propria storia battendo per 1-0 il Portogallo. Il 2019 inizi\u00f2 con la sconfitta in casa della Francia per 3-1, che pose fine a una serie di 28 partite senza sconfitte (l'ultima era stata l'1-0 patito contro l'Australia nel luglio 2017).\nRecord individuali.\nIn grassetto le calciatrici ancora in attivit\u00e0 in nazionale, statistcihe aggiornate al 12 marzo 2020\nPresenze.\n\"Fonte\"\nReti.\n\"Fonte\"\nRosa.\nLa lista delle convocate per i Giochi della XXXII Olimpiade \u00e8 stata comunicata ufficialmente il 23 giugno 2021."}
{"id": "1059048", "revid": "33751", "url": "https://it.wikipedia.org/wiki?curid=1059048", "title": "Allenatrice", "text": ""}
{"id": "1059050", "revid": "1005847", "url": "https://it.wikipedia.org/wiki?curid=1059050", "title": "Silvio Valenti Gonzaga", "text": "Biografia.\nNacque a Mantova nel palazzo di famiglia il 1\u00ba marzo 1690, figlio del marchese Carlo Valenti e di Barbara Andreasi. Molto colto (parlava greco, latino e francese), si addottor\u00f2 \"in utroque iure\" presso l'Universit\u00e0 di Ferrara il 27 settembre 1710.\nVenne inviato a portare la berretta cardinalizia a Mih\u00e1ly Frigyes Althan a Vienna nel 1719, quindi per due anni in missione speciale per ottenere la restituzione della citt\u00e0 di Comacchio allo Stato pontificio. Il 17 giugno 1724 venne nominato referendario del Supremo Tribunale della Segnatura Apostolica e di Grazia, quindi archimandrita commendatario del monastero di San Salvatore di Messina e Barone della \"Terra di Savoca\" nello stesso anno.\nRicevette il diaconato il 20 maggio 1731 e venne quindi ordinato prete il 3 giugno dello stesso anno: gi\u00e0 il 18 giugno era nominato arcivescovo titolare di Nicea; nel 1732 fu nunzio apostolico nelle Fiandre, nel 1736 in Spagna.\nPapa Clemente XII lo elev\u00f2 al rango di cardinale nel concistoro del 19 dicembre 1738. Legato papale a Bologna, partecip\u00f2 al conclave del 1740 che elesse papa Benedetto XIV: questi lo nomin\u00f2 il 20 agosto dello stesso anno cardinale segretario di stato, carica che mantenne fino alla morte: fu inoltre camerlengo di Santa Romana Chiesa dal 25 febbraio 1747 alla sua morte, prefetto della Sacra Congregazione de Propaganda Fide e della Sacra Consulta. Inizialmente consacrato con il titolo di Santa Prisca, opt\u00f2 per quello di San Callisto, quindi per l'ordine dei vescovi e la sede suburbicaria di Sabina (9 aprile 1753).\nAttivit\u00e0.\nAmante dell'arte e collezionista raffinato, fond\u00f2 la Pinacoteca Capitolina: il cardinale riusc\u00ec infatti ad acquistare quello che sar\u00e0 il nucleo originario dalla Pinacoteca: la collezione dei fratelli Marcello e Giulio Sacchetti la collezione Pio di Savoia. Silvio Valenti Gonzaga, inoltre, protesse il pittore francese Pierre Subleyras, che ne esegu\u00ec il ritratto; il cardinale \u00e8 anche ritratto assieme al pontefice Benedetto XIV da Giovanni Paolo Pannini.Fu lo zio del cardinale Luigi Valenti Gonzaga e prozio del cardinale Cesare Guerrieri Gonzaga. Pannini ha anche rappresentato la quadreria, nel dipinto Galleria del cardinale Silvio Valenti Gonzaga.\nMor\u00ec il 28 agosto 1756, all'et\u00e0 di 66 anni, a Viterbo: venne temporaneamente sepolto nella cattedrale della citt\u00e0, quindi, il 31 agosto 1756, le sue spoglie vennero trasferite a Roma e sepolto nella chiesa dei francescani riformati di San Bonaventura, dove il cardinale aveva fatto costruire per s\u00e9 una tomba.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1059053", "revid": "1543377", "url": "https://it.wikipedia.org/wiki?curid=1059053", "title": "Federazione calcistica degli Stati Uniti d'America", "text": "La United States Soccer Federation (USSF) \u00e8 l'organo ufficiale di regolamentazione e di governo dell'attivit\u00e0 calcistica degli Stati Uniti d'America, ed ha sede a Chicago, Illinois.\nAd essa \u00e8 demandata la gestione delle nazionali di calcio statunitensi maschile e femminile e l'organizzazione della Coppa nazionale, la U.S. Open Cup; inoltre, tramite le varie Leghe professionistiche e dilettantistiche, e di concerto con la contigua Canadian Soccer Association, gestisce e assicura il corretto svolgimento dei campionati calcistici nordamericani, primi tra tutti la Major League in ambito maschile e la W-League in quello femminile.\nNonostante le posizioni di rincalzo nell'attuale ranking mondiale, la Nazionale statunitense maschile prese parte al primo campionato del mondo di calcio, nel 1930 in Uruguay, piazzandosi terza. In totale essa ha partecipato 10 volte al campionato del mondo, al quale \u00e8 stata presente ininterrottamente dal 1990 al 2014, ma ha sorprendentemente mancato la qualificazione all'edizione 2018. Vanta inoltre 14 partecipazioni, con sei vittorie finali, nel campionato centro-nordamericano per nazioni ed un secondo posto alla Confederations Cup 2009. Decisamente pi\u00f9 nutrito il palmar\u00e8s della nazionale femminile, una tra le pi\u00f9 forti selezioni a livello internazionale, campione del mondo nel 1991, nel 1999, nel 2015, e nel 2019, seconda nel 2011, terza nelle altre tre edizioni del torneo (1995 e 2003, 2007) nonch\u00e9 campione continentale nel 1991, 1993, 1994, 2000, 2002, 2006, 2014 e olimpica nel 1996, nel 2004, nel 2008, nel 2012 e seconda nel 2000.\nTale federazione organizza anche le World Series of Football.\nStoria.\nFondata nel 1913 con il nome di \"United States Football Association\". Fu riconosciuta dalla FIFA fin dalla nascita ed ha nella CONCACAF la confederazione continentale di appartenenza, alla quale \u00e8 affiliata dal 1961.\nNel corso degli anni la denominazione venne cambiata, nel 1945 venne aggiunta la parola \"soccer\" divenendo \"United States Soccer Football Association\", e nel 1974 assunse quella attuale.\nLa federazione fu invitata nel 1930 a partecipare al citato campionato del mondo, e riusc\u00ec a qualificarsi anche per il successivo in Italia. Senza dubbio la vittoria pi\u00f9 clamorosa del periodo pionieristico del calcio statunitense fu quella maturata nel corso del in Brasile, quando la nazionale a stelle e strisce batt\u00e9 a sorpresa per 1-0 gli assai pi\u00f9 quotati inglesi, inventori del gioco moderno.\nStante la concorrenza di sport come basket, baseball e hockey su ghiaccio, per non citare il football americano, il calcio negli anni cinquanta e sessanta fu sempre - di fatto - trattato come un fenomeno minore e una realt\u00e0 da immigrati (molte squadre semiprofessionistiche o amatoriali portano tuttora nel nome quello della comunit\u00e0 di appartenenza, in particolare di greci, ungheresi, tedeschi, ucraini e, naturalmente, italiani).\nAlla fine degli anni sessanta, la USSF cerc\u00f2 di dare una struttura professionale al calcio di lega e favor\u00ec la nascita della North American Soccer League, posta sotto il controllo congiunto con la federazione canadese. Sebbene a posteriori rivelatasi un'ennesima falsa partenza (nella NASL giocavano molti talenti d'importazione, parecchi dei quali a fine carriera, e non fu quasi mai favorito l'emergere di calciatori indigeni), e nonostante il fallimento economico sopraggiunto nel 1985, l'esperienza della NASL costitu\u00ec il primo tentativo serio di promozione del calcio nel Paese.\nA partire dagli anni novanta, la USSF ha adottato delle politiche di crescita e formazione pi\u00f9 stringenti, ponendo un limite al numero di calciatori stranieri nelle varie squadre statunitensi e incentivando l'utilizzo dei giovani. Questo ha fatto s\u00ec che anche il team nazionale maschile, quello pi\u00f9 bisognoso di talenti, sia cresciuto in qualit\u00e0: ininterrottamente presente sulla massima ribalta internazionale fin dal , nel 2002 ottenne il suo miglior risultato del dopoguerra, arrivando ai quarti di finale del campionato mondiale di Giappone e Corea del Sud. Persistono tuttora problemi economici per molti club, che preferiscono giocare in leghe di rango inferiore per l'impossibilit\u00e0 di adeguarsi agli standard richiesti dai campionati maggiori - segnatamente la Major League - ma il livello del gioco \u00e8 notevolmente salito persino dai tempi della stessa NASL, e attualmente vi sono una gran quantit\u00e0 di calciatori statunitensi che giocano nelle Leghe europee, in primis in Inghilterra, Scozia e Germania.\nDal 1992 la USSF organizz\u00f2 la U.S. Cup, torneo amichevole.\nPi\u00f9 ricca di successi invece la selezione femminile: contrariamente a quanto si pensa, sia in Inghilterra che negli Stati Uniti le donne iniziarono a giocare a calcio molto presto, quasi subito dopo la codifica del gioco (nel Regno Unito sono documentati incontri di calcio femminili tenutesi negli ultimi anni del XIX secolo). Con minor concorrenza degli altri sport rispetto al calcio maschile, le signore hanno potuto accedere a una vasta platea di praticanti e hanno avuto una ampia base da cui scegliere. Oggi, complice il fatto che anche a livello femminile il calcio \u00e8 stato sempre visto come lo sport degli americani di nuova generazione, la nazionale femminile degli Stati Uniti \u00e8 una riuscita sintesi di esperienze culturali e filosofie di gioco diversissime tra di esse: europee, ispanoamericane, afroamericane e perfino asiatiche. Essa \u00e8, inoltre, l'unica nazionale femminile al mondo a essere composta interamente da calciatrici professioniste.\nDalla fine del XX secolo al Terzo millennio.\nLa nuova fase del calcio negli Stati Uniti ha senza dubbio coinciso con l'organizzazione da parte della USSF del . Nonostante l'uscita agli ottavi di finale a opera dei futuri campioni mondiali del , la squadra si comport\u00f2 nel complesso bene, e da quell'esperienza venne la spinta per adottare politiche atte a promuovere e incentivare ulteriormente l'attivit\u00e0 calcistica nel Paese.\n\u00c8 del 2003 l'apertura di un centro tecnico federale a Los Angeles, corredato di uno stadio, il primo negli USA progettato specificamente per il calcio, che attualmente ospita le partite di lega del Los Angeles Galaxy.\nOltre al citato , sotto la giurisdizione della USSF si tennero i tornei olimpici di calcio di Los Angeles nel 1984 e di Atlanta nel 1996, nonch\u00e9 il campionato mondiale femminile del 1999 ed il campionato mondiale femminile del 2003.\nRecentemente, molte squadre europee hanno guardato al parco-giocatori americano per ingaggiare portieri di qualit\u00e0. \u00c8 il caso degli ultimi tre uomini che hanno difeso la porta della nazionale statunitense, Kasey Keller, Tim Howard e Brad Friedel, ingaggiati da alcune squadre della FA Premier League."}
{"id": "1059055", "revid": "339392", "url": "https://it.wikipedia.org/wiki?curid=1059055", "title": "United States Soccer Federation", "text": ""}
{"id": "1059059", "revid": "339392", "url": "https://it.wikipedia.org/wiki?curid=1059059", "title": "Federazione calcistica statunitense", "text": ""}
{"id": "1059068", "revid": "287204", "url": "https://it.wikipedia.org/wiki?curid=1059068", "title": "Giuseppe Balzaretto", "text": "Biografia.\nGiuseppe Balzaretti nacque a Milano nel 1801 e studi\u00f2 matematica presso l'Universit\u00e0 degli Studi di Pavia. Tradotto il dottorato in matematica in titolo di ingegnere-architetto sotto il tirocinio dell'ingegner Perego, viaggi\u00f2 molto in Europa e svilupp\u00f2 una vera passione per i giardini, soprattutto inglesi. Fra i suoi primi lavori la progettazione del giardino di Villa Borromeo d'Adda che realizz\u00f2 per la famiglia d'Adda ad Arcore e, quasi contemporaneamente, quello del marchese Serra a Genova. In breve tempo il Balzaretti acquist\u00f2 fama in mezza Italia e suoi lavori si registrano a Lonigo, in Veneto, per i palazzi patrizi del principe Giovanelli e del conte Soranzo Mocenigo, a Piacenza, Reggio Emilia, Ferrara e Imola. Particolarmente care furono all'architetto le realizzazioni a Bellagio sul lago di Como per la villa della nobile famiglia milanese Poldi\nPezzoli (poi Villa Trivulzio) e il rifacimento dei Giardini di Porta Venezia a Milano (1856-1862).\nAlla progettazione dei giardini si affianc\u00f2 fin da subito il lavoro d'architetto tanto che nel 1853 ebbe la committenza per il Palazzo Poldi Pezzoli. Nel 1858 ricevette l'incarico dal Governo austriaco di ampliare e riordinare i giardini pubblici di Porta Venezia a Milano, optando per un elegante giardino all'inglese, forma che prefer\u00ec anche per la realizzazione dei giardini privati della Villa Visconti Castiglioni Maineri a Cassinetta di Lugagnano e della Villa Sironi Marelli a Robecco sul Naviglio. Nello stesso anno progett\u00f2 i giardini e la villa \"Andrea Ponti\" del complesso \"Ville Ponti\" a Varese. L'ultimo suo lavoro fu la Pia casa degli incurabili ad Abbiategrasso nel 1873.\nFra le sue opere pi\u00f9 apprezzate c'\u00e8 la Ca' de Sass ovvero la prima sede della Cassa di Risparmio delle Provincie Lombarde a Milano costruita fra il 1869 e il 1871, in cui si ritrovano l'influenza di Palazzo Strozzi e Palazzo Medici Riccardi.\nGiuseppe Balzaretti insegn\u00f2 anche all'Accademia di Belle Arti di Genova come professore di architettura ed ornato e fu nominato cavaliere dell'Ordine della Corona d'Italia il 14 agosto del 1871.\nBalzaretti si spense a Milano il 30 aprile 1874. I suoi resti si trovano al cimitero monumentale di Milano.\nCollegamenti esterni.\n "}
{"id": "1059069", "revid": "1516566", "url": "https://it.wikipedia.org/wiki?curid=1059069", "title": "Armoriale dei comuni delle Bocche del Rodano", "text": "Questa pagina contiene le armi (stemma e blasonatura) dei comuni delle Bocche del Rodano."}
{"id": "1059073", "revid": "15756", "url": "https://it.wikipedia.org/wiki?curid=1059073", "title": "Podaria", "text": "In geometria, la podaria di un curva rispetto ad un punto formula_1 detto \"polo\" \u00e8 il luogo geometrico formato dalle proiezioni di formula_1 sulle rette tangenti alla curva; tali proiezioni sono anche i piedi delle normali alle rette tangenti alla curva passanti per il polo stesso (da cui il termine podaria). La curva originaria \u00e8 detta anche \"antipodaria\".\nEquazione della podaria.\nSiano date le equazioni parametriche della curva formula_3:\ndove formula_5 e formula_6 sono due funzioni derivabili su un intervallo formula_7. La tangente di formula_3 nel suo punto formula_9 ha equazione\nLa proiezione di formula_11 sulla tangente si trova sulla retta perpendicolare a questa e passante per formula_1:\nIntersecando queste due rette si ottiene il generico punto della podaria, che ha le seguenti equazioni parametriche:\nCasi particolari.\nUtilizzando l'equazione sopra descritta si possono calcolare alcuni casi significativi di podaria.\nPodaria della circonferenza.\nLa podaria di una circonferenza \u00e8 la lumaca di Pascal.\nPer dimostrarlo, si considera una circonferenza passante per l'origine di raggio 1 e centro nel punto formula_15, di equazioni parametriche:\nPossiamo limitarci a considerare i poli formula_17, posti sull'asse delle ascisse, con formula_18. Le equazioni della podaria sono allora:\nI casi possibili sono:\nPodaria della parabola.\nConsideriamo la parabola di equazione formula_24; le sue equazioni parametriche sono formula_25 e formula_26; dalla formula generale si ricavano le equazioni della podaria per un polo formula_27 che giace sull'asse della parabola:\nAlcune podarie notevoli sono:"}
{"id": "1059075", "revid": "94902", "url": "https://it.wikipedia.org/wiki?curid=1059075", "title": "Pasqua cristiana", "text": ""}
{"id": "1059078", "revid": "6923", "url": "https://it.wikipedia.org/wiki?curid=1059078", "title": "Zero skateboards", "text": "Zero Skateboards (detta anche solo Zero) \u00e8 una marca di skateboard statunitense che produce tavole, ruote, abbigliamento.\nStoria.\nLa Zero Skateboards fu fondata nel 1996 dallo skater professionista (ed ancora in attivit\u00e0) Jamie Thomas quando quest'ultimo militava nella Toy Machine, che lasci\u00f2, diventando il primo pro (Professionista) della Zero Skateboards.\nInformazioni.\nLe tavole della zero vengono fatte a Tijuana, Mexico, da Cinco Maderas.\nZero Skateboards \u00e8 considerata marca \"Top-selling\" in tutto il mondo.\nZero Skateboards fa parte della Black Box Distribution family (il proprietario \u00e8 Jamie Thomas).\nIn Italia il distributore di tavole Zero \u00e8 SRD Sport, che le distribuisce in tutti i negozi d'Italia.\nProdotti.\nLe tavole Zero sono per la maggior parte di colore nero, e le grafiche con i teschi, corvi e altro si rifanno agli anni ottanta, la Zero inoltre offre al loro pubblico due diversi tipi di concave:"}
{"id": "1059085", "revid": "46291", "url": "https://it.wikipedia.org/wiki?curid=1059085", "title": "Ophrys fusca", "text": "Ophrys fusca \u00e8 una pianta appartenente alla famiglia delle Orchidacee.\nDescrizione.\n\u00c8 una pianta erbacea geofita bulbosa, alta 10\u201330\u00a0cm, con foglie inferiori larghe e corte disposte a rosetta e 1-2 foglie cauline inguainanti il fusto.\nL'infiorescenza, lassa, comprende da 2 a 8 fiori con sepali verdastri ad apice arrotondato e petali di colore da giallo a bruno, oblunghi, a margini ondulati, con apice ottuso o tronco. Il labello \u00e8 trilobato, convesso, brunastro, con un sottile margine glabro di colore giallastro, e un disegno ampio, bilobato, di colore da grigiastro a bluastro. Il ginostemio \u00e8 corto, con apice ottuso\nFiorisce dalla fine di gennaio a met\u00e0 giugno.\nBiologia.\nSi riproduce per impollinazione entomofila ad opera di imenotteri del genere \"Andrena\" (\"A. ovatula\", \"A. nigroaenea\", \"A. flavipes\").\nDistribuzione e habitat.\n\u00c8 diffusa in Europa meridionale (Portogallo, Spagna, Francia, Italia e Grecia) e Nordafrica.\nIn Italia \u00e8 diffusa su quasi tutta la penisola (eccetto le regioni nord-orientali), in Sicilia e in Sardegna.\nPredilige macchie, garighe e prati assolati, dal livello del mare fino a 1450\u00a0m di altitudine.\nTassonomia.\nSono note le seguenti sottospecie:\nSinonimi.\nLa variabilit\u00e0 morfologica di questa entit\u00e0 ha fatto si che essa venisse descritt\u00e0 da molti Autori con diverse nomenclature, tutte attualmente ritenute sinonimi della sottospecie nominale:"}
{"id": "1059089", "revid": "140509", "url": "https://it.wikipedia.org/wiki?curid=1059089", "title": "Playing the Fool", "text": "Playing the Fool \u00e8 un doppio album dal vivo del gruppo rock progressivo britannico \"Gentle Giant\", pubblicato nel 1977. Fu l'unica pubblicazione \"live\" del gruppo nel periodo di effettiva attivit\u00e0.\nDescrizione.\nL'album fu registrato tra settembre e ottobre 1976, durante la tourn\u00e9e europea legata all'album \"Inteview\".\nCom'era abitudine del gruppo in concerto, molti dei brani sono totalmente riarrangiati rispetto alle versioni in studio e, in alcuni casi, uniti assieme in \"medley\" che a loro volta includono variazioni strumentali o citazioni da altri che la copertina originale non menziona.\nIl disco include una breve versione strumentale dello standard jazz \"Sweet Georgia Brown\" eseguita con violino, chitarra acustica e percussioni.\nTracce.\nTesti e musiche di Kerry Minnear, Derek Shulman, Ray Shulman e (*) Phil Shulman, eccetto ove indicato."}
{"id": "1059102", "revid": "307923", "url": "https://it.wikipedia.org/wiki?curid=1059102", "title": "Andrea De Rosa", "text": ""}
{"id": "1059104", "revid": "125773270", "url": "https://it.wikipedia.org/wiki?curid=1059104", "title": "Wasp (personaggio)", "text": "Wasp, il cui vero nome \u00e8 Janet van Dyne, \u00e8 un personaggio dei fumetti creato da Stan Lee, H.E. Huntley (testi) e Jack Kirby (disegni), pubblicato dalla Marvel Comics. La sua prima apparizione avviene in \"Tales to Astonish\" (vol. 1) n. 44 (giugno 1963).\nGeneticamente modificata dal primo Ant-Man (Hank Pym), Janet van Dyne ottiene la capacit\u00e0 di modificare le sue dimensioni, volare tramite ali d'insetto biosintetiche ed emettere scariche d'energia bio-elettrico sotto forma di \"aculei\"; assunta l'identit\u00e0 di Wasp, diviene una supereroina compagna d'avventure, fidanzata e per un certo periodo moglie, di Pym nonch\u00e9 membro fondatore e primo componente femminile dei Vendicatori. Caratterizzata dalla grande passione per la moda, Wasp \u00e8 inoltre il personaggio che ha cambiato il maggior numero di costumi nell'Universo Marvel.\nNella classifica stilata nel 2011 da IGN, si \u00e8 posizionata al 99\u00ba posto come pi\u00f9 grande eroina della storia dei fumetti, dopo Nova e prima di Groo, inoltre \u00e8 risultata 94\u00aa nella classifica di \"Comics Buyer's Guide\" \u00abLe 100 donne pi\u00f9 sexy dei fumetti\u00bb.\nStoria editoriale.\nIl personaggio di Janet van Dyne \u00e8 esordito nel giugno 1963 sul numero 44 di \"Tales to Astonish\", ideato da Stan Lee, scritto da H.E. Huntley ed illustrato da Jack Kirby. Introdotta come partner di Henry Pym per movimentare le storie di Ant-Man, Wasp \u00e8 stata comprimaria delle sue avventure fino al numero 69 della testata (luglio 1965) riscuotendo una tale popolarit\u00e0 da divenire contemporaneamente una dei protagonisti della serie \"The Avengers\", il cui primo numero \u00e8 uscito nel settembre 1963. Le avventure col gruppo portano grande notoriet\u00e0 al personaggio che continua ad apparirvi ininterrottamente ad eccezione di un breve periodo tra novembre 1972 e luglio 1973, in cui diviene coprotagonista di un ciclo di storie dedicate ad Ant-Man e pubblicate su \"Marvel Feature\"; nel corso degli anni settanta inoltre, durante la sua gestione della testata George P\u00e9rez rinnova diverse volte il costume di Wasp, cosa che ha un impatto significativo sullo sviluppo del personaggio: \u00ab\u00c8 diventata una battuta. Nel caso di Wasp, ho notato che ha cos\u00ec tanti costumi che alla fine mi sono detto \"Perch\u00e9 no?\" credo di aver lavorato al fumetto abbastanza a lungo quello che era solo un po' di idiosincrasia per il personaggio \u00e8 diventato a pieno titolo parte della sua personalit\u00e0\u00bb.\nDal numero 217 fino al numero 278 di \"The Avengers\" (marzo 1982-aprile 1987) Wasp ricopre la carica di leader del gruppo, divenendo cos\u00ec il membro che ha detenuto il ruolo pi\u00f9 a lungo dopo Capitan America. In seguito compare in qualit\u00e0 di comprimaria nella testata \"West Coast Avengers\" dal numero 32 al 42 (maggio 1988-marzo 1989) per poi tornare a ricoprire un ruolo centrale nel terzo volume di \"The Avengers\" a partire dal numero 27, pubblicato nell'aprile 2000, fino alla chiusura della testata nel settembre 2004.\nIl personaggio ricompare in seguito sulle pagine di \"Mighty Avengers\" fino all'undicesimo numero (maggio 2008) e al crossover \"Secret Invasion\", a seguito del quale viene data per morta fino al numero 34 del quarto volume di \"The Avengers\" (gennaio 2013) divenendo in seguito una dei personaggi principali della serie \"Uncanny Avengers\", anche dopo il rilancio di tutte le testate della casa editrice sotto il marchio \"All New All Different Marvel\".\nBiografia del personaggio.\nOrigini.\nNata a Cresskill, New Jersey, dal celebre scienziato Vernon van Dyne e dalla sua innominata moglie, Janet discende da una famiglia altolocata la cui fortuna ha avuto origine negli anni trenta grazie al lavoro della brillante fashion designer Amelia van Dyne. Cresciuta come una frivola e viziata socialite, poco pi\u00f9 che adolescente Janet si invaghisce di un collega del padre, Henry Pym, che intuisce essere il supereroe Ant-Man e a cui chiede aiuto nel momento in cui suo padre viene ucciso da una creatura aliena che ha accidentalmente condotto sulla Terra durante un esperimento.\nColpito dalla determinazione della ragazza, Hank la modifica geneticamente con le Particelle Pym rendendola capace di miniaturizzarsi e farsi crescere ali d'insetto; ottenute abilit\u00e0 simili a quelle di una vespa e adottato appunto il nome di battaglia \"Wasp\", la giovane riesce a vendicare il genitore contribuendo alla sconfitta dell'alieno che lo ha ucciso diventando successivamente la partner di Ant-Man nella lotta al crimine, combattendo al suo fianco supercriminali quali Testa d'Uovo, il Porcospino e la Trottola Umana. Col tempo i due iniziano inoltre una relazione sentimentale e Janet inizia a disegnarsi da sola i costumi, tutti sgargianti e rigorosamente a volto scoperto, diventando cos\u00ec un personaggio pubblico di fama internazionale e capace di influenzare la moda al pari delle star hollywoodiane.\nVendicatori.\nDopo aver collaborato con Iron Man, Hulk e Thor per sconfiggere Loki, Ant-Man e Wasp propongono la formazione di una squadra che proprio la ragazza decide di battezzare \"Vendicatori\". Nonostante sia il membro meno potente del gruppo e abbia frequenti atteggiamenti civettuoli coi compagni di squadra per ingelosire Pym, Wasp si dimostra subito un'eroina motivata, una compagna fedele ed un elemento fondamentale tanto sul campo di battaglia quanto nello stemperare gli animi dei membri pi\u00f9 caparbi. Ferita nel corso di uno scontro col Conte Nefaria e costretta a lasciare brevemente il gruppo per ristabilirsi, una volta fatto ritorno scopre che i suoi poteri si sono evoluti fino al punto da potersene servire senza bisogno di assumere le Particelle Pym; contemporaneamente Hank assume i panni di \"Golia\" e, data la durata del loro rapporto, Janet inizia a sperare le faccia una proposta di matrimonio tuttavia, poco dopo, un nuovo vigilante chiamato \"Calabrone\" si presenta alla base dei Vendicatori dichiarando di aver ucciso Hank Pym e rapisce la ragazza la quale, durante la prigionia, realizza per\u00f2 che il Calabrone \u00e8 lo stesso Pym (in stato confusionale per via di una sostanza chimica inalata durante un esperimento) e lo convince a sposarla, sebbene la cerimonia venga interrotta dal Circo del Crimine e solo dopo lo scontro gli altri Vendicatori scoprano la verit\u00e0.\nDopo la luna di miele Calabrone e Wasp ritornano in pianta stabile nel gruppo e quest'ultima aderisce brevemente alla formazione originale delle Liberatrici. Nel breve periodo in cui Hank lascia i Vendicatori e decide di rivestire i panni di Ant-Man, Wasp lo supporta tornando a fargli da partner nel corso delle sue avventure dopodich\u00e9 si riunisce alla squadra assieme a lui; successivamente Ultron utilizza i tracciati cerebrali di Janet per crearsi una compagna: Jocasta che, tuttavia, lo tradisce alleandosi coi Vendicatori per sconfiggerlo.\nNel frattempo, a causa dello stress accumulato e di alcuni problemi d'instabilit\u00e0 mentale, Pym diventa sempre pi\u00f9 paranoico, prepotente e violento nei confronti di Janet, cosa che porta Capitan America a sottoporlo alla corte marziale e a sospenderlo. Sebbene la moglie tenti di consolarlo e di farlo desistere dall'intento di costruire un robot che metta in pericolo i Vendicatori per poi sconfiggerlo davanti ai loro occhi nella speranza di riguadagnarne la fiducia, questi la percuote violentemente e mette in atto il piano comprendendo infine i suoi errori ed abbandonando il gruppo; l'esperienza ed il conseguente divorzio fa maturare molto Janet, tanto da spingerla ad assumere il ruolo di capo dei Vendicatori, rivelandosi uno dei migliori leader nella storia della squadra ed incrementando il numero di componenti femminili con supereroine quali She-Hulk e Monica Rambeau.\nContemporaneamente Janet intraprende una carriera da stilista facendo di She-Hulk la sua modella preferita, rinnova la sua vita sociale ed inizia una relazione con Tony Stark finch\u00e9 questi le rivela di essere il suo compagno di squadra Iron Man, rivelazione a seguito della quale i due, pur rimanendo in buoni rapporti, decidono di smettere di frequentarsi per rispetto nei confronti di Pym. In seguito la donna ha una breve relazione con il mercenario \"Paul Denning\".\nQuando i Signori del male del Barone Zemo riescono ad espugnare la base dei Vendicatori mandando in come Ercole, massacrando Jarvis ed imprigionando Capitan America e il Cavaliere Nero, la leadership di Wasp si rivela determinante per le sorti della squadra difatti, dopo aver sconfitto l'Uomo Assorbente e Titania, essa riesce a guidare Monica Rambeau, Thor e il Dottor Druido in soccorso dei compagni facendoli uscire da uno dei momenti pi\u00f9 neri della loro storia. In seguito all'esperienza Janet lascia la squadra, si unisce ai Vendicatori della Costa Ovest e ricominciando una relazione sentimentale con Hank, senza per\u00f2 risposarsi; inoltre, nonostante le venga offerta un posto nella formazione ufficiale del gruppo, decide di rimanere una riserva e successivamente fa ritorno tra le file dei Vendicatori contribuendo a fermare la conquista della Terra da parte di Kang il Conquistatore.\nNel frattempo la relazione tra Hank e Janet viene nuovamente compromessa quando essa si rende conto di non volerlo risposare e inizia dunque una relazione clandestina con Occhio di Falco; confidandosi con Scarlet in merito a tutto ci\u00f2 fa per\u00f2 involontariamente riferimento ai figli avuti da quest'ultima, che quindi riacquista i ricordi legati ai due, ha un crollo nervoso e perde il controllo dei suoi poteri iniziando a riscrivere la realt\u00e0 in modo casuale dando origine a un'escalation di distruzione nel corso della quale Visione, Scott Lang e Occhio di Falco vengono uccisi, la base dei Vendicatori distrutta e Janet aggredita da una She-Hulk priva di controllo finendo in coma. Una volta risvegliatasi trova Hank a vegliare sul suo capezzale e decide di dargli un'altra opportunit\u00e0 trasferendosi con lui ad Oxford.\nCivil War e Secret Invasion.\nNel corso della guerra civile dei superumani Wasp, cos\u00ec come Hank, si schiera con gli eroi a favore dell'Atto di Registrazione dei Superumani e, per sensibilizzare la comunit\u00e0 supereroistica in merito alla nuova legge, diviene la conduttrice di un reality-TV chiamato \"America's Newest Superhero\". Inoltre viene reclutata da Carol Danvers tra le file dei Potenti Vendicatori contribuendo a scongiurare l'ennesimo piano per lo sterminio della razza umana ordito da Ultron.\nIn questo periodo tuttavia, a sua insaputa, Hank viene sostituito da un impostore Skrull di nome Criti Noll, il quale inizia a somministrarle una formula sperimentale che la rende in grado di ingigantirsi senza alcun apparente effetto collaterale finch\u00e9, nel corso della battaglia finale nel centro di New York per respingere l'invasione segreta degli Skrull, dopo l'apparente morte della regina Veranke, Criti Noll attiva la vera funzione delle particelle facendo ingigantire rapidamente ed incontrollatamente Wasp con l'intento di farla esplodere e rilasciare nell'atmosfera l'arma biologica alla base della formula somministratale; per impedirlo Thor \u00e8 costretto ad ucciderla scagliandole contro Mjolnir e generando una distorsione spaziodimensionale che la disperde nel nulla.\nPer onorarne la memoria il vero Hank, liberato dalla prigionia aliena, assume brevemente l'identit\u00e0 di secondo \"Wasp\" ed istituisce una fondazione a suo nome dedita ad aiutare tutte le donne in pericolo.\nRitorno.\nTempo dopo i Vendicatori scoprono che Wasp non \u00e8 morta ma semplicemente intrappolata nel Microverso e si recano in suo soccorso, una volta fatto ritorno Janet si unisce alla detta \"Squadra Unione\", nuova formazione del gruppo che finanzia privatamente col suo patrimonio per evitare i problemi derivanti dalla sponsorizzazione governativa; contemporaneamente inizia una relazione col leader del gruppo, Havok. Nel corso di una delle missioni della squadra i Gemelli di Apocalisse riescono a sconfiggerli e a distruggere la Terra instaurando una feroce dittatura sul Pianeta X, abitato di soli mutanti, Wasp e Havok sono tra i pochi sopravvissuti ed hanno una figlia, Katie, tuttavia per prevenire l'avvento del suddetto scenario apocalittico si alleano con Kang il Conquistatore mandando le loro menti indietro nel tempo nel corpo delle loro controparti passate; nonostante il piano proceda Kang prende con s\u00e9 la figlia avuta dei due nel futuro, salvandola dalla cancellazione della linea temporale e promettendo di restituirla qualora la storia si evolvesse comunque in direzione della sua nascita.\nQuando Teschio Rosso entra in possesso dei poteri di Onslaught, Scarlet e il Dottor Strange tentano di sconfiggerlo eseguendo un fallimentare incantesimo che finisce con l'invertire la bussola morale di numerosi eroi presenti nei paraggi, tra cui Havok, che dunque diviene malvagio e mantiene la nuova personalit\u00e0 anche dopo l'annullamento dell'inversione, provocando la fine del suo rapporto con Wasp.\nIn seguito all'apparente morte dell'ex-marito, Janet dona l'attrezzatura di Giant-Man a Scott Lang, il quale la consegna al suo giovane alleato Raz Malhotra, dopodich\u00e9 si ritira e torna a vestire i panni di Wasp nel momento in cui Jarvis la contatta per presentarle la sua figliastra: Nadia Pym (nata dal primo matrimonio di Pym con Maria Trovaya), con la quale inizia a passare del tempo prendendola sotto la sua ala. Janet aiuta poi la Squadra Unione ad affrontare il redivivo Hank Pym, controllato da Ultron.\nPoteri e abilit\u00e0.\nWasp \u00e8 in grado di restringersi fino a raggiungere le dimensioni di un insetto e ritornare normale a suo piacimento. Tale processo lascia invariata la sua forza e, sebbene inizialmente richiedesse l'assunzione di una versione gassosa delle Particelle Pym, col passare degli anni \u00e8 divenuto automatico a causa di una mutazione cellulare provocata dall'uso prolungato della sostanza. Grazie alle modifiche genetiche di Henry Pym, Janet possiede inoltre la capacit\u00e0 di comunicare e manipolare gli insetti, che tuttavia usa raramente, e un paio di ali d'insetto biosintetiche impiantate all'altezza delle scapole che pu\u00f2 far spuntare solo se miniaturizzata e con le quali \u00e8 in grado di volare raggiungendo una velocit\u00e0 di 64 Km/h. Nonostante sia in grado di ingigantirsi fino ad un massimo di 100 ft (30 m) aumentando tutte le sue capacit\u00e0 fisiche in proporzione, Wasp preferisce non servirsi di tale potere se non strettamente necessario.\nOltre ai suoi poteri, Janet \u00e8 una esperta combattente corpo a corpo, istruita personalmente da Capitan America, nonch\u00e9 un'eccellente stratega, considerata una dei migliori leader avuti dai Vendicatori. Molto apprezzata anche per le sue doti di designer di moda, Janet possiede infine un'acuta intelligenza e capacit\u00e0 deduttive molto al di sopra della norma, difatti \u00e8 stata in grado di intuire l'identit\u00e0 di Hank come primo Ant-Man, il suo sdoppiamento di personalit\u00e0 come Calabrone e i motivi che lo hanno causato e che i sentimenti provati da Visione per Scarlet derivino in parte dal fatto che questi abbia i tracciati cerebrali di Wonder Man, a sua volta innamorato della donna.\nSebbene inizialmente non possedesse alcuna abilit\u00e0 offensiva, poco dopo la sua prima apparizione, Wasp ha iniziato a servirsi di un'arma ad aria compressa miniaturizzata nei suoi bracciali e, successivamente, ha sviluppato l'abilit\u00e0 di emettere scariche d'energia bio-elettrica dalle mani come una sorta di \"aculei\" o \"punture\" (\"Wasp's Sting\").\nAltri Wasp.\nNel corso degli anni di pubblicazioni altri due personaggi hanno assunto i panni di Wasp:\nHenry Pym.\nDurante il periodo in cui Janet \u00e8 stata data per morta, Hank ha assunto brevemente il nome di battaglia di Wasp II per onorarne la memoria.\nNadia Pym.\nFiglia di Henry Pym e Maria Trovaya cresciuta nella Stanza Rossa, una volta fuggita entra nei Vendicatori e assume i panni di Wasp III.\nAltre versioni.\nHouse of M.\nNella realt\u00e0 di \"House of M\", Janet van Dyne \u00e8 la pi\u00f9 celebre stilista del mondo, i cui vestiti vengono indossati da tutti i mutanti pi\u00f9 influenti della scena mondana e politica, inclusi i reali di Genosha e del Wakanda; inoltre \u00e8 conosciuta per aver disegnato il costume di Ms. Marvel.\nMangaverse.\nNel \"Marvel Mangaverse\", Wasp \u00e8 una dipendente della Stark International i cui poteri derivano da una tuta ipertecnologica e che condivide un'accesa rivalit\u00e0 con Antoinette \"Toni\" Stark (Iron Girl). Viene uccisa dai ninja della Mano.\nMarvel Zombi.\nNella realt\u00e0 di \"Marvel Zombi\", Wasp e Giant-Man sono entrambi divenuti zombie ma quest'ultimo cerca una cura studiando uno dei pochi esseri umani immuni all'infezione, Pantera Nera, che ha privato di un braccio e di una gamba; Wasp aiuta il vecchio amico a fuggire venendo tuttavia decapitata dal furibondo marito ma riuscendo a sopravvivere per via della sua natura di non morta e ricevendo in seguito un corpo da cyborg grazie a Pantera Nera, che la porta con s\u00e9 dopo essersi unito al movimento di resistenza autobattezzatosi gli Accoliti. Avendo mantenuto una certa dose di raziocinio nonostante la trasformazione, Wasp diviene una preziosa alleata del gruppo ma infine viene sconfitta e distrutta da un'orda zombie di una dimensione parallela.\nMC2.\nNel futuro alternativo di \"MC2\" Hank Pym e Janet van Dyne sono rispettivamente morti in missione coi Vendicatori e per il dolore di aver perso il marito ma hanno avuto due gemelli Hope Pym (Regina Rossa) e Henry Pym Jr. (Granduomo) che, assetati di vendetta, diventano supercriminali nemici degli A-Next, la \"nuova generazione\" di Vendicatori.\nUltimate.\nNell'universo Ultimate Janet van Dyne \u00e8 una mutante ventiseienne asioamericana da parte di madre ed ex-compagna di stanza di Betty Ross all'Universit\u00e0 di Berkeley dove ha conseguito due dottorati e ha incontrato Henry Pym che sposa nonostante sia solito picchiarla ed insultarla provocandole traumi tali da farla soffrire per anni di bulimia. La sua mutazione le conferisce l'abilit\u00e0 di rimpicciolirsi, farsi spuntare ali d'insetto ed emettere scariche d'energia ma anche effetti collaterali quali l'occasionale consumo di insetti e la posa di costrutti simili a uova, dallo studio di un campione del suo sangue, Pym ricava la formula per mutare dimensioni grazie alla quale diventa famoso e, nel momento in cui la coppia viene reclutata nello S.H.I.E.L.D. in qualit\u00e0 di membri degli Ultimates, nonostante l'organizzazione sia al corrente delle sue origini, la ragazza decida di non rivelarle n\u00e9 all'opinione pubblica n\u00e9 ai compagni. La militanza col gruppo non fa per\u00f2 che accrescere il carattere instabile del marito che, geloso del rapporto instauratosi tra Janet e Capitan America, ha con lei una violenta lite attaccandola con un esercito di formiche e mandandola in shock anafilattico, motivo per il quale viene espulso dal gruppo e picchiato selvaggiamente da Cap che in seguito inizia una relazione con la giovane, nonostante la loro differenza generazionale risulti spesso problematica.\nContemporaneamente lei e l'ex-marito si riavvicinano, tanto che questi le fornisce un siero capace di ingigantirla in vista dello scontro coi Liberatori; Wasp diviene in seguito la co-leader del gruppo assieme a Capitan America. Nel corso di \"Ultimatum\" viene uccisa dall'onda distruttiva di Magneto e mangiata da Blob. Dopo aver ritrovato il suo cadavere, Hank tenta di riportarla in vita in un corpo robotico attraverso il misterioso \"Progetto Jocasta\", poco prima di morire eroicamente salvando gli Ultimates dall'attacco kamikaze di Jamie Madrox e dei suoi duplicati.\nVendicatori/JLA.\nNel crossover \"Vendicatori/JLA\" Wasp contribuisce a sconfiggere Starro, dopodich\u00e9 lei e Hank fanno amicizia con Elongated Man e sua moglie Sue Dibny, infine, insieme ai Vendicatori, si allea con la Justice League nella battaglia finale contro Krona.\nAltri media.\nLetteratura.\nNei romanzi della serie \"Millennium\" di Stieg Larsson, la protagonista, Lisbeth Salander, utilizza il nickname \"Wasp\" in omaggio al personaggio, sebbene ci\u00f2 venga rivelato solo nel quarto capitolo, \"Quello che non uccide\", scritto da David Lagercrantz."}
{"id": "1059106", "revid": "1818647", "url": "https://it.wikipedia.org/wiki?curid=1059106", "title": "Edouard Gagnon", "text": "Biografia.\n\u00c8 stato nominato vescovo di Saint Paul in Alberta (1969).\nL'11 gennaio 1973 \u00e8 stato nominato vicepresidente della Pontificia Commissione per la Famiglia.\n\u00c8 stato presidente del Pontificio consiglio per la famiglia dal 7 luglio 1983 all'8 novembre 1990.\nDal 3 gennaio 1991 al marzo 2001 \u00e8 stato Presidente del Pontificio Comitato per i Congressi Eucaristici Internazionali.\nPapa Giovanni Paolo II lo ha innalzato alla dignit\u00e0 cardinalizia nel concistoro del 25 maggio 1985.\nPatrono spirituale della Norman Academy dal 1999.\n\u00c8 stato uno dei cardinali che ha celebrato la Messa tridentina dopo la Riforma liturgica.\n\u00c8 morto nel Seminario di Saint-Sulpice a Montr\u00e9al il 25 agosto 2007.\nLe esequie si sono tenute il 4 settembre nella cattedrale di Maria Regina del Mondo a Montr\u00e9al. La salma \u00e8 stata poi tumulata nella cripta del seminario maggiore di Montr\u00e9al.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1059120", "revid": "118078413", "url": "https://it.wikipedia.org/wiki?curid=1059120", "title": "Karl von Terzaghi", "text": "Biografia.\nKarl Anton Terzaghi Edler von Pontenuovo, discendeva da un'antica famiglia austriaca di origine italiana con una lunga tradizione militare. Suo padre Anton era un tenente colonnello nel esercito imperiale mentre sua madre era Amalia Eberle. Ha studiato ingegneria al Universit\u00e0 tecnica di Graz per poi prediligere l'ingegneria civile e geotecnica. \nNel 1904 si laurea ed ha lavorato nel 1906 come ingegnere , prima presso una ditta costruzione di Vienna in una ditta specializzata nelle centrali idroelettriche.\nDal 1925 al 1929 lavor\u00f2 al MIT, dove diede inizio al primo programma statunitense sulla meccanica dei terreni, e ottenne che questa scienza si convertisse in una branca importante dell'Ingegneria Civile.\nNel 1938 pass\u00f2 all'Universit\u00e0 Harvard dove svilupp\u00f2 ed espose il suo corso sulla geologia applicata all'ingegneria, ritirandosi dall'attivit\u00e0 di professore nel 1953 all'et\u00e0 di 70 anni. Prese la cittadinanza statunitense nel 1943.\nIl suo libro \"Soil Mechanics in Engineering Practice\", scritto in collaborazione con Ralph B. Peck, \u00e8 di consultazione obbligata per i professionisti dell'ingegneria geotecnica. \u00c8 considerato tra i migliori ingegneri civili del XX secolo.\nIl suo Principio delle Tensioni Efficaci rappresenta la base fondante della moderna Meccanica dei Terreni."}
{"id": "1059122", "revid": "838137", "url": "https://it.wikipedia.org/wiki?curid=1059122", "title": "Luigi Poggi", "text": "Biografia.\nNacque a Piacenza, citt\u00e0 capoluogo di provincia e sede vescovile, il 25 novembre 1917. Era fratello del vescovo Carlo Poggi.\nFormazione e ministero sacerdotale.\nStudi\u00f2 a Piacenza nel Collegio Alberoni, venne ordinato sacerdote il 28 luglio 1940 a Piacenza, citt\u00e0 in cui svolse cura pastorale per pochi mesi come cappellano nella parrocchia di San Francesco. Dal 1940 al 1944 fu a Roma al Pontificio Ateneo di Sant'Apollinare dove si addottor\u00f2 \"in utroque iure\" nel luglio del 1944; prosegu\u00ec gli studi alla Pontificia Accademia Ecclesiastica fino al 1946.\nContemporaneamente agli studi svolse attivit\u00e0 pastorale in Roma nella parrocchia dei Santi Fabiano e Venanzio per due anni, poi per altri due anni nella chiesa di Val Cannuta; dal 1944 al 1946 svolse il ministero pastorale nella parrocchia di San Salvatore in Lauro e pi\u00f9 tardi nel \u201cCollegium Tarsicii\u201d istituito nella chiesa di Santa Lucia di via Monte Brianzo. Entr\u00f2 nel servizio diplomatico della Santa Sede, nella sezione delle relazione con gli Stati nel 1945.\nDal 1947 al 1950 fu cappellano nel carcere di Regina Coeli a Roma. Nominato Prelato Domestico di Sua Santit\u00e0 il 14 aprile 1960. Nel 1963 fu incaricato della missione presso la Repubblica della Tunisia per determinare un modus vivendi con la Santa Sede circa la situazione legale della Chiesa, intesa che fu firmata nella primavera del 1964.\nMinistero episcopale e cardinalato.\nNominato arcivescovo titolare di Forontoniana e designato delegato apostolico per l'Africa Centrale (Camerun, Ciad, Congo-Brazzaville, Gabon e Repubblica Centrafricana) il 3 aprile 1965, venne consacrato vescovo il 9 maggio 1965 a Roma nella basilica dei Santi Ambrogio e Carlo al Corso dal cardinale Amleto Giovanni Cicognani, Segretario di Stato.\nNominato pro-nunzio apostolico in Camerun il 31 ottobre 1966, poi pro-nunzio apostolico in Gabon il 31 ottobre 1967 e pro-nunzio apostolico nella Repubblica Centrafricana il 4 novembre 1967. Nominato nunzio apostolico in Per\u00f9 il 21 maggio 1969. Il 1\u00ba agosto 1973 venne nominato nunzio con incarico speciale per le relazioni con la Polonia, Ungheria, Cecoslovacchia, Romania e Bulgaria. Fu poi nominato il 7 febbraio 1975 capo della delegazione vaticana per i contatti permanenti con la Polonia.\nNominato nunzio apostolico in Italia il 19 aprile 1986 fino al 9 aprile 1992, quando venne nominato pro-Bibliotecario e pro-Archivista di Santa Romana Chiesa, incarico che cess\u00f2 il 7 marzo 1998. Creato cardinale da papa Giovanni Paolo II il 26 novembre 1994, ricevette la diaconia di Santa Maria in Domnica.\nDivenne cardinale protodiacono il 26 febbraio 2002 e il 24 febbraio 2005 opt\u00f2 per il titolo presbiterale di San Lorenzo in Lucina.\n\u00c8 morto nella sua casa di Roma la mattina del 4 maggio 2010, all'et\u00e0 di 92 anni.\nLe esequie si sono tenute il 7 maggio alle ore 17.30 all'Altare della Cattedra della Basilica di San Pietro. La santa messa \u00e8 stata celebrata dal cardinale Angelo Sodano, decano del Collegio Cardinalizio. Al termine della celebrazione eucaristica, il Santo Padre Benedetto XVI ha rivolto la sua parola ai presenti e ha presieduto il rito dell\"'ultima commendatio\" e della \"valedictio\". Un'altra messa di requiem, presieduta dal vescovo di Piacenza-Bobbio Gianni Ambrosio, \u00e8 stata celebrata la mattina successiva alle ore 11, all'interno della basilica di Sant'Antonino, nella cui navata sinistra \u00e8 stato poi tumulato.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1059123", "revid": "324090", "url": "https://it.wikipedia.org/wiki?curid=1059123", "title": "Sophia-Antipolis", "text": "Sophia Antipolis \u00e8 un parco tecnologico sito tra le citt\u00e0 francesi di Nizza e Cannes, nell'entroterra di Antibes, in Costa Azzurra; il parco, che si estende per circa 2300 ettari, si trova in gran parte nel comune di Valbonne, ma \u00e8 diviso tra i comuni di Antibes, Biot, Vallauris, Valbonne e Mougins.\n\u00c8 stato formato nel 1970, su idea di Pierre Laffitte, uno scienziato francese, e ospita aziende soprattutto di informatica, elettronica, telecomunicazioni, biotecnologie e farmacologia; inoltre ospita le sedi di numerose istituzioni, come la sede europea di W3C.\nVi ha sede EURECOM, istituto di livello universitario per la formazione di ingegneri delle telecomunicazioni.\nIl nome \u00e8 dato dalla composizione di Sophia, nome della moglie di Lafitte (Sophie Glikman-Toumarkine) e nome della dea greca della saggezza, e Antipolis, l'antico nome della cittadina di Antibes.\nTra le altre, ospita le sedi di:"}
{"id": "1059125", "revid": "110157", "url": "https://it.wikipedia.org/wiki?curid=1059125", "title": "Velika Gorica", "text": "Velika Gorica \u00e8 una citt\u00e0 della Croazia situata a sud di Zagabria.\nVelika Gorica ha circa 63.500 abitanti e viene spesso considerata, a torto, un sobborgo della capitale. A nord confina con Zagabria e a sud con la localit\u00e0 di Vukovina. A Velika Gorica si trova l'aeroporto internazionale di Zagabria."}
{"id": "1059126", "revid": "2212962", "url": "https://it.wikipedia.org/wiki?curid=1059126", "title": "Ponte sospeso", "text": "Un ponte sospeso \u00e8 un tipo di ponte in cui l'impalcato, la struttura orizzontale che consente l'attraversamento, \u00e8 appeso per mezzo di cavi o elementi rigidi verticali ad un numero di cavi principali.\nI cavi principali sono generalmente sorretti alle estremit\u00e0 del ponte o sopra le pile del ponte da torri.\nFin dall'antichit\u00e0 questo tipo di ponti \u00e8 stato utilizzato dall'umanit\u00e0 per attraversare ostacoli. Con il passare dei secoli, l'introduzione e la miglioria dei distinti materiali da costruzione, questo tipo di ponti sono stati capaci di sopportare il traffico stradale e perfino linee ferroviarie. Oggi questo tipo si utilizza solo per ponti di grande luce.\nStoria.\nIl primo a teorizzare, nel XVI secolo, il sistema costruttivo dei ponti sospesi fu Fausto Veranzio che, nella sua opera \"Machinae novae, addita declamazione Latina, Italica, Gallica, Hispanica et Germanica\", illustra, con incisioni, due tipologie di ponti sospesi: uno su canapi e l'altro con catene metalliche (un ponte strallato).\nStati Uniti e Regno Unito.\nLa forma attuale dei ponti sospesi fu sviluppata a principio del XIX secolo; da allora ponti di questo tipo sono stati costruiti in tutto il mondo.\nLe prime esperienze furono realizzate negli Stati Uniti dove James Finley brevetta un ponte sospeso con catene di ferro e costruisce nel 1802 un ponte sul fiume Jacobs Creek, in Pennsylvania. A questo ne seguirono altri sia pure di luce piuttosto ridotta.\nDopo le esperienze fatte negli Stati Uniti, le prime realizzazioni europee avvennero in Regno Unito dove lo sviluppo della metallurgia poteva offrire materiali ad alte prestazioni che permisero il raggiungimento di luci notevoli.\nDopo il Dryburgh Abbey Bridge in Scozia (1817), tra il 1819 ed il 1820 fu costruito l'Union Bridge, di 137 metri, sul fiume Tweed, posto sul confine tra Scozia e Inghilterra, progettato dal capitano di marina Samuel Brown e realizzato con catene.\nThomas Telford, la figura di maggior rilievo del periodo, costru\u00ec tra il 1819 ed il 1826 il ponte sul Menai, un braccio di mare tra l'isola di Anglesey e la terraferma del Galles. Il ponte fu costruito con sedici catene di sospensione, ciascuna costituita da 935 barre di ferro forgiato (oggi in acciaio), su una luce di ben 176 metri. Al momento della costruzione era il ponte pi\u00f9 lungo del mondo.\nTra i primi costruiti vi \u00e8 anche il primo ponte di Hammersmith (1827), a Londra di William Tierney Clark ed il Marlow suspension bridge sul Tamigi (1829-1832).\nFrancia.\nL'evoluzione del sistema costruttivo e la larga diffusione di ponti sospesi fu dovuta ai fratelli Seguin. In particolare Marc Seguin introduce l'uso di cavi metallici al posto di \"catene\" forgiate, oltre ad altri molti accorgimenti e perfezionamenti che concretizza nella costruzione del ponte di Tournon nel 1825. La ditta fondata insieme ai fratelli Camille, Jules, Paul e Charles, costruisce un gran numero di ponti (oltre 65) in Francia ed anche in Spagna ed Italia (i due ponti sospesi di Firenze, ponte San Leopoldo e ponte San Ferdinando, costruiti tra il 1836 e 1837, entrambi scomparsi).\nSi occup\u00f2 di ponti sospesi anche Henri Navier, pioniere della scienza delle costruzioni e della teoria dell'elasticit\u00e0 che scrive un trattato sui ponti sospesi.\nItalia.\nAncora prima dei due ponti fiorentini dei Seguin, in Italia si era gi\u00e0 manifestato un notevole interesse per questa tipologia strutturale che prometteva di contribuire alle nuove esigenze infrastrutturali. I primi ponti costruiti furono:\nXX secolo.\nNel 1998 \u00e8 stato aperto al traffico il ponte sospeso stradale pi\u00f9 grande del mondo, il ponte di Akashi Kaiky\u014d, in Giappone, la cui campata principale misura quasi due chilometri (1\u00a0991 m). Nel 2011 sarebbe dovuta iniziare la costruzione del ponte sullo Stretto di Messina, che, se realizzato in conformit\u00e0 al progetto in appalto, diverrebbe il pi\u00f9 lungo ponte sospeso del mondo scavalcando con un'unica luce i 3\u00a0300 m di larghezza dello Stretto.\nStruttura.\nI cavi che costituiscono l'arco rovescio dei ponti sospesi devono essere ancorati agli estremi del ponte, dato che sono incaricati di trasmettere una parte importante del carico che deve sopportare la struttura. L'impalcato \u00e8 di solito sospeso da tiranti verticali che sono collegati a detti cavi. Nell'ipotesi verosimile in cui i cavi siano molto pi\u00f9 leggeri dell'impalcato, i cavi di un ponte sospeso, che in assenza di carico si disporrebbero secondo una curva catenaria, formano approssimativamente una parabola."}
{"id": "1059128", "revid": "1516566", "url": "https://it.wikipedia.org/wiki?curid=1059128", "title": "Armoriale dei comuni del Calvados", "text": "Questa pagina contiene le armi (stemma e blasonatura) dei comuni del Calvados."}
{"id": "1059129", "revid": "838137", "url": "https://it.wikipedia.org/wiki?curid=1059129", "title": "Cahal Brendan Daly", "text": "Biografia.\nSacerdote dal 22 giugno 1941, \u00e8 stato consacrato vescovo il 16 luglio 1967.\nVescovo di Ardagh dal 26 maggio 1967, il 24 agosto 1982 \u00e8 stato trasferito alla sede di Down e Connor. Il 6 novembre 1990 \u00e8 stato promosso arcivescovo metropolita di Armagh.\nHa retto l'arcidiocesi ed \u00e8 stato primate di tutta l'Irlanda fino al 1\u00ba ottobre 1996.\nHa presieduto la Conferenza Episcopale Irlandese dal 1990 al 1996.\nPapa Giovanni Paolo II lo ha innalzato alla dignit\u00e0 cardinalizia nel concistoro del 28 giugno 1991.\n\u00c8 morto il 31 dicembre 2009 al Belfast City Hospital dopo due ricoveri nell'arco di un mese per complicanze coronariche. \u00c8 sepolto nel cortile della cattedrale di San Patrizio ad Armagh.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1059130", "revid": "1546219", "url": "https://it.wikipedia.org/wiki?curid=1059130", "title": "Fiorenzo Angelini", "text": "Dal 28 luglio 2013, giorno della dipartita del cardinale Ersilio Tonini, al 22 febbraio 2014, giorno della nomina cardinalizia di Loris Francesco Capovilla, \u00e8 stato il pi\u00f9 anziano cardinale vivente.\nBiografia.\nMilita fin da giovane nell'Azione Cattolica e il 3 febbraio 1940 viene ordinato sacerdote. Dal 14 febbraio 1946 al 1954 \u00e8 uno dei maestri soprannumerari delle cerimonie pontificie, ufficio corrispondente a quello attuale di cerimoniere pontificio. Il 13 settembre 1955 papa Pio XII lo nomina commendatore dell'Ordine dello Spirito Santo e il 27 giugno 1956 lo elegge vescovo titolare di Messene: la consacrazione ha luogo il successivo 29 luglio nella chiesa di Sant'Ignazio in Roma, per mano del cardinale Giuseppe Pizzardo, vescovo di Albano, segretario della Congregazione per la dottrina della fede, assistito da Luigi Traglia, arcivescovo titolare di Cesarea di Palestina, vicegerente di Roma, e dal domenicano Mario Ismaele Castellano, vescovo di Volterra, assistente ecclesiastico generale dell'Azione Cattolica Italiana.\nNel 1959, a seguito alla morte del consulente ecclesiastico nazionale Pelloux, diventa assistente ecclesiastico dell'Associazione medici cattolici italiani (AMCI). Partecipa a tutte le sessioni del Concilio ecumenico Vaticano II. Dal gennaio 1977 al febbraio 1985 \u00e8 vescovo ausiliare di Roma quale delegato per l'assistenza religiosa negli ospedali e luoghi di cura della capitale. Il 16 febbraio 1985 viene promosso arcivescovo, sempre con il titolo di Messene, e nominato dapprima pro-presidente, quindi presidente del Pontificio consiglio della pastorale per gli operatori sanitari (ovvero ministro della Sanit\u00e0 della Santa Sede) dal 16 febbraio 1985 al 31 dicembre 1996, procurandosi il soprannome \"sua sanit\u00e0\". In quella veste contribu\u00ec anche alla rivitalizzazione dell'Unione cattolica farmacisti italiani.\nNel 1987 \u00e8 vicino nell'agonia al morente Renato Guttuso, suo amico personale. Papa Giovanni Paolo II lo innalza alla dignit\u00e0 cardinalizia nel concistoro del 28 giugno 1991 assegnandogli la nuova diaconia di Santo Spirito in Sassia. Partecipa alla speciale assemblea del Sinodo dei vescovi europei dal 28 novembre al 14 dicembre 1991 in Vaticano e poi a quello per i vescovi africani dal 2 al 29 ottobre 1994. Inviato pontificio all'apertura delle celebrazioni per il V centenario della nascita di San Giovanni di Dio l'8 marzo del 1995 a Montemor-o-Novo, Portogallo, viene inviato speciale anche alla IV giornata mondiale del malato presso il santuario di Guadalupe in Messico l'11 febbraio 1996.\nDopo aver rinunciato ai propri incarichi per raggiunti limiti di et\u00e0, prende parte alla V giornata del malato a Fatima l'11 febbraio 1997 ed alla VII giornata mondiale del malato ad Harissa in Libano l'11 febbraio 1999. Optando per l'ordine dei cardinali presbiteri, la sua diaconia viene elevata \"pro illa vice\" a titolo presbiterale il 26 febbraio 2002.\nMuore a Roma il 22 novembre 2014 all'et\u00e0 di 98 anni, dopo una breve malattia. \nLe esequie si sono tenute il 24 novembre alle ore 15 all'altare della Cattedra della basilica di San Pietro. La liturgia esequiale \u00e8 stata presieduta dal cardinale Angelo Sodano, decano del Collegio cardinalizio. Al termine della celebrazione papa Francesco ha presieduto il rito dell\"ultima commendatio\" e della \"valedictio\". La salma \u00e8 stata poi tumulata nella cappella maggiore della Casa Madre delle Riparatrici del Santo Volto di Nostro Signore Ges\u00f9 Cristo a Bassano Romano, accanto al fondatore della congregazione il venerabile abate benedettino Ildebrando Gregori a cui era molto devoto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1059132", "revid": "1444886", "url": "https://it.wikipedia.org/wiki?curid=1059132", "title": "Anarchici della Baracca", "text": "Gli anarchici della Baracca sono un gruppo di cinque ragazzi che persero la vita in un misterioso incidente stradale nella notte del 26 settembre 1970 in viaggio verso Roma per consegnare, a dei loro referenti, materiale di denuncia riguardante i fatti della rivolta di Reggio Calabria.\nIl nomignolo deriva dalla villa Liberty, nei pressi di Reggio Calabria, dove i giovani di area anarchica usavano ritrovarsi, la cosiddetta \"Baracca\". L'edificio fu costruito come alloggio d'emergenza dopo il terremoto del 1908 e divent\u00f2 centro d'aggregazione per gli alternativi reggini negli anni sessanta.\nStoria.\nGianni Aric\u00f2, la fidanzata Annelise Borth detta \"Muki\" (tedesca), Angelo Casile, Franco Scordo, Luigi Lo Celso, svolsero opera di documentazione su due eventi accaduti nell'estate del 1970 noti come le giornate di Reggio in merito alle quali sostenevano l'infiltrazione di neofascisti di Ordine Nuovo e di Avanguardia Nazionale con l'obiettivo di strumentalizzare la piazza a fini eversivi, e il deragliamento del \"treno del Sole\" avvenuto il 22 luglio 1970 a Gioia Tauro, sostenendo che fosse stato causato da una carica esplosiva messa da neofascisti in collaborazione con la 'ndrangheta. Il gruppo comincia a prendere una sua fisionomia, anche rispetto al dibattito nazionale del movimento anarchico. Aderiscono come gruppo \"Bruno Misefari\" alla FAGI, il movimento giovanile della Federazione Anarchica Italiana (FAI).\nQuando giudicarono di aver raccolto abbastanza materiale decisero di recarsi nella capitale per consegnarli alla redazione di \"Umanit\u00e0 Nova\" e incontrare l'avvocato Di Giovanni, che aveva collaborato alla contro-inchiesta sulla strage di Piazza Fontana. In particolare, Gianni Aric\u00f2 aveva riferito alla madre di aver scoperto cose che \u00abfaranno tremare l'Italia\u00bb, riferendosi alla loro inchiesta di \"controinformazione\" sull'attentato di Gioia Tauro.\nIl viaggio, programmato in contemporanea all'arrivo a Roma del presidente statunitense Richard Nixon, e della manifestazione di protesta indetta il 27 settembre, termina a 58 km da Roma, tra Ferentino e Frosinone, dove la loro Mini Morris fu travolta da un camion. Angelo Casile, Franco Scordo e Luigi Lo Celso morirono sul colpo e gli altri due entrarono in coma e morirono poco dopo.\nMarted\u00ec 29 settembre 1970 si svolgono a Reggio Calabria i funerali di Angelo Casile, Francesco Scordo e Gianni Aric\u00f2, mentre le esequie di Lo Celso si svolgono contemporaneamente a Cosenza.\nIl 28 gennaio del 1971 il procuratore generale di Roma restituisce il procedimento di indagine alla procura di Frosinone la quale, con decreto del giudice istruttore, archivia il caso come incidente autostradale.\nL'ipotesi di omicidio.\nSul luogo dell'incidente, l'inchiesta della Polizia Stradale stabil\u00ec un probabile errore del guidatore della Mini che port\u00f2 l'auto a schiantarsi sul retro del camion fermo in corsia d'emergenza, con le luci spente. L'autotreno con rimorchio, targato , alla cui guida c'\u00e8 Alfonso Aniello e di propriet\u00e0 del fratello Ruggero, si trova all'arrivo del magistrato \u00absulla normale corsia di marcia, tutte le luci sono funzionanti ad eccezione del gruppo (stop, lampeggiatore e posizione) del rimorchio, che \u00e8 spento pur non essendo rotti i vetri dei fanalini\u00bb. Scrive il magistrato Fazzioli:\nI danni alla piccola auto, uniti alle luci posteriori del camion ancora intatti e ai maggiori danni dell'autotreno localizzati su una delle fiancate, sembrano per\u00f2 raccontare una storia diversa. Va sottolineato il fatto che i documenti e le agende dei ragazzi, richiesti dalle famiglie, non furono mai ritrovati.\nAppare strano, poi, che poco dopo l'incidente fosse accorsa sul fatto la polizia politica proveniente da Roma e alcuni ipotizzano che i cinque fossero in realt\u00e0 seguiti da polizia e servizi: tempo prima erano, infatti, stati ascoltati dal giudice Vittorio Occorsio per la strage di Piazza Fontana nell'ambito delle prime indagini sui circoli anarchici.\nSempre pi\u00f9 strana fu, inoltre, il giorno prima della loro partenza, una telefonata ricevuta dal padre di Lo Celso da parte di un amico che lavorava alla polizia politica di Roma che lo ammoniva: \u00ab\u00c8 meglio che non faccia partire suo figlio\u00bb.\nI due camionisti coinvolti, secondo le contro-inchieste portate avanti dagli \"anarchici\", tra cui Giovanni Marini, erano dipendenti di una ditta facente capo al principe Junio Valerio Borghese, personaggio ben conosciuto nell'ambiente dell'estrema destra, nonch\u00e9 futura guida del tentato golpe di pochi mesi successivo a questo incidente; pare anche che, a comandare l'inchiesta sull'incidente della Polizia, vi fosse tale Crescenzio Mezzina, uno dei tanti partecipanti al detto golpe. Nel 1993 Giacomo Lauro e Carmine Dominici, due collaboratori di giustizia confermarono al giudice istruttore milanese Guido Salvini, che si occupava di \"eversione nera\" negli anni settanta, la presunta collusione tra ambienti d'estrema destra e 'ndrangheta e sostenne la diretta responsabilit\u00e0 di questi nei fatti di Reggio e nell'attentato di Gioia Tauro. Carmine Dominici dir\u00e0 al giudice che:\nTuttavia, secondo la documentazione di Aldo Giannuli \"Bombe ad inchiostro\" che si rif\u00e0 ai documenti dell'Ufficio affari riservati del Ministero dell'Interno:\nMario Guarino attesta che Angelo Casile aveva stilato una lista di estremisti neri in contatto con la Dittatura dei colonnelli in Grecia pubblicata anche dall\"Espresso\".\nNel 2001 si sollevano nuovi dubbi sulla morte dei cinque anarchici, e il responsabile della direzione Antimafia calabrese Salvo Boemi ha definito \u00ablogica e plausibile\u00bb l'ipotesi che anche l'incidente in cui morirono i cinque ragazzi fosse stato, al pari di quello di Gioia Tauro, una strage; una strage organizzata per coprirne un'altra:"}
{"id": "1059136", "revid": "1305772", "url": "https://it.wikipedia.org/wiki?curid=1059136", "title": "Stanford", "text": "Il nome Stanford solitamente si riferisce alla Stanford University, universit\u00e0 statunitense con sede in California.\nIl termine pu\u00f2 anche riferirsi a:"}
{"id": "1059140", "revid": "287204", "url": "https://it.wikipedia.org/wiki?curid=1059140", "title": "Jean Marg\u00e9ot", "text": "Biografia.\n\u00c8 stato ordinato sacerdote il 17 dicembre 1938.\n\u00c8 stato vescovo di Port-Louis dal 6 febbraio 1969 al 15 febbraio 1993. Per la sua ordinazione episcopale, si svolse una celebrazione all'aperto di fronte al monumento a Maria Santissima, Regina della Pace, a cui assistettero circa 80.000 persone, numero eccezionale per la piccola citt\u00e0 di Port Louis. Durante il suo episcopato il numero dei sacerdoti della diocesi crebbe quasi del doppio, tanto che fu possibile mandare pi\u00f9 di venti sacerdoti in missione all'estero. Promosse il Centro Tabor, un centro di formazione per la giovent\u00f9 e i catechisti. Diede importanza alla Missione Cattolica Cinese e dall'Associazione Cattolica Indo-Mauriziana, organizzazioni che si occupano dell'assistenza pastorale delle due grandi comunit\u00e0 cinese e indiana presenti a Maurizio. Combatt\u00e9 attivamente la diffusione della tossicodipendenza, attraverso l'istituzione di un apposito centro terapeutico. Nell'ottobre del 1989 accolse la visita pastorale di Giovanni Paolo II.\nPapa Giovanni Paolo II lo ha innalzato alla dignit\u00e0 cardinalizia nel concistoro del 28 giugno 1988. \u00c8 stato il primo vescovo e il primo cardinale di nazionalit\u00e0 mauriziana.\n\u00c8 morto il 17 luglio 2009 all'et\u00e0 di 93 anni per un ictus. \u00c8 sepolto nella cattedrale di San Luigi a Port Louis.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1059141", "revid": "140509", "url": "https://it.wikipedia.org/wiki?curid=1059141", "title": "The Missing Piece", "text": "The Missing Piece \u00e8 il decimo album del gruppo britannico di rock progressivo Gentle Giant, pubblicato nel 1977.\nTracce.\nTesti e musiche di Kerry Minnear, Derek Shulman e Ray Shulman."}
{"id": "1059142", "revid": "181699", "url": "https://it.wikipedia.org/wiki?curid=1059142", "title": "Ponte strallato", "text": "Un ponte strallato \u00e8 un ponte di tipo \"sospeso\" nel quale l'impalcato \u00e8 retto da una serie di cavi (gli stralli) ancorati a piloni (o torri) di sostegno.\nRispetto ad un ponte sospeso di tipo classico, in cui l'impalcato \u00e8 appunto sospeso mediante pendini verticali ai cavi portanti che assumono la forma molto simile ad una parabola, gli stralli del ponte strallato collegano direttamente il piano dell'impalcato alle torri e assumono una forma apparentemente rettilinea. I ponti strallati si stanno imponendo come soluzione ideale per superare le medie e grandi luci fino ad oltre i mille metri.\nStoria.\nL'idea di sorreggere una trave con funi inclinate, gli stralli, \u00e8 antichissima: i ponti levatoi medioevali e, molto prima, i picchi delle navi egiziane, ne sono un esempio. Le prime applicazioni di tale sistema nella costruzioni di ponti, apparvero sin dai secoli XVII e XIX, rispettivamente in Italia (Fausto Veranzio), in Germania (Immanuel L\u00f6escher) ed in Inghilterra (Redbath and Brown). Il primo a presentare un progetto, sia pure teorico, di ponte strallato \u00e8 Fausto Veranzio, eclettica figura di letterato ed inventore, che nella sua opera \"Machinae Novae\" tra tante invenzioni presenta anche un \"pons ferreus\", con impalcato di legno e stralli costituiti da catene.\nLa prima realizzazione conosciuta, del 1784, \u00e8 un ponte a Freyberg dovuta al carpentiere tedesco Immanuel L\u00f6scher. Purtroppo due drammatici crolli di opere di questo tipo, in Inghilterra sul fiume Tweed nel 1818 ed in Germania sul Saale nel 1824, arrestarono per pi\u00f9 di un secolo lo sviluppo di questo schema. Claude-Louis Navier, che fu incaricato di indagare sulla causa di questi collassi, concluse le sue ricerche sconsigliando l'adozione di tali ponti e suggerendo invece quella dei classici ponti sospesi con cavo parabolico ed impalcato a travata irrigidente portato da tiranti verticali. Dopo di ci\u00f2 i ponti strallati furono dimenticati mentre il ponte sospeso tradizionale inizi\u00f2 il suo grande sviluppo con le note realizzazioni nord americane.\nSoltanto nel 1938 Franz Dischinger inizi\u00f2 a riscoprire il ponte strallato proponendo un ponte ferroviario sospeso a doppio binario sul fiume Elba presso Amburgo, con una luce unica di 750\u00a0m, nel quale la sospensione delle parti laterali della luce centrale era prevista coi tiranti inclinati a ventaglio uscenti dalla sommit\u00e0 delle torri. Dischinger pubblic\u00f2 i risultati dei suoi studi solo nel 1949, e subito dopo, tra il 1950 e il 1952, numerosi progetti di ponti strallati furono proposti in Germania per la ricostruzione di alcuni ponti sul fiume Reno. Il primo ponte strallato moderno \u00e8 il Str\u00f6msund Bringe (Svezia) di 183\u00a0m realizzato sempre da Dischinger nel 1955.\nCaratteristiche.\nGli elementi costruttivi di un ponte strallato sono essenzialmente i seguenti:\nLa caratteristica saliente dei ponti strallati \u00e8 quella di assumere un comportamento statico, anche per i carichi mobili, di tipo \"quasi reticolare\", ovvero con soli sforzi assiali nelle membrature della struttura. Nella maggioranza dei casi i ponti adottano uno schema di tipo autoancorato (es. Ponte di Normandia in Francia) e l'impalcato \u00e8 cos\u00ec soggetto a sforzi prevalentemente di compressione, mentre nei ponti strallati ancorati a terra (es. Ponte all'Indiano a Firenze) l'impalcato \u00e8 prevalentemente in trazione. Gli stralli risultano sempre tesi, anche quelli di ormeggio o di mezzeria che, in base ad alcune condizioni di carico, sono soggetti a grandi escursioni di sforzo, rimanendo per\u00f2 sempre in trazione. La deformabilit\u00e0 dei ponti strallati non dipende essenzialmente dalla rigidezza dell'impalcato (come nei ponti sospesi classici a travata irrigidente) ma principalmente dal sistema di strallatura.\nSe progettato correttamente il ponte strallato ha un regime di sollecitazioni flessionali nell'impalcato di tipo secondario, consentendo cos\u00ec altezze dell'impalcato molto ridotte (sostanzialmente legate alla larghezza dello stesso) con notevoli benefici anche sul piano estetico. Il confronto con il ponte sospeso vede sicuramente prevalere il ponte strallato nel campo di luci tra i 200\u00a0m e i 1100\u00a0m, soprattutto se \u00e8 previsto il transito ferroviario. Infatti il ponte strallato rispetto al ponte sospeso \u00e8 meno deformabile, pi\u00f9 facilmente costruibile e comporta un quantitativo di acciaio ad alta resistenza (per i cavi) decisamente inferiore.\nTipologia.\nA seconda della disposizione longitudinale degli stralli, i ponti strallati si possono distinguere in due tipologie fondamentali:\nEsiste anche una disposizione intermedia degli stralli, detta ibrida, nella quale gli stralli non sono paralleli e i punti di attacco sono distribuiti lungo il pilone ma su una zona limitata.\nSistemi di sospensione.\nA seconda della disposizione trasversale degli stralli, il sistema di sospensione pu\u00f2 essere sostanzialmente di due tipi:\nA seconda del tipo di disposizione trasversale e longitudinale cambia la geometria delle antenne.\nPasso degli stralli.\nNei primi ponti strallati erano utilizzati pochi stralli con passo molto ampio (30 \u2013 ). Questa soluzione con stralli concentrati comportava grandi sforzi nei cavi che richiedevano complicati congegni di ancoraggio nonch\u00e9 spessori notevoli dell'impalcato. La tendenza attuale, invece, prevede una riduzione del passo degli stralli con un corrispondente aumento del loro numero (la cd. strallatura continua o diffusa).\nLa soluzione con stralli diffusi comporta i seguenti vantaggi:\nIl passo degli stralli \u00e8 generalmente mantenuto costante, orientativamente 6-15 metri.\nAltezza dei piloni.\nL'altezza del pilone influenza molto la statica del ponte, infatti con l'aumento dell'angolo cavo-impalcato (cio\u00e8 piloni alti) diminuisce anche la trazione nello stesso. L'inclinazione ottimale dei cavi \u00e8 45\u00b0 ma pu\u00f2 variare nel ragionevole limite di 25\u00b0-65\u00b0 con i valori pi\u00f9 bassi per i cavi esterni al pilone. Per questa ragione, a parit\u00e0 di luce da superare, i piloni di un ponte strallato sono molto pi\u00f9 alti dei corrispondenti piloni di un ponte sospeso.\nMateriali.\nGli stralli sono essenzialmente costituiti da trefoli in acciaio, mentre l'impalcato e le antenne possono essere realizzate sia in acciaio che in calcestruzzo armato precompresso. Pertanto si possono avere sia ponti interamente in acciaio (piloni - impalcato - stralli) sia ponti misti con piloni e impalcato in calcestruzzo armato oppure con impalcato in sistema composto, calcestruzzo-acciaio.\n\u00c8 ormai tristemente famosa, per il crollo di Genova nell'agosto del 2018, la tecnica dell'ingegnere Morandi che in importanti ponti strallati us\u00f2 stralli in cemento armato precompresso in cui erano affogati i tiranti in acciaio, quattro per pilone non tenendo conto del possibile degrado nel tempo del cemento e delle conseguenti difficolt\u00e0 nella manutenzione.\nEsempi.\nA partire dalla fine degli anni cinquanta del XX secolo, e con un rapido incremento nei primi anni del XXI secolo, sono stati realizzati nel mondo diverse centinaia di ponti strallati proprio nel campo di luci sopracitato affermando cos\u00ec definitivamente questa nuova tipologia di ponte per il superamento delle grandi luci. I ponti strallati sono stati proposti inizialmente per l'attraversamento di un'unica grande luce, generalmente realizzando uno schema di ponte a tre grandi luci di cui quella centrale \u00e8 la maggiore. Tuttavia sono stati realizzati anche ponti strallati su pi\u00f9 luci uguali, con tipologie di schema statico adattato alle luci multiple come, ad esempio nei Ponti sul torrente Polcevera a Genova (1960-1964, parzialmente crollato nel 2018) e sulla laguna di Maracaibo in Venezuela (1957-1962) progettati entrambi da Riccardo Morandi o nelle recenti realizzazioni del Ponte Rion Antirion in Grecia (2004) o nel viadotto di Millau (2004) e Ponte di T\u00e9r\u00e9nez (2011), entrambi in Francia. Dal luglio 2012 il record mondiale di luce libera per i ponti strallati \u00e8 detenuto dal Ponte di Vladivostok, che collega la citt\u00e0 alla Russky Island ed ha una campata centrale di 1.104\u00a0m. In Italia il ponte strallato con la maggior luce (310\u00a0m) \u00e8 il ponte strallato sul fiume Adige sull'Autostrada A31 \"Valdastico sud\" tra i comuni di Badia Polesine (Rovigo) e Piacenza d'Adige (Padova).\nPonti di Santiago Calatrava a Reggio Emilia.\nI ponti costruiti su progetto di Santiago Calatrava a Reggio Emilia per l'attraversamento della Autostrada A1 e della linea ferroviaria ad alta velocit\u00e0 costituiscono un caso particolare di ponti strallati per la loro valenza architettonica: l'insieme dei tre ponti \u00e8 composto da tre archi orientati perpendicolarmente tra di loro che sostengono le campate. I due ponti laterali, con l'arco disposto in senso trasversale all'asse del ponte con funzione di antenna, possono essere assimilati ai ponti strallati mentre nel ponte centrale l'arco \u00e8 disposto lungo l'asse del ponte. Quest'ultimo va classificato come un ponte ad arco a via inferiore con elementi di sospensione centrali (cd. trave Langer). I tre ponti sono stati inaugurati il 20 ottobre 2007.\nPonte all'Indiano a Firenze.\nIl progetto fu redatto nel 1968 e successivamente ripreso nel 1972 con riguardo alla realizzazione dell'opera. Per l'attraversamento dell'Arno si \u00e8 realizzata una soluzione a travata d'acciaio strallata, torsiorigida, senza pile di sostegno nel fiume, in modo da scavalcarne con un'unica luce l'intero alveo. Allo scopo di evitare dimensioni eccessive per lo spessore della travata, la stessa \u00e8 dunque del tipo strallato, e pertanto funziona principalmente come arco reticolare a tre cerniere capovolto. Il sistema di ormeggio della sospensione \u00e8 costituito da due puntoni leggermente inclinati verso gli accessi e arretrati rispetto alle imposte della travata, dalla sommit\u00e0 dei quali parte un doppio ordine di stralli confluenti sulla travata. L'ormeggio esterno dei piloni \u00e8 stato previsto a 65\u00a0m di distanza da ciascuno di essi.\nPonte \u017divopisnyj.\nLa sezione centrale del Ponte \u017divopisnyj sul fiume Moscova a Mosca \u00e8 un ponte strallato nel quale il pilone \u00e8 costituito da un grande arco in acciaio perpendicolare al piano stradale dal quale partono oltre 70 stralli in acciaio. L'arco raggiunge una altezza di 105 metri al di sopra del livello del fiume e al momento della sua inaugurazione nel 2007 \u00e8 il ponte strallato pi\u00f9 alto d'Europa.\nPonti Beipan e Siduhe.\nAl 2016, il ponte strallato pi\u00f9 elevato al mondo era il Ponte Beipan nei pressi di Liupanshui, lungo 720 metri e alto 565 m sopra il livello del fiume, mentre il Ponte Siduhe era il pi\u00f9 grande ponte sospeso al mondo, alto 496 metri e lungo pi\u00f9 di 900."}
{"id": "1059146", "revid": "1776051", "url": "https://it.wikipedia.org/wiki?curid=1059146", "title": "Legend - Part I", "text": "Legend - Part I \u00e8 un album del gruppo statunitense dei Saviour Machine, pubblicato nel 1997, che costituisce la prima parte della trilogia \"Legend\"."}
{"id": "1059147", "revid": "2043251", "url": "https://it.wikipedia.org/wiki?curid=1059147", "title": "Antonio Innocenti", "text": "Biografia.\nOriginario di Poppi (AR), in diocesi di Fiesole, ricevette ordinazione sacerdotale il 17 luglio 1938 e, dopo una significativa esperienza pastorale nel mondo del lavoro, fu inviato a Roma, dove frequent\u00f2 la Pontificia Universit\u00e0 Gregoriana e nel 1941 consegu\u00ec la laurea in diritto canonico, svolgendo il suo ministero sacerdotale nella borgata di Primavalle e nell'agro romano.\nRientrato nella diocesi natale, insegn\u00f2 in seminario e assistette il vescovo Giovanni Giorgis nelle visite pastorali durante la Seconda guerra mondiale.\nDurante gli ultimi mesi del conflitto mondiale, fu fermato con l'accusa di favoreggiamento perch\u00e9 si era adoperato in favore della popolazione salvando numerose persone dalla deportazione e sottoposto a processi sommari.\nArrestato e condannato alla fucilazione, quando gi\u00e0 si trovava dinanzi al plotone d'esecuzione l'ordine fu revocato.\nTerminata la guerra, aveva promosso la fondazione dei primi circoli delle Acli a Fiesole, riallacciando i contatti religiosi e sociali con gli ambienti cattolici fiorentini. Nel 1948 era stato nuovamente inviato a Roma per completare gli studi teologici alla Pontificia Universit\u00e0 Lateranense, dove aveva conseguito la licenza in dogmatica.\nIn questo stesso periodo aveva frequentato anche vari istituti di formazione, proseguendo a Fiesole l'insegnamento del Diritto Canonico.\nNel 1949 l'allora sostituto della Segreteria di Stato, mons. Giovanni Battista Montini, lo invit\u00f2 a frequentare la Pontificia accademia ecclesiastica, e nel 1950 entr\u00f2 nel servizio diplomatico della Santa Sede come addetto presso l'allora Delegazione Apostolica di L\u00e9opoldville, con giurisdizione sul Congo Belga e il Ruanda Urundi. Durante questo periodo ebbe modo di conoscere diversi Paesi non solo in Africa, ma anche in Europa e nel vicino Oriente.\nIl 15 dicembre 1967 venne nominato nunzio apostolico in Paraguay ed eletto alla Diocesi di Eclano con il titolo personale di arcivescovo.\nRiceve l'ordinazione episcopale il 18 febbraio 1968 nella Basilica della Santissima Annunziata a Firenze, dal cardinale Amleto Giovanni Cicognani, Segretario di Stato. Conconsacranti furono l'arcivescovo Giovanni Benelli, sostituto della Segreteria di Stato, e Antonio Bagnoli, vescovo di Fiesole.\nVenne nel 1973 richiamato a Roma per assumere l'incarico di Segretario della allora Congregazione per il culto divino e la disciplina dei sacramenti dove fece applicare i decreti conciliari.\nIl 4 ottobre 1980 fu inviato quale nunzio apostolico in Spagna, dove rimase fino al 1985.\nIl 25 maggio 1985 papa Giovanni Paolo II lo cre\u00f2 e pubblic\u00f2 cardinale della diaconia di Santa Maria in Aquiro, elevato il 29 gennaio 1996 \"pro illa vice\" a titolo presbiterale.\nIl 9 gennaio 1986 divenne prefetto della Congregazione per il clero, incarico che svolse fino al 30 giugno 1991.\nQuando, con la costituzione apostolica \"Pastor Bonus\" venne istituita la Pontificia commissione per la conservazione del patrimonio storico e artistico della Chiesa, fu il cardinale Antonio Innocenti a prenderne le redini in qualit\u00e0 di presidente, dall'8 ottobre 1988 al 30 giugno 1991.\nIl 1\u00ba luglio dello stesso anno, fu nominato presidente della Pontificia commissione \"Ecclesia Dei\", incarico che mantenne sino al 16 dicembre 1995.\n\u00c8 uno dei cardinali che ha celebrato la Messa tridentina dopo la Riforma liturgica.\n\u00c8 morto nel pomeriggio del 6 settembre 2008 a Roma, all'et\u00e0 di 93 anni.\nLe esequie si sono tenute il 10 settembre alle ore 9 all'Altare della Cattedra della Basilica di San Pietro. La santa messa \u00e8 stata celebrata dal cardinale Angelo Sodano, decano del Collegio Cardinalizio. Al termine della celebrazione eucaristica, il Santo Padre Benedetto XVI ha rivolto la sua parola ai presenti e ha presieduto il rito dell\"'ultima commendatio\" e della \"valedictio\". \u00c8 sepolto nella cappella di famiglia del cimitero di Tosi, frazione del comune di Reggello.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1059149", "revid": "827882", "url": "https://it.wikipedia.org/wiki?curid=1059149", "title": "Giant for a Day", "text": "Giant for a Day \u00e8 l'undicesimo album del gruppo britannico di rock progressivo Gentle Giant, pubblicato nel 1978.\nLa copertina dell'edizione in vinile presenta il volto del \"gigante gentile\" eponimo del gruppo, gi\u00e0 comparso sull'album di debutto, con le istruzioni per ritagliarlo e farne una maschera. La grafica fu preservata anche nelle edizioni in CD, ovviamente in quel caso con dimensioni non proporzionate all'uso suggerito. La grafica riporta il titolo dentro un balloon, come a rappresentare il pensiero del gigante stesso, scritto: \"Giant for a Day!\" con il punto esclamativo; tuttavia n\u00e9 le note interne, n\u00e9 il titolo sull'etichetta del disco in vinile, n\u00e9 l'indicazione della \"title track\" riprendono tale punteggiatura.\nTracce.\nTesti e musiche di Kerry Minnear, Derek Shulman e Ray Shulman, eccetto dove indicato."}
{"id": "1059152", "revid": "838137", "url": "https://it.wikipedia.org/wiki?curid=1059152", "title": "Kazimierz \u015awi\u0105tek", "text": "Biografia.\nNacque in Estonia da una famiglia di immigrati polacchi. Nel 1917, a tre anni, fu deportato in Siberia con la madre, un fratello e una sorella. Rimasero in Siberia fino al 1922. Suo padre intanto mor\u00ec nel 1920 nella Guerra sovietico-polacca, difendendo Vilnius dai bolscevichi. Dal 1922 Kazimierz visse con la madre a Baranowicze, in Polonia, dove frequent\u00f2 le scuole e termin\u00f2 il liceo nel 1932. Entr\u00f2 allora nel seminario di Pinsk che allora era in Polonia.\nKazimierz \u015awi\u0105tek venne ordinato sacerdote a Pinsk l'8 aprile 1939, pochi mesi prima che le l'Armata rossa invadesse la Polonia orientale. Fu incaricato di svolgere il servizio di cappellano militare per l'esercito polacco. Il 21 aprile 1941 fu arrestato e incarcerato a Br\u0117st. In due mesi fu interrogato cinquantanove volte e fu quindi condannato a morte. Il 21 giugno fu liberato dalla popolazione locale nel corso dei disordini per l'arrivo dei tedeschi. Allora volle tornare a piedi verso la sua parrocchia, che trov\u00f2 occupata dalla Gestapo.\nNel 1944 quando incombeva l'offensiva sovietica volle restare a fianco dei suoi parrocchiani. Il 17 dicembre di quello stesso anno fu nuovamente arrestato e incarcerato a Minsk. Il 21 giugno 1945 fu condannato a dieci anni di lavori forzati in Siberia e nel settembre fu deportato al gulag di Marvinsk, dove rimase due anni. I carcerieri notarono la sua capacit\u00e0 di resistere al freddo e perci\u00f2 il 3 dicembre 1947 fu inviato al gulag di Vorkuta, oltre il Circolo polare artico, dove il freddo era pi\u00f9 intenso e il cibo pi\u00f9 scarso.\nIl 16 giugno 1954 fu liberato. Fu parroco della cattedrale di Pinsk dal 1\u00ba dicembre di quell'anno fino all'11 aprile 1989, quando divenne vicario generale della diocesi. Il 29 ottobre 1990 fu ricevuto in udienza da papa Giovanni Paolo II, che lo chiam\u00f2 l'\u00abuomo della leggenda\u00bb.\nGiovanni Paolo II lo nomin\u00f2 arcivescovo di Minsk-Mahil\u00eb\u016d il 13 aprile 1991. Fu ordinato vescovo a Pinsk il 21 maggio 1991. Lo consacr\u00f2 monsignor Tadeusz Kondrusiewicz che, alcuni anni dopo, gli succedette come arcivescovo di Minsk-Mahil\u00eb\u016d.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 26 novembre 1994 conferendogli il titolo di San Gerardo Maiella.\nIl cardinale \u015awi\u0105tek \u00e8 stato presidente della Conferenza Episcopale Bielorussa dal 1999 al 2006.\nDivenne arcivescovo emerito il 14 giugno 2006, all'et\u00e0 eccezionale di 91 anni.\nIl 19 maggio 2010 si provoc\u00f2 accidentalmente la frattura di una gamba e l'8 marzo 2011 fu colpito da una nuova frattura. Il 7 aprile successivo fu necessario un intervento chirurgico: da allora entr\u00f2 in uno stato comatoso di incoscienza, a seguito del quale mor\u00ec il 21 luglio. Al momento della morte era il secondo cardinale pi\u00f9 anziano. Il 25 luglio successivo fu sepolto nella cripta della cattedrale di Pinsk.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1059158", "revid": "155118", "url": "https://it.wikipedia.org/wiki?curid=1059158", "title": "Anarchici della baracca", "text": ""}
{"id": "1059160", "revid": "228587", "url": "https://it.wikipedia.org/wiki?curid=1059160", "title": "Nuoto ai Giochi della XXVIII Olimpiade - 100 metri stile libero maschili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento non \u00e8 stato migliorato nessun record.\nBatterie.\nSi sono svolte 9 batterie di qualificazione. I primi 16 atleti si sono qualificati per le semifinali."}
{"id": "1059178", "revid": "1818647", "url": "https://it.wikipedia.org/wiki?curid=1059178", "title": "Paul Augustin Mayer", "text": "Biografia.\nDivenne religioso benedettino, emettendo i voti il 17 maggio 1931. Fu ordinato sacerdote il 25 agosto 1935.\nStudi\u00f2 all'Universit\u00e0 di Salisburgo e al Pontificio Ateneo Sant'Anselmo di Roma, di cui fu docente dal 1939 e dal 1949 al 1966 rettore. Dal 1957 al 1959 fu anche visitatore apostolico presso i seminari della Svizzera.\nDurante il Concilio Vaticano II fu segretario della commissione preparatoria. Ebbe un ruolo determinante nella stesura del decreto \"Optatam Totius\", sulla formazione sacerdotale, materia di cui era esperto.\nIl 3 novembre 1966 fu eletto abate dell'abbazia di San Michele a Metten, appartenente alla congregazione di Baviera.\nL'8 settembre 1971 divenne segretario della Congregazione per i religiosi e gli istituti secolari.\nIl 6 gennaio 1972 fu nominato arcivescovo titolare di Satriano e il 13 febbraio fu consacrato vescovo nella basilica di San Pietro in Vaticano da papa Paolo VI.\nL'8 novembre 1984 fu nominato pro-prefetto della Congregazione per il culto divino e la disciplina dei sacramenti, che fino al 28 giugno 1988 furono due congregazioni separate, ma entrambe sotto la sua guida.\nPapa Giovanni Paolo II lo ha innalzato alla dignit\u00e0 cardinalizia nel concistoro del 25 maggio 1985 affidandogli la diaconia di Sant'Anselmo all'Aventino.\nIl 1\u00ba luglio 1988 rinunci\u00f2 all'incarico di prefetto e fu allora nominato presidente della Pontificia commissione \"Ecclesia Dei\" per un triennio, fino al 1\u00ba luglio 1991.\nIl 29 gennaio 1996 opt\u00f2 per l'ordine dei cardinali presbiteri e conserv\u00f2 la sua diaconia, elevata a titolo \"pro illa vice\".\nDopo la morte del cardinale austriaco salesiano Alfons Maria Stickler, avvenuta il 12 dicembre 2007, \u00e8 divenuto il cardinale pi\u00f9 anziano d'et\u00e0.\nMor\u00ec a Roma il 30 aprile 2010 all'et\u00e0 di 98 anni.\nLe esequie si sono tenute il 3 maggio alle ore 11.30 all'Altare della Cattedra della Basilica di San Pietro. La santa messa \u00e8 stata celebrata dal cardinale Angelo Sodano, decano del Collegio Cardinalizio. Al termine della celebrazione eucaristica, il Santo Padre Benedetto XVI ha rivolto la sua parola ai presenti e ha presieduto il rito dell\"'ultima commendatio\" e della \"valedictio\". \u00c8 sepolto nell'abbazia di San Michele a Metten.\nFu uno dei cardinali che celebrarono la Messa tridentina dopo la Riforma liturgica.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1059184", "revid": "111433", "url": "https://it.wikipedia.org/wiki?curid=1059184", "title": "Pierre Laffitte", "text": "Biografia.\nLaureato in ingegneria mineraria, venne nominato direttore del \"Bureau de r\u00e9cherches g\u00e9ologiques, g\u00e8ophisiques et mini\u00e8res\" nel 1953; nel 1973 divenne direttore e poi presidente del consiglio di perfezionamento della \"\u00c9cole nationale sup\u00e9rieure des mines\" di Parigi. Presiedette anche l'Associazione franco-tedesca per la scienza e la tecnologia.\nMembro del Partito Radicale francese, il 14 maggio 1985 venne eletto senatore per la regione delle Alpi Marittime (dipartimento nel quale nacque), carica che ricopr\u00ec fino al settembre 2008, dopo essere stato rieletto nel 1989 e nel 1998. Dal 2007 al 2008 fu anche presidente del gruppo parlamentare Raggruppamento Democratico e Sociale Europeo.\nFu fondatore e presidente del parco tecnologico Sophia-Antipolis, nato nel 1970 sulla riviera francese, che \u00e8 tuttora il parco scientifico pi\u00f9 grande d'Europa e rappresenta un punto di riferimento internazionale; una sorta di risposta francese alla Silicon Valley statunitense. Il parco \u00e8 sede di numerose attivit\u00e0 culturali e scientifiche, varie aziende e poli di ricerca universitari; organizza spesso convegni su argomenti tematici generalmente correlati alle tecnologie multimediali."}
{"id": "1059185", "revid": "183694", "url": "https://it.wikipedia.org/wiki?curid=1059185", "title": "Giro delle Fiandre 2007", "text": "Il Giro delle Fiandre 2007, novantunesima edizione della corsa, si disput\u00f2 l'8 aprile 2007 e venne vinta dall'italiano Alessandro Ballan.\nQuesta edizione era valida come prova dell'UCI ProTour."}
{"id": "1059190", "revid": "1776051", "url": "https://it.wikipedia.org/wiki?curid=1059190", "title": "Legend - Part II", "text": "Legend - Part II \u00e8 un album del gruppo statunitense dei Saviour Machine, pubblicato nel 1998, che costituisce la seconda parte della trilogia \"Legend\"."}
{"id": "1059191", "revid": "1123126", "url": "https://it.wikipedia.org/wiki?curid=1059191", "title": "Adam Koz\u0142owiecki", "text": "Biografia.\nGesuita polacco fu dapprima vicario apostolico e poi arcivescovo di Lusaka dal 25 aprile 1959 al 29 maggio 1969.\nPapa Giovanni Paolo II lo ha innalz\u00f2 alla dignit\u00e0 cardinalizia nel concistoro del 21 febbraio 1998.\n\u00c8 morto in un ospedale di Lusaka il 28 settembre 2007. Dopo le esequie, tenutesi il 5 ottobre, \u00e8 stato sepolto nel cortile della cattedrale di Ges\u00f9 Bambino di Lusaka.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1059194", "revid": "1818647", "url": "https://it.wikipedia.org/wiki?curid=1059194", "title": "Alfons Maria Stickler", "text": "Biografia.\nEmise la prima professione religiosa per la congregazione salesiana il 15 agosto 1928 dopo aver compiuto il noviziato in Germania. Dopo aver completato la pratica pedagogica e gli studi teologici fu ordinato sacerdote il 27 marzo 1937 nella Basilica di San Giovanni in Laterano.\nDopo la laurea conseguita nel 1940 presso la Pontificia Universit\u00e0 Lateranense, fu nominato docente di in diritto canonico e civile al Pontificio Ateneo Salesiano. Dello stesso ateneo fu rettore dal 1958 al 1966.\nFu preside del Pontificium Institutum Altioris Latinitatis dal 1965 al 1968.\nIl 25 marzo 1971 fu nominato da papa Paolo VI prefetto della Biblioteca Apostolica Vaticana.\nL'8 settembre 1983 fu nominato pro-bibliotecario di Santa Romana Chiesa ed arcivescovo titolare di Bolsena da papa Giovanni Paolo II che lo consacr\u00f2 vescovo il successivo 1\u00ba novembre; al contempo entr\u00f2 a far parte della \"Pontificia Commissione per l'Interpretazione autentica del Codice di Diritto Canonico\".\nIl 7 luglio 1984 fu nominato anche pro-archivista.\nFu creato e pubblicato cardinale della diaconia di San Giorgio in Velabro nel concistoro del 25 maggio 1985.\nIl successivo 27 maggio fu nominato archivista e bibliotecario di Santa Romana Chiesa; ricopr\u00ec l'incarico fino al 1\u00ba luglio 1988.\nIl 29 gennaio 1996 fu elevato al rango di cardinale presbitero, diaconia gi\u00e0 affidatagli elevata \"pro hac vice\".\n\u00c8 uno dei cardinali che ha celebrato la Messa tridentina dopo la riforma liturgica.\nMuore alle 7.30 del 12 dicembre 2007 nel suo appartamento nel Palazzo del Sant'Uffizio a Roma, all'et\u00e0 di 97 anni.\nLe esequie si sono tenute il 14 dicembre alle ore 17 all'altare della Cattedra della basilica di San Pietro in Vaticano e sono state presiedute da papa Benedetto XVI. \u00c8 sepolto nelle catacombe di San Callisto.\nGenealogia episcopale.\nLa genealogia episcopale \u00e8:"}
{"id": "1059196", "revid": "508036", "url": "https://it.wikipedia.org/wiki?curid=1059196", "title": "Salamella", "text": "La salamella \u00e8 un insaccato fresco di puro suino da consumarsi previa cottura, prodotto in tutto il periodo dell'anno specialmente in Lombardia.\nPer la sua produzione vengono impiegate esclusivamente pancette e spalle di suini. Dopo un'accurata snervatura e separazione della cotenna, la carne viene macinata con tritacarne (fori da 5 a 6\u00a0mm). Viene poi salata e aromatizzata con una miscela di spezie. Quindi viene mescolata a mano o con una impastatrice, aggiungendo l'acqua necessaria affinch\u00e9 raggiunga la morbidezza ottimale per l'insacco in sottili budella di montone. Si passa infine alla legatura a mano con il tipico sistema a intreccio con o senza spago. Viene conservata per una settimana in celle frigorifere a temperatura variabile dai 0\u00a0\u00b0C a + 4\u00a0\u00b0C.\nSalamelle riconosciute tradizionali.\nSu proposta delle rispettive regioni, sono state riconosciute dal Ministero della Sanit\u00e0, nel 1971, le seguenti salamelle, considerate nell'elenco dei Prodotti agroalimentari tradizionali italiani:"}
{"id": "1059199", "revid": "838137", "url": "https://it.wikipedia.org/wiki?curid=1059199", "title": "Brooke Bennett", "text": "Specializzata nello stile libero ha vinto tre medaglie d'oro ai Giochi olimpici."}
{"id": "1059201", "revid": "111319", "url": "https://it.wikipedia.org/wiki?curid=1059201", "title": "Brooke Bennet", "text": ""}
{"id": "1059205", "revid": "119444536", "url": "https://it.wikipedia.org/wiki?curid=1059205", "title": "Birkat Ha Minim", "text": "La Birkat Ha Minim \u00e8 la dodicesima benedizione dell'Amidah.\nSecondo il Talmud questa formula fu redatta da Samuele il giovane secondo le indicazioni di Gamaliele II, il capo del Sinedrio dal 70 d.C., e si traduce con: \nLa Ha Minim e i rapporti tra ebrei e cristiani.\nLa Ha Minim nella forma attuale \u00e8 quella presente nel Talmud Babilonese. Una versione primitiva della benedizione nella liturgia sinagogale \u00e8 stata ritrovata in un frammento della Ghenizah del Cairo (Egitto) ed aveva forma significativamente diversa:\n\"Che per gli apostati non ci sia speranza; sradica prontamente ai nostri giorni il regno dell'orgoglio; e periscano in un istante i \"nozrim\" e i \"minim\"; siano cancellati dal libro dei viventi e con i giusti non siano iscritti. Benedetto sei tu che pieghi i superbi.\" Come si pu\u00f2 notare, accanto ai \"minim\" (eretici o dissidenti) si impreca contro i \"nozrim\", i nazareni, cio\u00e8 i seguaci di Ges\u00f9 di Nazareth, a cui venne inflitta la scomunica poich\u00e9, pur pretendendo di rimanere dentro la sinagoga, la dividevano nella fede, proteggevano i \"gentili\", soprattutto i romani, e distruggevano il principio dogmatico della \"habd\u00e0l\u00e0h\" ossia la separazione tra circoncisi e non. \nLa comunit\u00e0 giudeo-cristiana frequentava infatti il Tempio e le sinagoghe.\nL'introduzione nella \"Tefillah\" (=preghiera) di una preghiera aggiuntiva (nella numerazione antica era la diciannovesima \"benedizione\"), due decenni dopo la distruzione del Tempio, sembra essere stata fatta proprio come maledizione contro la setta eretica dei giudeo-cristiani, sia per tenerli lontani dalla sinagoga, sia per proclamare formalmente la rottura definitiva tra le due religioni. Questa ipotesi \u00e8 stata gi\u00e0 formulata nel Medioevo da Maimonide e ripresa ai nostri giorni dal rabbino americano J. Petuchowski.\nPreghiere ebraiche contro gli ebrei convertiti al cristianesimo sono menzionate anche da Giustino, Girolamo e Epifanio di Salamina. , per\u00f2, ritengono che la menzione dei Nazareni non sia originaria, ma sia stata aggiunta successivamente, senza riuscire tuttavia a precisare quando. La sostanza, tuttavia, non cambierebbe, in quanto i cristiani sarebbero stati implicitamente compresi fra gli eretici (i \"minim\")."}
{"id": "1059212", "revid": "1528507", "url": "https://it.wikipedia.org/wiki?curid=1059212", "title": "Laghi dell'Asia", "text": "Questa \u00e8 una lista dei 30 laghi pi\u00f9 grandi dell'Asia in ordine di superficie:"}
{"id": "1059217", "revid": "838137", "url": "https://it.wikipedia.org/wiki?curid=1059217", "title": "Domenico Buttaoni", "text": "Biografia.\nNato a Tolfa il 28 febbraio 1757, il 26 agosto 1806 venne nominato vescovo di Fabriano e Matelica.\nMor\u00ec il 15 agosto 1822 a Fabriano.\nGenealogia episcopale.\nLa genealogia episcopale \u00e8:"}
{"id": "1059220", "revid": "125902938", "url": "https://it.wikipedia.org/wiki?curid=1059220", "title": "Elisabetta di Valois", "text": "Biografia.\nInfanzia.\nQuando Elisabetta nacque, Caterina, come del resto avvenne in occasione di tutti i suoi parti, non fece in tempo a vederla, in quanto Diana di Poitiers, amante ufficiale del marito e figura fortemente influente presso il re, la port\u00f2 via e si incaric\u00f2 di farla allevare ed educare. Diana aveva designato Madame d'Humi\u00e8res come governante dei fanciulli regali: quando i bambini erano cresciuti abbastanza, la favorita li presentava a corte e li introduceva ai costumi di corte.\nQuando nel 1548 Maria Stuarda, regina di Scozia, promessa sposa del delfino Francesco, arriv\u00f2 alla corte francese, Diana insistette perch\u00e9 la bambina ed Elisabetta, di tre anni pi\u00f9 giovane, diventassero amiche. Progetto che le riusc\u00ec perfettamente: in et\u00e0 adulta Maria ricorder\u00e0 per tutta la vita con nostalgia quell'intima amicizia. Maria ed Elisabetta condivisero la stessa dorata infanzia ed educazione.\nUn ritratto di Elisabetta mostra un volto vivace, grandi occhi a mandorla, mento a fossetta. Era una bambina di carattere dolce, felice di disegnare, amante della poesia e della musica.\nIl matrimonio.\nLa pace di Cateau-Cambr\u00e9sis, firmata nell'aprile del 1559 tra Inghilterra e Francia da una parte, Francia e Spagna dall'altra, prevedeva l'abbandono di tutte le conquiste francesi in Italia avvenute negli ultimi 80 anni. Per suggellare la pace nei rapporti tra i due Paesi, fu previsto il matrimonio della principessa Elisabetta con Filippo II di Spagna. Il 15 giugno il duca d'Alba si present\u00f2 come pretendente per procura alla mano di Elisabetta, per conto del suo signore Filippo II. Il re aveva 32 anni, mentre Elisabetta solo 14 anni.\nFu il 1559 un anno di matrimoni per la famiglia reale francese: a febbraio la terza figlia di Enrico II, Claudia, aveva sposato il duca Carlo III di Lorena; il 27 giugno fu firmato l'accordo di matrimonio tra Margherita, sorella del re, e il duca di Savoia. Per festeggiare i lieti eventi, il 30 giugno furono organizzati giostre e tornei. La passione di Enrico II per giostrare era quasi una mania. Tutto and\u00f2 bene finch\u00e9, nonostante i presagi e le premonizioni degli indovini di Caterina de' Medici, nell'ultima giostra le schegge delle lance trafissero l'occhio e la gola del sovrano, che dopo nove giorni di agonia spir\u00f2.\nA novembre i nuovi sovrani Francesco II e Maria Stuart con la corte si recarono a Blois per attendere il segnale della partenza per la Spagna di Elisabetta: il 25 Caterina consent\u00ec alla propria adorata figlia di partire, con tale profondo dispiacere da commuovere lo stesso ambasciatore di Spagna. Ugualmente Maria soffr\u00ec terribilmente per la partenza della sua fidata amica.\nIn Spagna Elisabetta non manc\u00f2 di scrivere sia alla madre sia all'amica, ma col tempo i rapporti e le comunicazioni si diradarono inesorabilmente. Caterina non manc\u00f2 di esporre il proprio dispiacere e disappunto per la condotta della figlia, presa e annebbiata dall'amore e dal rispetto che nutriva nei confronti del marito Filippo. Ella infatti aveva dato troppo per scontato che Elisabetta potesse essere un mezzo per influenzare la politica del sovrano spagnolo in favore della Francia.\nElisabetta, accompagnata dalla corte spagnola, rivide la madre nell'estate del 1565 lungo l'Adour, incontro fortemente voluto da Caterina, impaziente pi\u00f9 che mai di poter riabbracciare la figlia. La regina madre anzi non bad\u00f2 a spese per organizzare nel fasto pi\u00f9 superbo il fatidico incontro. All'entusiasmo di Caterina non corrispose per\u00f2 quello della corte spagnola e anche della regina Elisabetta. Quando si separarono, la dolente e commossa Caterina non riusc\u00ec a trattenersi dal dirle: \"Figlia mia, siete davvero diventata spagnola\".\nI figli e la morte.\nFilippo II era gi\u00e0 vedovo di Maria Emanuela d'Aviz, morta nel 1545 nel dare alla luce l'unico figlio che il re spagnolo avesse finora (don Carlos), e di Maria Tudor, regina d'Inghilterra, morta nel 1558. Egli si era dimostrato sempre molto freddo nei confronti delle prime mogli, ma almeno con Elisabetta i rapporti furono migliori.\nIl principe don Carlos e la matrigna erano molto affezionati e passavano insieme molto tempo. Giocavano a carte e si facevano regali. Ci\u00f2 ha dato adito a miti e leggende su una presunta relazione amorosa tra Elisabetta e il figliastro, narrata ad esempio da Vittorio Alfieri nel \"Filippo\" e poi da Friedrich Schiller nella sua tragedia \"Don Carlos\", ripresa da Giuseppe Verdi nell'opera omonima; in realt\u00e0 il loro rapporto non andava oltre una sincera amicizia. Tra loro non c'era neanche un anno d'et\u00e0 di differenza; inoltre la vita di una giovane fanciulla, che non aveva quasi nessuno tra le persone del suo rango con cui divertirsi, doveva risultare piuttosto noiosa senza la presenza di una persona della sua et\u00e0 e dinamica, come era appunto don Carlos. Non bisogna inoltre dimenticare che Elisabetta era sempre circondata dalle sue dame di compagnia, tra cui la rigida e algida duchessa d'Alba, davvero eventualmente poco incline a chiudere un occhio su una tale scandalosa relazione.\nLa giovane regina aveva circa venti anni meno del marito e raggiunse la pubert\u00e0 solo nel 1561. Bench\u00e9 poco interessato alla compagnia delle donne, il re doveva per\u00f2 adoperarsi perch\u00e9 la Spagna potesse avere eredi e quindi dall'anno successivo inizi\u00f2 a visitare regolarmente le stanze private della regina. Non vedendo alcun nipote in arrivo, Caterina inizi\u00f2 a scrivere al genero, manifestando le proprie speranze di avere nipoti.\nDi ritorno dall'Aragona, nel maggio 1564 Filippo port\u00f2 la moglie ad Aranjuez, dove ebbero una seconda luna di miele. In luglio si ebbe finalmente la prova che la regina era incinta e il re ordin\u00f2 che a Madrid fossero organizzate pubbliche feste per celebrare il lieto evento. Agli inizi di agosto, per\u00f2, Elisabetta ebbe una grave emorragia e subito i medici le praticarono tanti di quei salassi e purghe da provocarle involontariamente un aborto. Ella fu salvata soltanto grazie all'intervento di un medico italiano.\nPer tutta la durata della malattia, Filippo rimase accanto al letto della moglie, assistendola premurosamente.\nNel febbraio del 1566 la regina risult\u00f2 di nuovo incinta e si ebbero nuove manifestazioni pubbliche di gioia. Il re si fece ancora pi\u00f9 premuroso. Certamente avrebbe desiderato un maschio, ma non pot\u00e9 trattenere la gioia quando il 12 agosto nacque Isabella Clara Eugenia, colei che in futuro avrebbe contato per lui pi\u00f9 di ogni altra cosa. Alcuni giorni dopo la regina rischi\u00f2 di nuovo di morire per la febbre puerperale, da cui si riebbe con lentezza. Tuttavia, non pass\u00f2 molto tempo che fosse di nuovo incinta; cos\u00ec il 6 ottobre 1567 nacque la seconda figlia, Caterina Micaela.\nNel maggio del 1568 Elisabetta ebbe una nuova gravidanza e pass\u00f2 l'estate giocando a carte e ai dadi e assistendo alle scenette dei buffoni nelle sue stanze. Quasi ogni giorno era solita uscire con le sue dame di compagnia alla Casa del Campo o nei boschi vicino a Madrid. Ma dopo l'estate cadde ammalata: sveniva, aveva dei tremiti e si sentiva depressa. Inizi\u00f2 a mangiare e a bere poco. I medici cominciarono di nuovo a praticarle clisteri e salassi, e cos\u00ec la mattina del 3 ottobre ebbe un aborto; si trattava di un'altra femmina. Sul tardi, quello stesso giorno, Elisabetta spir\u00f2.\nFilippo assistette la moglie fino all'ultimo e, dopo la sua morte, si ritir\u00f2 addolorato per alcune settimane nel monastero di san Girolamo senza voler vedere nessuno.\nCause dinastiche lo spinsero per\u00f2 nel 1570 a risposarsi con la nipote Anna d'Austria, da cui ebbe il sospirato erede maschio, il futuro Filippo III.\nL'Infanta Isabella avrebbe in seguito sposato il cugino Alberto d'Asburgo e assunto il governo dei Paesi Bassi. L'Infanta Caterina Micaela and\u00f2 invece sposa a Carlo Emanuele I di Savoia, al quale diede dieci figli.\nUn ritratto di Elisabetta di Valois, conservato al Museo del Prado, \u00e8 attrubuito a Sofonisba Anguissola."}
{"id": "1059228", "revid": "339392", "url": "https://it.wikipedia.org/wiki?curid=1059228", "title": "AMT, Catania", "text": ""}
{"id": "1059232", "revid": "339392", "url": "https://it.wikipedia.org/wiki?curid=1059232", "title": "FTV, Vicenza", "text": ""}
{"id": "1059240", "revid": "33751", "url": "https://it.wikipedia.org/wiki?curid=1059240", "title": "Coppa dei campioni", "text": ""}
{"id": "1059241", "revid": "339392", "url": "https://it.wikipedia.org/wiki?curid=1059241", "title": "Lapide di Nazaret", "text": ""}
{"id": "1059242", "revid": "1226", "url": "https://it.wikipedia.org/wiki?curid=1059242", "title": "Il sognatore d'armi", "text": ""}
{"id": "1059244", "revid": "1226", "url": "https://it.wikipedia.org/wiki?curid=1059244", "title": "The Zap Gun", "text": ""}
{"id": "1059250", "revid": "124361323", "url": "https://it.wikipedia.org/wiki?curid=1059250", "title": "Qi Gong", "text": "Il termine Q\u00ec G\u014dng (IPA: /t\u0255'i ku\u014b/, ) si riferisce a una serie di pratiche e di esercizi collegati alla medicina tradizionale cinese e in parte alle arti marziali che prevedono la meditazione, la concentrazione mentale, il controllo della respirazione e particolari movimenti di esercizio fisico. Il \"qi gong\" si pratica generalmente per il mantenimento della buona salute e del benessere sia fisici sia psicologici, tramite la cura e l'accrescimento della propria energia interna (il \"Qi\").\nEtimologia.\nLa parola \u6c23 (cinese semplificato \u6c14, pinyin \"qi\") significa sia \"aria\" sia \"spirito sia energia\", esprimendo cos\u00ec un concetto di \"soffio vitale\", con un'accezione simile a quella del greco antico \"pn\u00e9uma\" (\u03c0\u03bd\u03b5\u1fe6\u03bc\u03b1) e del sanscrito \"prana\" (\u092a\u094d\u0930\u093e\u0923). La parola \u529f (pinyin \"g\u014dng\") significa \"lavoro\", \"tecnica\" o \"abilit\u00e0\". Il termine completo \"qi gong\" vuol dire quindi \"tecnica del respiro\" o \"tecnica dello spirito o lavoro con l'energia\", indicando l'arte di far circolare il Qi interno nel modo pi\u00f9 adatto per raggiungere e mantenere il benessere psicofisico ed accrescere l'energia interna e il suo flusso nel corpo attraverso la rete dei meridiani.\nCaratteristiche generali.\nEsistono molte tecniche diverse di \"qi gong\". Il \"qi gong\" si pu\u00f2 praticare in modo statico oppure in movimento e prevedere movimenti prefissati (\"qi gong\" energia lavoro). In Cina, molte forme di \"qi gong\" tradizionale sono collegate con la medicina, con correnti filosofiche come il taoismo, il buddismo e con le arti marziali.\nAnche i princ\u00ecpi di riferimento cambiano a seconda della finalit\u00e0 con cui si pratica il \"qi gong\". Per finalit\u00e0 terapeutiche o igieniche il \"qi gong\" attinge ai princ\u00ecpi della medicina tradizionale cinese. Se praticato con finalit\u00e0 spirituali, si basa su principi collegati all'alchimia cinese e alle indicazioni del pensiero spirituale o religioso a cui fa capo. Anche nel caso di pratica come arte marziale, molti stili di \"qi gong\" fanno riferimento alle corrispondenti correnti di pensiero culturali e spirituali in cui l'uso marziale si \u00e8 venuto a sviluppare.\nLe reazioni di fronte alla pratica del \"qi gong\" sono variegate. La maggior parte dei medici occidentali, una parte dei dottori della medicina tradizionale cinese e il governo cinese considerano il \"qi gong\" essenzialmente dal punto di vista dell'esercizio fisico, vedendolo come una pratica congiunta di tecniche di controllo di respirazione e del movimento che pu\u00f2 contribuire a mantenere la forma e il benessere fisico. Altri si pongono da un punto di vista pi\u00f9 metafisico, arrivando a sostenere che la respirazione e gli esercizi di movimento avrebbero un'importante influenza sulle forze dell'universo; questo risvolto del \"qi gong\" tuttavia viene generalmente considerato una credenza.\nStoria.\nIl \"qi gong\" ha una storia molto antica, invece l'origine del \"qi gong\" moderno si colloca nel 1955 in corrispondenza dell'apertura di un ospedale di \"qi gong\" a Tangshan e della pubblicazione dei libri \"La pratica della terapia Qi Gong\" (\"Liao Fa Shi Jian\") di Liu Guizhen e \"Qi Gong per la salute\" (\"Qi Gong Ji Bao Jian Qi Gong\") di Hu Yaozhen.\nL'influsso della medicina cinese.\nLa descrizione di alcuni esercizi fisici atti a mantenere la salute si trova gi\u00e0 nello \"Hu\u00e1ngd\u00ec n\u00e8ij\u012bng Suwen\" (\u9ec4\u5e1d\u5185\u7ecf\u7d20\u554f\" Il libro interiore dell'Imperatore Giallo - Domande semplici\"), risalente al 200 a.C. e scritto sotto forma di dialogo tra l'imperatore e un suo consigliere. Il testo \u00e8 anche il trattato di medicina cinese pi\u00f9 antico di cui si \u00e8 tramandata la versione integrale.\nNel 1973 presso il villaggio di Mawangdui \u9a6c\u738b\u5806, vicino a Changsha \u957f\u6c99 (capitale della provincia dell'Hunan \u6e56\u5357\u7701), vennero ritrovati all'interno di una tomba risalente al primo periodo della dinastia Han \u6c49\u671d (all'incirca 2500 anni fa) diversi frammenti parzialmente illustrati uno dei quali mostra quarantaquattro uomini impegnati in esercizi di controllo della respirazione e del movimento. Le posizioni portano il nome di animali selvatici che simboleggiano il tipo di malessere o di malattia che l'esercizio serve a contrastare. Sebbene questi documenti rappresentino chiaramente elementi in seguito entrati a far parte del \"qi gong\", non \u00e8 tuttavia possibile desumere da essi che all'epoca esistesse gi\u00e0 un metodo completamente strutturato.\nNella sua evoluzione, la medicina cinese ha sviluppato una concezione del corpo umano come rappresentazione di un universo in miniatura. In questo contesto, ha assunto importanza anche la funzione del \"Qi\" inteso come energia interiore la cui qualit\u00e0 e il cui flusso pi\u00f9 o meno armonico influenzano lo stato di benessere o l'insorgere della malattia. Da questo filone di pensiero derivano direttamente i concetti di Yin e yang \u9634\u9633 e dei cinque elementi taoisti.\nFu durante il periodo delle dinastie Sui \u968b\u671d e Tang \u5510\u671d (tra il 581 e il 907 d.C.) che le teorie mediche e il concetto di \"Qi\" della letteratura taoista \"Yangsheng\" si collegarono insieme a formare una vera e propria specializzazione medica.\nSecondo questa teoria, il \"Qi\" \u00e8 presente negli organi del corpo umano e circola al suo interno seguendo i meridiani vitali, producendo un effetto protettivo sia all'interno che alla superficie del corpo umano. Dal punto di vista della medicina, la salute \u00e8 protetta e mantenuta dall'opera congiunta delle sostanze \"Qi\", ossia \"J\u012bng\" (\u7cbe l'essenza), \"Xu\u00e8\" (\u8840 il sangue) e \"J\u012bny\u00e8\" (\u6d25\u6db2 letteralmente saliva o sudore, in senso pi\u00f9 lato i fluidi corporali) e l'esercizio serve per garantire questo corretto funzionamento complessivo. L'accrescimento e il controllo del \"Qi\" acquista cos\u00ec un ruolo fondamentale.\nSeguendo il principio che \u00e8 meglio mantenere la buona salute piuttosto che curare la malattia, il \"qi gong\" terapeutico prevede un'elevata quantit\u00e0 di serie di esercizi finalizzati a prevenire gli squilibri del \"Qi\". Un esempio \u00e8 la serie del \"Dao Shi Qigong\" (\"qi gong\" ordinato o taoista) che prevede esercizi diversi in armonia con le stagioni dell'anno, a evidenziare l'influenza reciproca e inscindibile tra l'ambiente interiore e quello esteriore.\nL'influsso del taoismo.\nAlle origini di quel che si definisce taoismo c'\u00e8 il \"D\u00e0od\u00e9j\u012bng\" (\u9053\u5fb7\u7d93 \"Il libro del Tao\"), un testo risalente al 400 a.C. circa e attribuito tradizionalmente al filosofo L\u01ceoz\u01d0 \u8001\u5b50 la cui stessa esistenza \u00e8 incerta. Il libro \u00e8 una raccolta di pensieri di origine pi\u00f9 antica, fino a quel momento tramandati soltanto oralmente, integrati da una serie di riflessioni a commento. I circa 5000 logogrammi di cui \u00e8 composto parlano del Tao (in pinyin D\u00e0o) (\u9053, \"cammino\") e della virt\u00f9 (\u5fb7, \"d\u00e9\"), usando una formulazione enigmatica e aperta a molteplici interpretazioni. Questo carattere criptico dei contenuti \u00e8 formulato chiaramente fin dalla frase iniziale del testo: \"Il Tao di cui tratto non \u00e8 un Tao eterno\".\nLa civilizzazione del confucianesimo viene vista solo come un'estraneazione dall'ordine naturale. Il libro invece suggerisce uno stile di vita semplice e la cura del \"Qi\", indicando come regola ottimale quella del \"non intervento\" (\u65e0\u4e3a \"w\u00faw\u00e9i\"), ossia lasciare che le cose seguano il loro corso naturale. In modo ancor pi\u00f9 radicale, il filosofo Zhu\u0101ngz\u01d0 \u5e84\u5b50, nel quarto secolo a.C., si spinge a rifiutare regole e convenzioni sociali in nome della libert\u00e0 dell'individuo.\nNel corso del terzo secolo a.C. si diffuse la corrente di pensiero dell\"'Huang Lao\", basata su una combinazione degli insegnamenti medici di Hu\u00e1ngd\u00ec \u9ec4\u5e1d con quelli spirituali di Laozi. In questa forma di taoismo si manifestano un forte significato politico e una certa scienza in merito alla preservazione del corpo. Nello stesso periodo di tempo, si diffuse in parallelo la convinzione che alcune tecniche di \"qi gong\" potessero portare all'immortalit\u00e0 fisica. L'ideale dell'immortalit\u00e0 in effetti \u00e8 in relazione diretta con il postulato di base dell'integrit\u00e0 dell'ordine cosmico: il corpo continuer\u00e0 a funzionare stabilmente e in modo sicuro come l'intero universo se si comprende come mantenerlo secondo le regole del Tao.\nA partire dal 200 d.C., il medico Hua Tuo formalizz\u00f2 cos\u00ec la cosiddetta \"arte dei cinque animali\" (\u4e94\u79bd\u6232 \"W\u016d Q\u00edn X\u00ec\"): \"... gli antichi saggi curavano l'arte della respirazione. Allungavano gli arti e i lombi e muovevano i muscoli dell'addome. Cos\u00ec fermavano l'avanzare del tempo. Possiedo un metodo che \u00e8 chiamato l'arte dei cinque animali: la tigre, il cervo, l'orso, la scimmia e l'uccello\".\nFra le diverse tecniche per prolungare la vita, nel taoismo gioca un ruolo fondamentale l'alchimia. In particolare, vengono distinte due categorie: l'alchimia esterna (\"waidan\") e quella interna (\"neidan\"). L'alchimia esterna tenta di rendere il corpo incorruttibile tramite elisir ottenuti per distillazione o miscelazione di sostanze. L'alchimia interna invece si basa su tecniche meditative e di controllo del respiro e dei movimenti del corpo per ottenere l'immortalit\u00e0 dello spirito. L'insieme di queste possibilit\u00e0, il prolungamento della vita, il ringiovanimento e il mantenimento della salute, viene riassunto nel termine \"Y\u0103ngsh\u0113ng \" (\u517b\u751f nutrire il corpo), che oggi si usa anche per indicare le tecniche di \"Qi gong\" di carattere medico.\nIl termine non va confuso con quello quasi analogo \"Y\u0103ngsh\u00e9n\" (\u517b\u795e nutrire lo spirito), che si riferisce a tecniche pi\u00f9 meditative, nelle quali l'alchimia viene intesa come mezzo di trasformazione della consapevolezza. Una delle principali scuole di questo tipo di \"qi gong\" alchimistico fu il \"Tai Yi Jin Hua Zong Zhi\" (\"Il segreto del fiore d'oro\"). La tecnica risale probabilmente al primo taoismo ed \u00e8 descritta per la prima volta nei lavori di Wei Bo Yang (circa 140 d.C.). Nelle sue evoluzioni successive compare un'evidente influenza buddhista tanto che il metodo \u00e8 diventato un componente importante in alcune varianti dello Zen. Questo tipo di \"qi gong\" \u00e8 puramente meditativo e inizia con il controllo e il pilotaggio del respiro, senza prevedere alcun tipo di esercizio fisico. Da questa stessa tecnica, nel secondo secolo d.C., deriv\u00f2 una forma religiosa di taoismo (\"Il signore del cielo\"), probabilmente anche come risposta al rapido diffondersi del buddhismo.\nUn ruolo importante giocava anche la cura delle malattie mediante rituali e talismani, cos\u00ec come erano importanti le pratiche divinatorie. A differenza del taoismo filosofico, il taoismo religioso and\u00f2 sviluppando un ampio pantheon con una miriade di divinit\u00e0 difficilmente inquadrabili in un quadro sistematico e mentre nei templi divenne operante una forma di religiosit\u00e0 pi\u00f9 popolare, nei monasteri, specie in quelli pi\u00f9 isolati, a partire dal XII secolo si evolsero le tecniche di \"Yangshen Qi gong\".\nA partire dalla fine del VI secolo, l'impatto del buddhismo sulla vita intellettuale della Cina fu considerevole cos\u00ec come lo fu quello del taoismo, apprezzato e promosso soprattutto nelle classi sociali pi\u00f9 elevate. Durante questo periodo particolarmente travagliato della storia cinese, che dur\u00f2 fino alla fine della dinastia Tang (907), i contenuti delle due filosofie religiose si mescolarono nel processo di collegamento con le teorie della medicina tradizionale. Fu cos\u00ec che pratiche rituali, ideali spirituali e tecniche di cura si combinarono insieme dando vita a una serie di nuove concezioni. Probabilmente fu proprio in questo periodo che si svilupparono gli esercizi di \"qi gong\" collegati alle stagioni dell'anno sul concetto di mantenere il \"qi\" e in generale il mondo interiore in armonia con le fasi del mondo esteriore.\nAll'inizio del primo millennio, lo Yuanqi Lun (raccolta di testi sul Qi originario) insiste continuamente sull'importanza di mantenere il cuore vuoto e quindi sull'efficacia degli esercizi di controllo della respirazione e del corpo come precondizione per accedere al Qi originario. Oltre al cuore, inteso come sede dello spirito, nel Qigong taoista giocano un ruolo essenziale anche i tre \"Dan tian\" e le cosiddette \"Piccola circolazione celeste\" e \"grande circolazione celeste\". In una serie di indicazioni complesse e spesso contorte, l'adepto viene istruito a purificare il proprio \"qi\" e a fondere insieme i tre \"Dan tian\" per ricomporne l'unit\u00e0 originaria.\nCon l'inizio della dinastia Song, le idee neoconfuciane divennero il nuovo punto di riferimento per lo sviluppo intellettuale cinese. Il \"qi\" venne cos\u00ec studiato in modo pi\u00f9 sistematico e scientifico, con importanti ricadute positive sulle teorie mediche. Le pratiche taoiste rimasero confinate nell'ambito di templi e monasteri. I centri principali di questa cultura sono Wudang, nella provincia di Hubei, Emeishan nel Sichuan e Laoshan nello Shijingshan."}
{"id": "1059252", "revid": "124158833", "url": "https://it.wikipedia.org/wiki?curid=1059252", "title": "Aginter Press", "text": "LAginter Press, o Aginter Presse, fu un'associazione sovversiva fascista anticomunista che si celava dietro un'agenzia di stampa internazionale, fondata a Lisbona, nel settembre 1966, da un gruppo di francesi che vivevano in Portogallo e che fu operante fino al 1974. Venne definita dal servizio di informazione e propaganda del Movimento delle forze armate portoghesi come un'associazione sovversiva fascista internazionale, finanziata dal governo dittatoriale portoghese di Salazar e da ambienti d'estrema destra francesi, belgi, sudafricani e sudamericani. Nacque come un'organizzazione sovvenzionata dal governo portoghese di Salazar per attuare, nelle colonie africane del Portogallo, tutte quelle operazioni che il servizio segreto portoghese - la PIDE - non poteva attuare. Occultata sotto quest'ultima organizzazione segreta ufficiale si nascondeva un'organizzazione segreta politico-militare, la \"Ordre et Tradition\" e il suo braccio armato clandestino, l\"Organisation Arm\u00e9e Contre le Communisme International\", OACCI.\nL'organizzazione \u00e8 sospettata inoltre di aver agito come un'organizzazione terroristica, anche mediante la metodologia della provocazione.\nStoria.\nIl ministero della difesa e degli esteri portoghese, nel 1966, avevano bisogno di una rete informativa capace di operare nei Paesi africani che ospitavano i movimenti di liberazione delle colonie portoghesi, perch\u00e9 gli agenti portoghesi della PIDE avevano difficolt\u00e0 a girare in quei Paesi. I dirigenti del governo, i generali Deslandes e Jo\u00e3o Paiva de Paria Leite Brand\u00e3o, ex segretari aggiunti del ministero della Difesa, e il maggiore Ant\u00f3nio C\u00e9sar Lima Gata, gli ambasciatori Jo\u00e3o Hall Themido e Caldeira Coelho, ex direttori generali del ministero degli esteri, pensavano che con una buona copertura, agenti di altre nazionalit\u00e0 avrebbero potuto operare senza problemi. A questo scopo venne ingaggiato Yves Guillou con un contratto in cui c'era scritto che doveva costituire un'agenzia di stampa che servisse da copertura a un'organizzazione incaricata di infiltrarsi nei Paesi africani. Per ci\u00f2 avrebbe ricevuto intorno ai 2.000 contos (due milioni di scudi).\nL'Aginter Presse aveva sede in Rua das Pra\u00e7as, n. 13, nel quartiere residenziale Bairro de Lapa a Lisbona. Gli uffici dell'agenzia erano nell'ammezzato, un modesto appartamento di quattro locali. Il primo locale fungeva da redazione e conteneva una biblioteca, delle scrivanie, con sopra alcune macchine per scrivere. Le altre due stanze contenevano gli archivi. L'ultima stanza sembrava un laboratorio fotografico per la fabbricazione di microfilm ma in realt\u00e0 era un'officina di fabbricazione e stampa di falsi documenti francesi, spagnoli e portoghesi: passaporti, carte d'identit\u00e0, tessere da giornalista e da poliziotto, patenti di guida, certificati di assicurazione, ecc. C'era anche un'intera collezione dei visti che vengono rilasciati alle principali frontiere europee e di timbri per autenticare i documenti falsificati, soprattutto timbri francesi della prefettura parigina di polizia, delle prefetture dipartimentali, della gendarmeria nazionale, delle regioni militari e una serie di campioni di firme di diplomatici e ufficiali superiori francesi. Gli archivi contenevano ritagli di stampa, microfilm e documenti in francese, disposti in classificatori divisi per continente e Paese: America del Sud, Africa, Francia, Italia, Germania occidentale. I libri contabili dell'agenzia contenevano lunghe colonne di nomi francesi, seguiti da somme in franchi. Erano presenti diversi schedari: un elenco degli abbonati alle pubblicazioni dell'agenzia, uno degli impiegati e collaboratori, e un terzo schedario, dalla dicitura \u201cOrdre et Tradition\u201d. Ogni scheda riportava il curriculum vitae delle persone attive e il suo schieramento politico: \u00abfascista\u00bb, \u00abnazionalista anticomunista\u00bb, \u00abnazionalista rivoluzionario\u00bb o terroristi \u00abex OAS\u00bb. I pi\u00f9 numerosi erano i francesi, ma si trovavano pure spagnoli, portoghesi, italiani, britannici, svizzeri, statunitensi e sudamericani, oltre che fuggiaschi dai paesi dell'Est.\nLa rivoluzione dei garofani dell'aprile 1974 segn\u00f2 la fine del regime salazarista di Marcelo Caetano in Portogallo, comportando l'apertura della prigione fortezza di Caxias e la nascita di commissioni d'inchiesta sulle violenze perpetrate dalla dittatura attraverso la polizia politica, la PIDE-DGS. Nell'ambito di queste indagini, nel maggio dello stesso anno vi fu la scoperta della sede, ormai deserta, dell'Aginter Presse nei locali di un palazzo nel centro di Lisbona. Gu\u00e9rin-S\u00e9rac e la sua camarilla si trasferirono in Spagna, progettando ulteriori azioni terroristiche di stampo atlantista come la guerra civile in Portogallo contro il governo di Vasco Gon\u00e7alves, e successivamente alla progettata - bench\u00e9 mai realizzata - restaurazione franchista.\nAttivit\u00e0 sotto copertura.\nLa casa editrice rappresentava la copertura di un centro di reclutamento e addestramento per guerra non convenzionale, riconducibile alla rete in funzione anticomunista guidata dalla NATO \"Stay Behind\", in Italia nota come Gladio.\nLe azioni svolte dall'Aginter Presse, in tutta Europa, erano finalizzate a:\nL'agenzia di stampa Aginter Presse era:\nIl 22 maggio 1974, un funzionario della PIDE-DGS, la polizia politica portoghese, interrogato nel forte di Caxias da ufficiali del Movimento delle forze armate, rivel\u00f2 che l'agenzia Aginter-Presse era una centrale d'informazioni che lavorava per la PIDE.\nAi terroristi veniva impartito un corso teorico-pratico, costituito da lezioni teoriche, tenute da Gu\u00e9rin-S\u00e9rac e in lezioni pratiche tenute da uomini che avevano militato nel gruppo terroristico OAS. Gu\u00e9rin-S\u00e9rac insegnava sovversione, le manifestazioni violente, le missioni speciali, la sicurezza e la copertura, mezzi non convenzionali, la guerriglia e il combattimento, le regole e le informazioni. La pratica si svolgeva in diversi campi, uno dei quali nel Sud del Portogallo, in Algarve, un altro a Windhoek nel Sudovest africano.\nIl corso durava tre settimane di cinque giorni ciascuna, i corsi teorici erano al mattino e le attivit\u00e0 pratiche al pomeriggio. Una parte delle lezioni era dedicata alle tecniche di copertura. L'insegnamento riguardava: 1) le tecniche di sorveglianza e pedinamento (studio del processo di pedinamento, della sua tecnica, della difesa contro il pedinamento. 2) le tecniche di contatto tra agenti (i segni di riconoscimento, le varie precauzioni da adottare).\nTra le carte rinvenute nei loro archivi vi era un documento \"La nostra azione politica\", redatto da Yves Gu\u00e9rin-S\u00e9rac nel dicembre 1968 e reso pubblico da \"L'Europeo\" il 28 novembre 1974 nel quale delineavano la propria linea strategica:\nDopo la caduta della dittatura in Portogallo, la sede venne trasferita a Madrid, dove si costitu\u00ec il \u201cGruppo di Madrid\u201d e, dopo la morte del dittatore Francisco Franco, il gruppo si trasfer\u00ec in Cile dove offr\u00ec i propri servigi al generale Augusto Pinochet e, dopo la caduta di Pinochet, si trasfer\u00ec in Argentina durante il processo di riorganizzazione nazionale.\nUltimo atto, Gu\u00e9rin-S\u00e9rac fond\u00f2 una setta neotemplare, chiamata Vida-Muerte-Vida.\nCollaboratori.\nOrdre et Tradition.\nNel 1967 il nucleo di Ordre e Tradition, effettivamente retribuito con i fondi del governo portoghese, era formato da sedici persone: Gu\u00e9rin-S\u00e9rac (codice Brug C 11); il capitano Mathieu (Philippe C 03); Jean-Marie Guillou (Frank T 05); D'Avezac de Castera, detto il Barone o il Visconte (Bergerac A 17); Jean-Marie Laurent, detto Jean-Marie Lafitte (Jo\u00e9l R 22); Jean Vallentin (Th\u00e9o Mg). Alain Gauthier, detto Bonnet-Gauthier (Walter L 12), ex OAS; Henri Le Rouxel, detto Brecourt (Brecourt Av 9), teorico del corporativismo; l'americano Jay Simon Sablosky (Salby H 07); il venezuelano Joe Vicente Pepper (Pepper H 01); Gerard-Paul Cheney (Technique H 08); Jacques Depret (Jacques T 09). Gli ultimi quattro sono noti soltanto sotto i nomi in codice: Barto R 04, Samar P 05, Legaz L 06 e Leopold Lt 2. Robert Leroy (T bis), entrato in Aginter nel 1967; Jacques Ploncard d'Assac, teorico nazionalista, che era un collegamento fra la camarilla di Salazar e la radio \u00abLa Voix de l'Occident\u00bb; Daniel Laurent (fratello di Jean-Marie Laurent), presentatore della \u00abVoix de l'Occident\u00bb e cintura nera di aikid\u014d all'accademia di Bud\u014d di Lisbona, dipendente dal ministero della Difesa; Georges Cot, attivista pied-noir nato ad Algeri nel 1932, mandato in missione (codice P bis) in Guinea; Jean-Emmanuel Justin, nato a Brest nel 1935, tenente dell'esercito francese; Hugues St\u00e9phane H\u00e9lie, nato nel 1944, ex militante della F\u00e9d\u00e9ration des \u00e9tudiants nationalistes. Il rapporto della polizia italiana aggiunge i nomi di quattro portoghesi: Zarco Moniz Ferreira, dirigente del gruppo fascista Jovem Portugal, Jos\u00e9 de Barcellos, Jos\u00e9 Valle de Figueirede e Armando Marques de Carvalho.\nCollaboratori italiani.\nCirca trenta amici e collaboratori italiani dell'Aginter Presse.\nMario Ricci, Piero Carmassi, Augusto Cauchi, Giuseppe Calzona.\nPartecipanti ai corsi.\nPiergiorgio Brillo, elemento di Ordine Nuovo di La Spezia, fra il 22 luglio e il 4 agosto 1967.\nAngelo Izzo, terrorista d'estrema destra, partecipa a un corso tenutosi a Roma. Con la supervisione di Enzo Maria Dantini del gruppo Lotta di Popolo e da altri elementi di Avanguardia Nazionale.\nPaolo Pecoriello, elemento di Avanguardia Nazionale, partecipa al corso tenutosi nella sede di Avanguardia Nazionale, in via Michele Amari a Roma, nel 1966, da Jean-Marie Laurent ex terrorista dell'OAS.\nCongressi.\nNell'aprile del 1967 si organizzano a Lisbona, tenute da Ordre et Tradition, due riunioni internazionali: alla prima partecipano sodali di movimenti fascisti portoghesi, francesi, spagnoli, svizzeri, svedesi, tedeschi, argentini e paraguaiani; alla seconda partecipanti dell'estrema destra belga, britannica (British National Party) e italiana (Ordine Nuovo).\nContatti.\nVaticano\nCardinale Tisserant, gi\u00e0 denunciato durante la guerra d'Algeria come uno dei protettori dell'OAS in Italia, e del suo ex segretario monsignor Georges Roche, superiore generale dell'Opus Cenaculi.\nSvizzera\nBelgio\nGermania\nSpagna\nStati Uniti\nItalia\nAzioni: atti terroristici ed eversivi.\nOperazioni di destabilizzazione politica e di eversione terroristica in Europa.\n- attentato in danno dell'Amicale des Algeriens en Europe, Rue Louis Le Grand, Parigi in data 27.7.1975, commesso con la collocazione di un ordigno composto con amatolo;\n- attentato in danno dell'Ambasciata d'Algeria a Roma in data 18.8.1975, commesso con la collocazione di un ordigno composto con polvere da mina;\n- attentato in danno dell'Ambasciata d'Algeria a Bonn in data 18.8.1975, commesso da Mario Ricci e Piero Camassi, con la collocazione di un ordigno non esploso, costituito da un timer elettronico ed esplosivo militare di origine statunitense, del tipo C4;\n- attentato in danno dell'Ambasciata d'Algeria a Londra, Hyde Park Gate 6, in data 18.8.1975, commesso da Jey Simon Salby, con la collocazione di un ordigno non esploso, costituito da un detonatore elettrico di fabbricazione spagnola, da un orologio quale timer e da esplosivo del tipo gelignite.\nL'Aginter Press in Italia.\nL'esistenza di rapporti fra la struttura di Guerin Serac e le organizzazioni di estrema destra italiane, in particolare Ordine Nuovo, era gi\u00e0 emersa durante le indagini condotte dall'autorit\u00e0 giudiziaria di Milano sulla pista nera della strage di Piazza Fontana.&lt;br&gt;\nGuerin Serac e Pino Rauti, dopo uno scambio di corrispondenza, si erano incontrati a Roma fra il 30 gennaio e il 1\u00ba febbraio 1968&lt;br&gt;\nArmando Mortilla organizz\u00f2 il viaggio dell'ordinovista di La Spezia Piergiorgio Brillo a Lisbona per partecipare ad un corso di addestramento. Organizz\u00f2 l'incontro, a Roma nel gennaio 1968, fra Guerin Serac e Pino Rauti.&lt;br&gt;\nNel 1967 Rauti dichiar\u00f2 di essere disposto a una cooperazione tra Ordine Nuovo e l'Aginter Press sul piano militare e dell'azione terroristica internazionale. Dagli appunti informativi di Mortilla emerge che l'Aginter Press continu\u00f2 ad essere operativa anche negli anni successivi allo scioglimento della sede portoghese e nel 1974 fiss\u00f2 la sua sede in Svizzera.&lt;br&gt;\nGli istruttori di lingua francese, di Aginter Press tenero campi di addestramento militare per i guerrieri politici italiani: Delfo Zorzi, ad esempio, ne aveva organizzato uno nel 1974 a Bellinzona, vicino a Lugano. I partecipanti furono addestrati all'uso delle armi e alla gestione politica di azioni omicidiarie o stragiste Nel settembre 1970 a Folgaria, in Trentino, si tenne un campo paramilitare di diversi giorni: quattro esponenti dell'Aginter Press svolsero il ruolo di istruttori e verificarono la preparazione pratica e teorica dei partecipanti, 25-30 persone regolarmente registrati e alloggiati all'hotel Fiorentini."}
{"id": "1059254", "revid": "1468594", "url": "https://it.wikipedia.org/wiki?curid=1059254", "title": "Laghi dell'Africa", "text": "Questa \u00e8 una lista dei 16 pi\u00f9 grandi laghi africani in ordine di superficie:"}
{"id": "1059259", "revid": "22475", "url": "https://it.wikipedia.org/wiki?curid=1059259", "title": "Pentacosiomedimmi", "text": ""}
{"id": "1059264", "revid": "287204", "url": "https://it.wikipedia.org/wiki?curid=1059264", "title": "Raniero Fasani", "text": "Biografia.\nLe notizie sulla vita di Raniero Fasani sono talmente incerte o poco affidabili che ne \u00e8 stata messa in discussione perfino la stessa realt\u00e0 storica. Nacque probabilmente a Perugia verso l'inizio del XIII secolo. Secondo l'erudito Ludovico Jacobilli, apparteneva alla nobile famiglia dei \"Fagiani\" di Perugia, decaduta nel secolo successivo alla morte del nostro. Secondo l'anonimo autore de \"La lezenda de Fra Rainero Faxano\", Fasani sarebbe stato un eremita francescano che avrebbe abbandonato la vita solitaria di preghiera tra il 1258 e 1260, dopo l'apparizione del santo eremita Bevignate e della Madonna; \"La lezenda\" \u00e8 giudicata tuttavia inaffidabile anche per numerose incongruenze cronologiche. \nNel 1260 Fasani sarebbe stato il promotore del movimento penitenziale dei fiagellanti. La flagellazione era in uso gi\u00e0 a partire dall'VIII secolo, come ci testimoniano i libri penitenziali, ossia quelle opere nelle quali venivano catalogate le singole colpe con le rispettive pene canoniche, per l'amministrazione della penitenza; quel tipo di flagellazione era attuata tuttavia solo da singoli individui. Fra Raniero la rese invece pubblica riuscendo a coinvolgere perfino il Consiglio comunale di Perugia il quale, con una delibera del 4 maggio 1260, le diede pubblica consacrazione. Il movimento dei flagellanti da Perugia si diffuse fino all'Europa centrale, finch\u00e9 non fu messo al bando da Papa Clemente VI nel 1349."}
{"id": "1059266", "revid": "767487", "url": "https://it.wikipedia.org/wiki?curid=1059266", "title": "Gi\u00f9 le mani dal mio periscopio", "text": "Gi\u00f9 le mani dal mio periscopio (\"Down Periscope\") \u00e8 un film commedia del 1996 diretto dal regista David S. Ward.\nTrama.\nIl futuro capitano della US Navy Thomas Dodge viene per la terza volta preso in considerazione per comandare un sottomarino nucleare: sebbene le sue abilit\u00e0 tattiche siano notevoli, l'ammiraglio Graham ritiene che non sia idoneo affidare a lui un miliardo di dollari sotto forma di sottomarino, e per avvalorare la sua tesi racconta di un incidente di lavoro e di un \"tatuaggio particolare\" che Dodge si \u00e8 fatto fare dopo una sbronza (si fece tatuare sul pene la scritta \"Benvenuti a bordo\"). Ma l'ammiraglio Winslow (in realt\u00e0 viceammiraglio, poich\u00e9 ha tre stelle sulle controspalline), che detesta Graham e vuole bloccare la sua futura promozione tenendolo al grado di ammiraglio a due stelle (retroammiraglio nella Marina statunitense) ha altri progetti, e organizza un War Game che avr\u00e0 per protagonisti Dodge e un sottomarino residuato della seconda guerra mondiale, lo USS \"Stingray\".\nNonostante all'inizio pensi ad uno scherzo, Dodge accetta il comando, stabilendo per\u00f2 che nel caso riuscisse a risultare vincitore dovr\u00e0 ricevere il comando di un sottomarino nucleare tutto suo, altrimenti si vedr\u00e0 costretto a lasciare la Marina.\nL'ammiraglio Graham per\u00f2, deciso a ridicolizzare Dodge, sceglie un equipaggio particolare, che accompagner\u00e0 il capitano nell'avventura: il capitano in seconda Marty Pascal (nevrotico e arrivista), due piloti falliti (Jackson e Spots), un addetto al sonar svitato ribattezzato appunto Sonar (che si diverte a fare l'imitazione dei cetacei), l'elettricista svalvolato Nitro, il macchinista ribelle Stepanack (figlio di un alto ufficiale della Marina), il cuoco creativo Buckman e l'ufficiale d'immersione donna Emily Lake.\nNonostante le iniziali avversit\u00e0, Dodge sa subito come far valere le sue doti di pirata e a come far emergere le doti del suo equipaggio, tranne che per Pascal il quale, deciso a spodestarlo per diventare capitano, viene gettato in mare tra l'ilarit\u00e0 di tutto l'equipaggio che lo ha subito detestato; riuscir\u00e0 a vincere il War Games in barba a Knox e soprattutto a Graham, che non la prende affatto sportivamente, e Winslow sar\u00e0 cos\u00ec soddisfatto del suo operato da dargli un nuovo sottomarino nucleare, sperando di dargli anche un equipaggio decente; Dodge rifiuta se non potr\u00e0 mantenere i suoi attuali sottoposti, e Winslow accetter\u00e0 la condizione, ringraziandolo anche per aver raddrizzato Stepanack (suo figlio, che usa il nome della madre)."}
{"id": "1059267", "revid": "1226", "url": "https://it.wikipedia.org/wiki?curid=1059267", "title": "L'Androide Abramo Lincoln", "text": ""}
{"id": "1059268", "revid": "73560", "url": "https://it.wikipedia.org/wiki?curid=1059268", "title": "Teledrin", "text": ""}
{"id": "1059269", "revid": "1226", "url": "https://it.wikipedia.org/wiki?curid=1059269", "title": "Abramo Lincoln androide", "text": ""}
{"id": "1059278", "revid": "110157", "url": "https://it.wikipedia.org/wiki?curid=1059278", "title": "Orenair", "text": "Orenair o Orenburg Airlines (in russo: \u041e\u0420\u0415\u041d\u0411\u0423\u0420\u0413\u0421\u041a\u0418\u0415 \u0410\u0412\u0418\u0410\u041b\u0418\u041d\u0418\u0418) era una compagnia aerea russa basata all'aeroporto di Orenburg, nell'oblast' di Orenburg, in Russia. Fondata nel 1932, la compagnia ha concluso le operazioni di volo nel 2016, dopo essere stata inglobata in Rossija Airlines.\nStoria.\nAnni trenta.\nIl 28 agosto 1932 \u00e8 stato effettuato il volo tecnico sulla rotta Mosca, Russia - Tashkent con una fermata a Orenburg, nell'Oblast di Orenburg. Nel 1933 \u00e8 stato aperto il primo centro dei controlli di volo a Orenburg. Nel 1937 \u00e8 stato aperto l'aeroporto di Orenburg-Ne\u017einka.\nAnni quaranta.\nI primi Polikarpov Po-2 sono arrivati a Orenburg nel 1940. Negli anni della Seconda guerra mondiale 1941-1945 i piloti della citt\u00e0 parteciparono alle operazioni di soccorso e nelle battaglie aeree a Leningrado (oggi San Pietroburgo).\nAnni cinquanta.\nDal 1950 incominci\u00f2 il periodo di sviluppo della compagnia aerea a Orenburg con l'arrivo dei primi Lisunov Li-2. Nel 1953 la compagnia aerea trasport\u00f2 1.700 passeggeri, 86 tonnellate di posta. Nel 1954 i piloti di Orenburg ricevettero i primi Antonov An-2. Nel 1955 il primo Yakovlev Yak-12 entr\u00f2 a far parte della flotta della compagnia aerea. Nel 1958 i primi aerei della Cecoslovacchia i Super-Aero e l'Aero-145 sono atterrati a Orenburg. Nello stesso anno \u00e8 stata organizzata la filiale della compagnia all'Aeroporto di Orsk.\nAnni sessanta.\nNel 1964 la compagnia aerea russa ricevette i primi Antonov An-24 e Antonov An-10.\nAnni settanta.\nNel 1975 sono stati inaugurati i primi voli dall'Aeroporto di Orenburg-Centralnyj operati con i Tupolev Tu-134. Nel 1976 il primo Tupolev Tu-154 \u00e8 arrivato a Orenburg. Nel 1980 \u00e8 stato inaugurato il complesso della manutenzione degli aerei Tupolev e Antonov.\nAnni ottanta.\nNel 1982 a Orenburg sono arrivati gli aerei Let L 410. Negli anni ottanta \u00e8 stato aperto il nuovo hub di Orsk della compagnia aerea.\nAnni novanta.\nNel 1991 \u00e8 stato aperto il volo Orsk - Mosca-Domodedovo. Nel 1992 la compagnia aerea ha aperto la pi\u00f9 lunga rotta della sua storia Orenburg - Chabarovsk-Novyj. Gli elicotteri Mil Mi-8 e gli aerei cargo Ilyushin Il-76 sono arrivati a Orenburg nello stesso anno. Nel 1993 la compagnia ha operato le rotte aerei per 15 paesi. Nel 2000 la compagnia aerea dopo la crisi del 1998 ha riaperto le rotte per Tashkent e Baku.\nStrategia.\nLa compagnia aerea Orenair era una compagnia aerea russa statale ed era una delle dieci principali compagnie aeree nel mercato dei voli charter della Federazione Russa. L'Orenair effettuava voli di linea e voli charter in Russia, Europa (Austria, Bulgaria, Croazia, Francia, Germania, Italia, Spagna, Turchia), in Africa (Egitto, Tunisia), in Asia (Cina, India, Thailandia, Maldive).\nL'8 novembre 2007 l'EASA ha rilasciato alla compagnia aerea russa Orenair il certificato \u2116 145.0392 che permetteva la manutenzione tecnica secondo la parte 145 delle regole dell'Unione europea e dell'EASA degli aerei Boeing 737-400 e Boeing 737-500, Boeing 737-800.\nNel 2008 l'Orenair divent\u00f2 il secondo pi\u00f9 importante vettore russo nel mercato dei voli charter con la capacit\u00e0 di trasporto pi\u00f9 di 1,85 milioni di passeggeri/anno.\nNel 2009 la compagnia aerea di Orenburg ha trasportato 1.608.146 passeggeri effettuando 12.522 voli di linea e charter. L'arrivo nella flotta dell'Orenair di 3 aerei Boeing 737-800 che si sono aggiunti agli altri 9 Boeing 737 e la collaborazione nei voli charter con l'operatore turistico russo \"Pegas Turistik\" hanno permesso alla compagnia aerea di aumentare il trasporto di passeggeri al +40,3% nel 2009 rispetto all'anno precedente.\n29 giugno 2010 - la Orenair ha trasportato 1 milione di passeggeri dall'inizio dell'anno mostrando una tendenza per la crescita. Nel 2010 questo evento \u00e8 accaduto due mesi prima rispetto all'anno precedente e quattro mesi prima rispetto al 2008.\n20 ottobre 2010 - la Orenair ha trasportato 2 milioni di passeggeri dall'inizio del 2010 per la prima volta nella sua storia nella sua rete di linea e charter che conta 38 aeroporti russi e 20 aeroporti in Europa, Asia, Africa e Medio Oriente.\nNel 2010 la compagnia aerea di Orenburg ha trasportato 2,401 milioni di passeggeri mostrando la crescita di +49,3% rispetto al 2009.\nIl 12 luglio 2011 \u00e8 stato effettuato il primo volo di linea dal 1993 sulla rotta Orenburg - Kiev dopo 18 anni di assenza di collegamento aereo diretto con la capitale ucraina.\nIl 26 marzo 2016 la compagnia ha effettuato il suo ultimo giorno di operazioni: dal giorno successivo, infatti, la compagnia \u00e8 stata inglobata in Rossija Airlines. Il COA della compagnia \u00e8 stato quindi sospeso nel maggio successivo.\nFlotta.\nLa flotta, al momento della chiusura, era composta dai seguenti velivoli:"}
{"id": "1059279", "revid": "125023084", "url": "https://it.wikipedia.org/wiki?curid=1059279", "title": "Augusto Vera", "text": "Fu senatore del Regno d'Italia nella XIII legislatura.\nBiografia.\nNato ad Amelia, in provincia di Terni, comp\u00ec i suoi studi alla Sapienza di Roma, terminandoli alla Sorbona di Parigi. Mostr\u00f2 subito un immenso talento per l'insegnamento, caratterizzato da lucidit\u00e0 di esposizione e genuino spirito filosofico, reggendo dal 1839 al 1850 svariate cattedre in citt\u00e0 importanti della Francia e della Svizzera.\nIl colpo di Stato di Napoleone III lo costrinse nel 1851 a rifugiarsi in Inghilterra a causa delle sue idee eterodosse. Qui intraprese la stesura in francese dell\"Introduzione alla filosofia di Hegel\".\nTorn\u00f2 in Italia nel 1859, grazie all'appoggio di Terenzio Mamiani, riusc\u00ec a diventare il pi\u00f9 geniale e originale comunicatore del pensiero hegeliano insegnando storia della filosofia dapprima all'Accademia scientifico-letteraria di Milano (che venne inaugurata dopo la vittoria piemontese nella Seconda guerra d'indipendenza), e poi dal 1861, su invito di Francesco De Sanctis, all'Universit\u00e0 di Napoli.\nIn Italia continu\u00f2 a intrattenere scambi fecondi con la Societ\u00e0 Filosofica di Berlino e con gli ambienti hegeliani tedeschi e francesi. Dal 1883 divenne socio nazionale dell'Accademia dei Lincei.\nFu suo fedelissimo allievo Raffaele Mariano.\nPensiero.\nFu durante i suoi studi con Victor Cousin a Parigi che Vera arriv\u00f2 a conoscere la filosofia, risentendo fortemente dell'hegelismo allora in voga, di cui diventer\u00e0 in Italia promotore indiscusso.\nSi deve infatti ad Augusto Vera il risveglio in Italia dell'interesse per la filosofia idealista tedesca ed hegeliana in particolare, anche se egli godette di maggior fortuna all'estero, mentre ebbe un influsso molto minore in patria rispetto a quello esercitato ad esempio dai lavori di Bertrando Spaventa. A differenza di quest'ultimo, infatti, che reinterpret\u00f2 il pensiero di Hegel in chiave critica, Vera si mantenne sostanzialmente fedele al dettato ortodosso della dottrina hegeliana.\nNelle sue opere, che esaltano la capacit\u00e0 di Hegel nel collegare ogni aspetto della realt\u00e0 in un sistema organico, prevale l'attenzione per il problema religioso: Vera interpreta l'Idea logica hegeliana in senso trascendente, come il Dio della tradizione cattolica, venendo per questo accostato in certa misura alla Destra Hegeliana in Germania, sebbene una tale lettura possa apparire una forzatura.\nCentrale \u00e8 il primato dell'Idea, che si articola nella storia come organismo spirituale, e per attingere la quale occorre trascendere la natura. L'Idea esiste bens\u00ec anche nelle piante e negli animali, ma in maniera incosciente; solo nell'essere umano essa giunge a pensarsi come idea, divenendo in tal modo storia, e rendendo possibile anche il progresso delle entit\u00e0 collettive di individui che sussistono come nazione.\nIn Francia, la sua \"Introduzione alla filosofia di Hegel\" ha influenzato, in particolare, Gustave Flaubert nella stesura di \"Bouvard e P\u00e9cuchet\".\nIn Italia invece \u00e8 stato determinante per aver stimolato, insieme a Bertrando Spaventa, la nascita dell'idealismo italiano di Benedetto Croce e Giovanni Gentile.\nOpere.\nLa sua opera filosofica pi\u00f9 famosa in italiano \u00e8 \"Il problema dell'Assoluto\". Si dedic\u00f2 anche a tematiche giuridiche e politiche su Cavour (del quale aveva sostenuto le scelte politiche) con \"Libera Chiesa in libero Stato\", in cui, da posizione cattolico-razionalista e liberale, attribuiva il ritardo del processo di rinnovamento liberale in Italia alla mancanza, durante il suo Rinascimento, di una Riforma luterana come quella d'oltralpe."}
{"id": "1059284", "revid": "1543377", "url": "https://it.wikipedia.org/wiki?curid=1059284", "title": "Piccolo tempio di Aton", "text": "Il Piccolo tempio di Aton \u00e8 un tempio egizio dedicato al dio Aton, sito nella citt\u00e0 abbandonata di Ahketaten (l'odierna Amarna, in Egitto). \u00c8 uno dei due maggiori templi della citt\u00e0 (l'altro \u00e8 il Grande tempio di Aton). \u00c8 situato non lontano dalla \"Casa del Re\" e dal \"Palazzo Reale\", nella parte centrale della citt\u00e0.\nOriginariamente conosciuto come \"Casa di Aton\", fu probabilmente edificato prima del Grande Tempio."}
{"id": "1059285", "revid": "367445", "url": "https://it.wikipedia.org/wiki?curid=1059285", "title": "Fontana di Rosello", "text": "La fontana di Rosello (in sassarese: \"funtana di Ruseddu\") \u00e8 un'architettura storica di Sassari, spesso identificata come simbolo della citt\u00e0; \u00e8 collocata al centro della valle del Rosello, sovrastata dal ponte Rosello del periodo fascista, ed ai piedi del sempre omonimo quartiere di Monte Rosello. La fontana attraverso il significato allegorico riassume il fluire del tempo, simboleggiato dalle dodici bocche, chiamate \"cantaros\" e con la presenza di quattro statue raffiguranti le stagioni. Agli inizi del Seicento la fontana del Rosello costituiva una novit\u00e0 nelle sue forme derivate dai modelli e temi tardo-rinascimentali, che ne fanno un monumento unico in tutta la Sardegna.\nStoria.\nLa fonte di Gurusellu fin dall'et\u00e0 romana alimentava l'acquedotto che riforniva Turris Libisonis, l'attuale Porto Torres, ed era un punto di riferimento per i viaggiatori che attraversavano l'omonima porta.\nCon una tassazione pubblica di 1000 scudi, i lavori di trasformazione della fonte furono realizzati tra il 1603 ed il 1606 ad opera di maestranze genovesi. \nNel 1795, durante i moti antifeudali, tre statue raffiguranti le stagioni vennero distrutte e nel 1828 ne furono collocate in sostituzione altre quattro. L'unica statua originale superstite, quella dell'Estate, \u00e8 ancora conservata presso il Palazzo Ducale di Sassari.\nA portare l'acqua da Rosello alle case era una schiera di acquaioli che alla fonte riempivano i loro barili che poi caricavano sul basto dei loro asini.\nIntorno alla fine del XIX secolo gli asini utilizzati per il trasporto dell'acqua giunsero ad essere circa trecento.\nLa fontana veniva usata dalle massaie anche per fare il bucato di indumenti e biancheria.\nNel 1849 John Warre Tyndale, un inglese che aveva soggiornato a Sassari per qualche tempo, scriveva: \"Questo sistema di approvvigionamento \u00e8 sconveniente, perch\u00e9 vi capita spesso di trovare l'ingresso di una casa sassarese bloccato da un uomo, una bestia ed una botticella\".\nStile.\nCostruita in stile tardo-rinascimentale, la fontana \u00e8 strutturata su due parallelepipedi: l'inferiore, maggiore per dimensioni, \u00e8 coronato da una cornice al di sotto della quale corre su tre lati l'iscrizione dedicatoria mentre il lato settentrionale mostra un motivo a fogliame. Gli specchi dei quattro lati sono scompartiti da sedici riquadri rettangolari in materiale lapideo scuro che contrastano con il marmo bianco utilizzato per le restanti strutture. Otto di questi inquadrano inferiormente teste leonine dalle quali sgorga l'acqua, mentre altre quattro bocche di delfini sono collocate alla base delle statue raffiguranti le stagioni; esse sono rappresentate da un vecchio dormiente (l'Inverno); una fanciulla con ghirlanda fiorita (la Primavera); una donna con un fascio di spighe (l'Estate); un giovane Ercole con la pelle del leone ed una corona di pampini (l'Autunno).\nSul coronamento del primo ordine sono state collocate, ai quattro spigoli, delle torrette merlate simboleggianti la citt\u00e0 di Sassari, mentre altre due cilindriche mostrano scolpiti stemmi della casa d'Aragona, a bande verticali.\nIl secondo ordine, inferiore per dimensioni, anch'esso scompartito da riquadri rettangolari, ed \u00e8 coronato da una cornice semplice sulla quale sono collocate altre quattro torrette agli spigoli e due arconi incrociati che sorreggono la statua equestre di San Gavino, martire turritano protettore della citt\u00e0 di Sassari.\nLa statua di una divinit\u00e0 fluviale si colloca sdraiata sul lato meridionale, rivolta alla citt\u00e0.\nFrancobollo.\nNel 1975 Eros Donnini realizza per le Poste Italiane la terza uscita della serie \"Fontane d'Italia\": il terzetto \u00e8 completato dalla \"fontana delle 99 cannelle\" di L'Aquila e dalla sorgente di \"piazza Fontana\" a Milano. La \"fontana di Rosello\" viene scelta come la pi\u00f9 famosa fontana ornamentale della Sardegna, all'interno di una serie che con 21 francobolli andr\u00e0 a rappresentare tutte le regioni d'Italia."}
{"id": "1059308", "revid": "439868", "url": "https://it.wikipedia.org/wiki?curid=1059308", "title": "Solda (Stelvio)", "text": "Solda (\"Sulden\" in tedesco) \u00e8 una frazione del comune italiano di Stelvio, in Val Venosta, in provincia di Bolzano, a 1.906\u00a0m s.l.m.\nNota come stazione turistica invernale ed estiva, \u00e8 posizionata ai piedi del massiccio montuoso dell'Ortles-Cevedale, a cui d\u00e0 accesso tramite una fitta rete di sentieri, una funivia (\"Funivia di Solda\") e due seggiovie (\"Seggiovia dell'Orso\" e \"Seggiovia Pulpito\"). Il noto alpinista Reinhold Messner vi ha costruito una delle sedi del suo museo Messner Mountain Museum, \"Alla fine del mondo\", e vi ha importato una dozzina di yak tibetani. Nel 1990 questa localit\u00e0 venne sfruttata per alcune scene del film Le comiche, con Paolo Villaggio e Renato Pozzetto.\nDa Solda \u00e8 possibile raggiungere il Rifugio Payer imboccando il sentiero numero 4 dalla chiesetta vecchia. \nL'imponente Rifugio (3029 Mt SLM) pu\u00f2 vantare di essere il punto d'appoggio pi\u00f9 alto lungo la montagna pi\u00f9 alta e pi\u00f9 nota dell'Alto Adige: l'Ortles (3905 Mt SLM)."}
{"id": "1059327", "revid": "2061737", "url": "https://it.wikipedia.org/wiki?curid=1059327", "title": "Tony Hawk", "text": "Biografia.\nConsiderato uno degli skater su rampa pi\u00f9 famosi e influenti di tutti i tempi, Tony Hawk \u00e8 accreditato per l'invenzione di molti \"trick\" usati ancora oggi, tra cui il \"Caveman.\" Agli X Games del 1999, svoltisi a San Francisco, divenne il primo skater della storia a riuscire a completare una giravolta di due rotazioni e mezzo durante una gara.\nNel 1992 Tony Hawk fond\u00f2 la societ\u00e0 \"Birdhouse\" insieme al collega Per Welinder; possiede inoltre una casa cinematografica, la \"900 Film\", con la quale ha realizzato la trilogia di \"Tony Hawk's Tricks Tips\", in cui illustra alcune tecniche per imparare vari trucchi dello skateboard.\nVideogiochi.\nTony Hawk \u00e8 conosciuto anche per la serie di videogiochi che da lui prende il nome."}
{"id": "1059337", "revid": "88740", "url": "https://it.wikipedia.org/wiki?curid=1059337", "title": "Laplace (disambigua)", "text": ""}
{"id": "1059339", "revid": "1315817", "url": "https://it.wikipedia.org/wiki?curid=1059339", "title": "Teatro Studio", "text": ""}
{"id": "1059342", "revid": "118834", "url": "https://it.wikipedia.org/wiki?curid=1059342", "title": "Sala Umberto", "text": ""}
{"id": "1059343", "revid": "125252808", "url": "https://it.wikipedia.org/wiki?curid=1059343", "title": "Istituto dell'Enciclopedia Italiana", "text": "LIstituto della Enciclopedia Italiana fondata da Giovanni Treccani S.p.A. \u00e8 una casa editrice italiana, meglio conosciuta come Istituto Treccani o Istituto della Enciclopedia Italiana, famosa soprattutto per aver pubblicato la prima edizione e le successive nove appendici dell\"Enciclopedia Italiana di scienze, lettere ed arti\", secondo alcuni la massima impresa italiana di ricerca culturale.\nStoria.\nI primi vent'anni.\nL'Istituto fu fondato a Roma il 18 febbraio 1925 dall'imprenditore Giovanni Treccani e dal filosofo Giovanni Gentile con il nome di \"Istituto Giovanni Treccani\". Oltre al fondatore, che ne era anche il presidente, ne facevano parte: l'editore Calogero Tumminelli quale direttore editoriale, il filosofo Giovanni Gentile in qualit\u00e0 di direttore scientifico, il linguista Antonino Pagliaro come caporedattore, Gian Alberto Blanc, Pietro Bonfante, il maresciallo d'Italia Luigi Cadorna, il ministro Alberto De Stefani, lo storico Gaetano De Sanctis, l'economista Luigi Einaudi, il pittore Vittorio Grassi, il medico Ettore Marchiafava, il giurista Silvio Longhi, il gi\u00e0 citato Ferdinando Martini, il giornalista Ugo Ojetti, lo storico Francesco Salata, il giurista Vittorio Scialoja, l'economista Angelo Sraffa, l'ammiraglio Paolo Thaon di Revel, Tommaso Tittoni.\nLa prima edizione dell\"'Enciclopedia Italiana\", costituita da 35 volumi di testo e uno di indici, venne pubblicata dal 1929 al 1937 ed ebbe ottimo successo, rappresentava l'affermazione di un modello culturale vincente del regime stesso. Le difficolt\u00e0 finanziarie dell'impresa per\u00f2 spinsero Treccani nel 1931 a costituire, con le case editrici Tumminelli e Fratelli Treves, la societ\u00e0 \"Treves-Treccani-Tumminelli\"; difficolt\u00e0 che terminarono nel 1933, quando assunse il nome attuale di \"Istituto dell'Enciclopedia Italiana\" e con il R.D.L. 24 giugno 1933 n. 669 divenne ente di finalit\u00e0 nazionale, costituito in parti eguali da Banco di Napoli, Banco di Sicilia, Monte dei Paschi di Siena, Istituto nazionale delle assicurazioni e Istituto poligrafico dello Stato.\nDal 1933 fu presidente Guglielmo Marconi e dal 1938 Luigi Federzoni. \nNel 1940 furono pubblicati i 4 volumi del \"Dizionario di politica\", diretto da Antonino Pagliaro.\nDurante la Repubblica di Sal\u00f2 ne fu commissario il bibliotecario Guido Mancini, che dal 1940 era direttore dell'Ufficio studi e legislazione del PNF e dopo l'8 settembre 1943 fu brevemente trasferita a Bergamo. L'istituto riprese l'attivit\u00e0 in modo saltuario a Roma dalla fine del 1944.\nDopo la guerra.\nIl 30 maggio 1946 divenne presidente Luigi Einaudi. Dal 1947 la nomina del presidente fu devoluta al presidente della Repubblica, e il primo fu Gaetano De Sanctis, cui seguirono personalit\u00e0 della cultura italiana.\nPrima opera realizzata dopo la guerra fu il \"Dizionario enciclopedico italiano\", sintesi di vocabolario ed enciclopedia, pubblicata in 12 volumi tra il 1955 e il 1961. Poi l\"'Enciclopedia del Novecento\" tra il 1975 e il 1990, articolata in 522 saggi, che vide la collaborazione di 21 premi Nobel.\nRiconoscimento come ente di diritto privato.\nCon la legge n.123 del 2 aprile 1980 l'istituto fu riconosciuto come ente di diritto privato d'interesse nazionale e istituzione culturale. Nel 1988 l'istituto ricevuette per l'attivit\u00e0 culturale la Medaglia d'oro ai benemeriti della cultura e dell'arte.\nIl XXI secolo.\nLa fine degli anni duemila ha visto il passaggio alla forma digitale e online di una grande parte dei contenuti culturali dell'Istituto. Il 30 maggio 2009 \u00e8 stato ufficializzato un accordo raggiunto tra il Ministro per la pubblica amministrazione e l'innovazione Renato Brunetta e l'Istituto della Enciclopedia Italiana. L'accordo prevede la presenza in due siti del Ministero di alcuni materiali disponibili con licenza Creative Commons. Inoltre, \u00e8 previsto un collegamento tra il portale \"Treccani Scuola\" con il portale \"InnovaScuola\" del Ministero, mentre quest'ultimo ospiter\u00e0 un motore di ricerca dal quale accedere al vocabolario e ai lemmi enciclopedici presenti sul sito della Treccani.\nNell'ambito dell'editoria tradizionale, si sono aggiunti volumi di pregio dedicati a citt\u00e0, siti archeologici, musei italiani e a riproduzioni in facsimile di codici miniati.\nPresidenti dell'Istituto.\nIl Presidente dell'Istituto \u00e8 nominato dal Presidente della Repubblica, a ragione dell'importanza culturale che riveste, nonostante l'Istituto sia riconosciuto quale ente di diritto privato, e dunque indipendente dallo Stato (anche finanziariamente). \nCollaboratori dell'Enciclopedia e dell'Istituto.\nAll'organizzazione e alle opere dell'Istituto e dell'Enciclopedia hanno contribuito molti personaggi di rilievo nel panorama scientifico e culturale italiano e straniero. Tra gli altri:\nAltre opere dell'Istituto dell'Enciclopedia Italiana.\nOltre all\"'Enciclopedia Italiana\", l'Istituto ha pubblicato e pubblica numerose altre opere di ampio respiro, nelle quali sono impegnati studiosi tra i pi\u00f9 qualificati. Tra queste ricordiamo:\nIl Tascabile.\nDa settembre 2016 viene pubblicata online la webzine \"Il Tascabile\", che si occupa di approfondimento culturale riguardante temi quali la letteratura, la scienza, il cinema, il teatro, la politica e l'attualit\u00e0. La rivista pubblica saggi, interviste e recensioni. Tra i redattori pi\u00f9 noti troviamo i senior editor Matteo De Giuli e Francesco Pacifico, la caporedattrice Alessandra Castellazzi e il direttore editoriale Massimo Bray.\nUso nella scuola.\nIl 30 maggio 2009 \u00e8 stato ufficializzato un accordo raggiunto tra il Ministro per la pubblica amministrazione e l'innovazione Renato Brunetta e l'Istituto della Enciclopedia Italiana. L'accordo prevede la presenza in due siti del Ministero di alcuni materiali disponibili con licenza Creative Commons. Inoltre, \u00e8 previsto un collegamento tra il portale Scuola della Treccani con il portale InnovaScuola del Ministero, mentre quest'ultimo ospiter\u00e0 un motore di ricerca dal quale accedere al vocabolario e ai lemmi enciclopedici presenti sul sito della Treccani.\nEsaminando la situazione finanziaria relativa al 2008, nel marzo 2010 la Corte dei conti ha rilevato una perdita di circa 1,8 milioni di euro, a fronte di un utile di 2 milioni nell'anno precedente; malgrado questo e considerando i futuri provvedimenti di risanamento e investimento, la Corte ne ha comunque promosso la gestione nell'affrontare questa crisi.\nPropriet\u00e0.\nDati del 2015:\nAltri riconoscimenti.\nNel 1994, l'Istituto \u00e8 stato insignito del Premio Brancati-Zafferana per la diffusione della cultura italiana nel mondo."}
{"id": "1060022", "revid": "729019", "url": "https://it.wikipedia.org/wiki?curid=1060022", "title": "Love Buzz", "text": "Love Buzz \u00e8 un brano musicale del gruppo musicale olandese degli Shocking Blue pubblicato nel 1969 da Pink Elephant nell'album \"At Home\".\nIl brano.\n\"Love Buzz\" \u00e8 stata scritta da Robbie van Leeuwen. Si tratta di un pezzo costituito da una miscela di influenze che vanno dal pop rock al rock psichedelico, con un evidente richiamo alla musica statunitense. Il testo del brano \nparla del successo, dell'arroganza e del modo di vivere degli artisti.\nVersione dei Nirvana.\nKrist Novoselic amava il rock psichedelico, genere che Kurt Cobain invece detestava. Nonostante ci\u00f2 Cobain volle assecondare il compagno e decise di registrare \"Love Buzz\", brano di uno dei gruppi preferiti di Krist.\nIl singolo contiene anche il brano \"Big Cheese\"; entrambe le canzoni fanno parte di \"Bleach\", album con cui il gruppo di Seattle esord\u00ec.\nInizialmente furono messe in commercio soltanto 1000 copie numerate del 45 giri, realizzate in vinile nero; in seguito cominciarono a circolare anche dei bootleg riprodotti su vinile colorato.\nLa versione di \"Love Buzz\" presente in \"Bleach\" far\u00e0 parte in seguito dell'EP \"Blew\" (dicembre 1989). L'inclusione nell'EP fu la prima apparizione di \"Love Buzz\" in Gran Bretagna, in quanto nella versione inglese di \"Bleach\", la canzone era stata sostituita da \"Big Cheese\". La versione inclusa nell'album presenta un missaggio lievemente differente rispetto al singolo, essendo mancante all'inizio del collage sonoro di 10 secondi opera di Kurt Cobain.\nNel 2012, una puntata della trasmissione olandese \"Classic Recordings\" sull'album \"At Home\" degli Shocking Blue, contenne una rara intervista al chitarrista Robbie van Leeuwen e spezzoni dei Nirvana che suonavano dal vivo la canzone al club Paradiso, Amsterdam. Klaasje van der Wal si disse orgoglioso del fatto che Krist Novoselic una volta lo avesse definito \"un dio del basso\" in un blog, mentre raccont\u00f2 che Van Leeuwen era stato informato della cover dei Nirvana durante una visita a Hilversum nei Paesi Bassi. Apparentemente, egli aveva ascoltato \"Bleach\" in un negozio, ma non lo aveva comprato in quanto riteneva che la reinterpretazione dei Nirvana fosse inferiore.\nEssendo il singolo \"Love Buzz\" stato pubblicato nel novembre 1988, il 17 dicembre 2013 i Nirvana furono dichiarati nel loro primo anno di eleggibilit\u00e0 come parte della classe del 2014 degli ammessi alla Rock and Roll Hall of Fame. Nel 2017, in occasione di quello che sarebbe stato il cinquantesimo compleanno di Kurt Cobain, la Phonographic Performance Limited pubblic\u00f2 una lista delle 20 canzoni dei Nirvana pi\u00f9 suonate su radio e TV britanniche; \"Love Buzz\" si classific\u00f2 alla posizione numero 14.\nEsecuzioni dal vivo.\nUna intensa, violenta performance della canzone, registrata a Dallas, Texas, \u00e8 inclusa nel documentario \"Live! Tonight! Sold Out!!\"; un'altra esecuzione del 1990 tratta da un concerto all'Olympia Theater venne inclusa nel box set \"With the Lights Out\", ed infine un'altra esecuzione datata 1991 \u00e8 visibile nel video \"Live at the Paramount\".\nAltre cover e campionamenti.\nOltre alla celebre reinterpretazione da parte dei Nirvana, il brano conta numerose reinterpretazioni, tra cui quelle di:"}
{"id": "1060386", "revid": "108875", "url": "https://it.wikipedia.org/wiki?curid=1060386", "title": "Tryphosa Bates Batcheller", "text": ""}
{"id": "1060389", "revid": "767487", "url": "https://it.wikipedia.org/wiki?curid=1060389", "title": "Tryphosa Bates-Batcheller", "text": "\u00c8 spesso citata insieme a Florence Foster Jenkins: entrambe sono soggette alla critica di essere state tollerate e persino celebrate in pubblico come cantanti in virt\u00f9 della loro ricchezza e posizione sociale, nonostante la palese mancanza di talento.\nOrigini e istruzione.\nTryphosa Bates (nome da non sposata) veniva da una famiglia ricca e illustre (i suoi antenati erano giunti in America nel XVII secolo con i primi coloni). Ricevette un'istruzione privata, laureandosi presso il Radcliffe College nel 1899.\nCome riporta la Biographical Cyclopedia of U.S. Women, la sua famiglia godeva di una certa influenza nell'area di Boston, e un suo antenato, Joshua Bates, aveva donato 50.000 dollari nel 1853 (e, in seguito, 30.000 volumi) alla citt\u00e0 di Boston, per la creazione di una biblioteca pubblica, la Boston Public Library. A quanto pare, si deve a lui il concetto della moderna biblioteca, dove i libri possono venire presi dagli scaffali dai lettori e poi restituiti. La biblioteca pubblica di Boston fu la prima al mondo ad adottare questo sistema, e la sala di lettura principale della biblioteca \u00e8 stata nominata Bates Hall.\nCarriera musicale.\nTryphosa era convinta di avere delle buone doti canore e fu incoraggiata in questo da amici e parenti, giungendo a studiare canto classico con diversi insegnanti famosi, da Giovanni Sgambati, a Blanche e Mathilde Marchesi, a Sir George Henschel, B.T. Lang, Veda, Birboni e Giraudet. Nel 1904 spos\u00f2 il ricco produttore di scarpe Francis Batcheller e da allora mantenne il suo cognome da nubile nella prima met\u00e0 del cognome completo da sposata. La coppia lasci\u00f2 in seguito la casa di origine di Brookfield (Massachusetts) e si stabil\u00ec in un appartamento a Parigi.\nSembra che la ricchezza e la posizione sociale di Tryphosa riuscissero a mascherare ogni opinione che insegnanti, impresari e critici nutrivano a proposito della pessima qualit\u00e0 del suo canto, e Tryphosa tenne numerosi concerti privati, talvolta con il compositore Jules Massenet come accompagnatore. I suoi mezzi economici le permisero anche di apparire due volte (nel 1904 e nel 1906) sulla copertina del \"Musical Courier'\". \nI viaggi in Europa e in Italia.\nInstancabile arrampicatrice sociale, la Bates-Batcheller visit\u00f2 i Paesi europei, e in particolare Italia e Spagna, nell'intento di costruire una vasta rete di relazioni con gli esponenti della nobilt\u00e0 e con i regnanti. Nel corso dei suoi viaggi, tra il 1906 e il 1913, conobbe personalmente i Savoia e si intrattenne con gran parte dell'aristocrazia italiana dell'epoca.\nFu per\u00f2 ostacolata nelle sue mire dalla fede cattolica: quando tent\u00f2 di \"assaltare\" anche l'importante corte (protestante) d'Inghilterra la via le fu preclusa. I suoi energici sforzi nella tessitura di rapporti privilegiati con l'aristocrazia europea sono documentati nei quattro libri di memorie e nel romanzo da lei pubblicati.\nNel 1941 Tryphosa fece ritorno negli Stati Uniti, e, poco dopo, incise un disco a doppia faccia per la stessa etichetta discografica di Florence Foster Jenkins - la newyorkese Melotone. Queste registrazioni si trovavano nella collezione del musicologo e collezionista di dischi Larry Holdridge, e sono rimaste sconosciute al pubblico fino al 2004, quando sono state pubblicate in un compact disc intitolato \"The Muse Surmounted\" (Homophone 1001). Il libretto edito con il disco contiene una biografia della Bates-Batcheller, oltre a registrazioni e informazioni sulla Jenkins e altri interpreti dello stesso genere, oltre alle fotografie di ciascuno e ad altre informazioni varie. Il disco contiene un elenco di questo genere di incisioni: l'autore, il musicologo Gregor Benko, vi afferma che la Bates-Batcheller fu ancor pi\u00f9 \u201cgrande\u201d come mediocre cantante di Florence Foster Jenkins. Una recensione della compilation sostiene che \u201cil contributo della Bates-Batcheller alla musica equivale a quello di William McGonagall alla poesia\u201d."}
{"id": "1060390", "revid": "1565034", "url": "https://it.wikipedia.org/wiki?curid=1060390", "title": "Giacinta Marescotti", "text": "Biografia.\nFiglia del conte Marcantonio Marescotti e di Ottavia Orsini, Contessa di Vignanello (il cui padre aveva realizzato il Parco dei Mostri di Bomarzo), studi\u00f2, assieme alle sue due sorelle Ginevra e Ortensia, al convento di San Bernardino a Viterbo. Al termine degli studi Ginevra rimase in convento e prese il nome di Suor Immacolata.\nMembri di una famiglia assai potente ed illustre (che amava far risalire la propria origine ad un certo Mario Scoto, leggendario scozzese alleato di Carlo Magno nella guerra contro i Saraceni), Clarice e Ortensia furono introdotte nelle migliori case. Clarice era molto attratta dal giovane Paolo Capizucchi, ma egli chiese la mano della sorella minore Ortensia.\nClarice ne rimase sconvolta e dopo qualche settimana decise di raggiungere la sorella Suor Immacolata a San Bernardino. L\u00ec prese i voti, adottando il nome di Suor Giacinta.\nFu una vocazione soltanto esteriore: in convento suor Giacinta tenne atteggamenti contrari alla disciplina della devozione.\nAnzich\u00e9 vivere in una cella, si fece arredare un intero appartamento nello stile delle sue stanze a Vignanello ed era servita da due giovani novizie.\nCondusse vita mondana e licenziosa fino al 1615, quando, in seguito ad una malattia, entr\u00f2 in una crisi spirituale: si ritrov\u00f2 sola e grid\u00f2 forte: \"O Dio ti supplico, dai un senso alla mia vita, dammi la speranza, dammi la salvezza!\". Era profondamente sincera e Dio la ascolt\u00f2.\nIl giorno dopo venne a trovarla il Padre confessore, che per\u00f2 le neg\u00f2 l'assoluzione; la notte seguente Suor Giacinta trascorse l'intera notte pregando e prov\u00f2 una serenit\u00e0 ultraterrena.\nSi convert\u00ec e si diede ad esercizi di penitenza e di perfezione cristiana.\nDedic\u00f2 il resto della sua vita ad aiutare il prossimo. Dall'interno della clausura, moveva le fila di una fitta rete di aiuti ai poveri di Viterbo e, aiutata dal cittadino Francesco Pacini, fece nascere una confraternita laicale, detta dei Sacconi, col fine di raccogliere elemosine e soccorsi per i poveri.\nCulto.\nIl corpo \u00e8 esposto nella chiesa del monastero di San Bernardino, a Viterbo. Fu beatificata da papa Benedetto XIII nel 1726 e proclamata santa da papa Pio VII nel 1807.\nLa sua festa cade il 30 gennaio ed \u00e8 compatrona di Vignanello insieme a San Biagio."}
{"id": "1060396", "revid": "767487", "url": "https://it.wikipedia.org/wiki?curid=1060396", "title": "Ville e castelli d'Italia", "text": "Ville e castelli d'Italia (in inglese: \"Italian Castles and Country Seats\") \u00e8 un lungo resoconto in forma epistolare del viaggio in Italia di Tryphosa Bates-Batcheller, pubblicato per la prima volta a New York, nel 1911, per Longmans, Green &amp; Co. L'edizione italiana, per i tipi di Longanesi, \u00e8 del 1980.\nL'autrice, un'esponente dell'alta borghesia americana che si distinse anche come mediocre cantante lirica, vi narra con minuzia le tappe del suo viaggio, intrapreso con il marito Francis Batcheller, dalla Valle d'Aosta fino alla Sicilia, lungo tutta la penisola, durante il quale ebbe modo di incontrare un enorme numero di esponenti dell'aristocrazia italiana, a cominciare dalla regina madre Margherita di Savoia. La cronaca \u00e8 in effetti costruita con il chiaro intento di esibire il maggior numero di conoscenze possibile presso la nobilt\u00e0 italiana e accrescere quindi il prestigio sociale dell'autrice."}
{"id": "1060405", "revid": "1371684", "url": "https://it.wikipedia.org/wiki?curid=1060405", "title": "Vladyslav Terzyul", "text": "Seppur l'impresa non sia unanimemente accertata, \u00e8 uno dei pochi uomini al mondo ad aver scalato tutte le quattordici vette al mondo superiori agli 8000 metri e ad averlo fatto in stile alpino (ovvero con equipaggiamento leggero e senza bombole d'ossigeno). Ha trovato la morte sul monte Makalu durante l'ultima ascesa. Vista la dinamica non certa dei fatti, non tutte le fonti sono concordi nell'attribuirgli il raggiungimento della vetta.\nBiografia.\nNato da un padre ingegnere minerario e una madre insegnante, a causa del lavoro del padre, da ragazzo \u00e8 costretto a vivere viaggiando: Indigirka, Kuzbuss e Kirgizia. Dopo aver lavorato come geologo in Jakuzia e nella Siberia polare, si laurea in ingegneria navale presso l'Universit\u00e0 statale di Novosibirsk. Lavora quindi come spedizioniere nei porti dell'Unione sovietica e dal 1980 nel porto ucraino di Yuzhnyi nella regione di Odessa.\nInizia l'attivit\u00e0 alpinistica solo nel 1979, a ventisei anni, ma con buona esperienza in spedizioni e una grande resistenza ai climi proibitivi acquisita nella vita e nel lavoro di tutti i giorni. Scala pi\u00f9 di 50 vette di alta difficolt\u00e0, tra cui tutte le principali vette russe.\nIstruttore di alpinismo e guida rinomata in patria, nel 1991 parte per la prima volta per l'Himalaia, tra i membri della spedizione sovietico-indiana sul Nanda Devi (7434\u00a0m).\nDue anni pi\u00f9 tardi conquista il suo primo ottomila, il Kanchenjonga, con una spedizione internazionale. Poi \u00e8 la volta del temibile K2 (1994), del Broad Peak (1995), e, a seguire, gli altri. La cima pi\u00f9 alta del mondo, l'Everest, la raggiunge nel 1999, con una spedizione ucraina.\nTutte le ascensioni agli ottomila gli sono riuscite al primo tentativo, eccetto il Dhaulagiri, conquistato al secondo. Ha aperto nuove vie (come quella sulla cresta nord-ovest dell'Annapurna nel 1996 con una spedizione polacca) e conquistato innumerevoli vette.\n\u00c8 stato pi\u00f9 volte premiato istituzionalmente per \"il coraggio dimostrato in montagna\", e nel 2000 \u00e8 stato nominato cittadino dell'anno della citt\u00e0 di Odessa. \u00c8 stato insignito del premio \"Master of Sports\" per l'Ucraina a partire dal 1999.\nPadre di due figlie e nonno, muore il 18 maggio 2004 durante la discesa (per altri l'ascesa) dal monte Makalu in Nepal, quello che sarebbe stato il suo ultimo dei suoi quattordici ottomila."}
{"id": "1060411", "revid": "287204", "url": "https://it.wikipedia.org/wiki?curid=1060411", "title": "Vittoria Lepanto", "text": "Biografia.\nIl suo nome d'arte fu scelto da Gabriele D'Annunzio che, probabilmente, si ispir\u00f2 nella scelta del nome alla battaglia di Lepanto. Ha recitato talvolta con il nome di Vittorina Lepanto.\nAllieva di Luigi Rasi e Teresa Boetti Valvassura, fu scritturata dalla Compagnia Stabile di Roma debuttando nella parte di Gigliola ne \"La fiaccola sotto il moggio\" (Teatro Argentina, marzo 1909).\nNel 1918, ricopr\u00ec il ruolo di Elena nel film \"Il piacere\", diretto da Amleto Palermi. Accanto a lei recitava, nei panni di Andrea, Enrico Roma. La trama del film riprendeva quella dell'omonimo libro di Gabriele D'Annunzio.\nCuriosit\u00e0.\nDurante la lavorazione di \"Otello\" accadde un fatto tra il boccaccesco e il divertente. Lo racconta il produttore Adolfo Re Riccardi:\n\u00abMa il ricordo pi\u00f9 vivo e pi\u00f9 comico di quelle giornate laboriose, eccolo: si doveva girare un quadro nel quale Desdemona curva ed appoggiata al parapetto di un ponticello, sorvegliava Jago che doveva passare in gondola sotto il ponte. Desdemona era, l'ho detto, la bellissima Vittoria Lepanto. Un imberbe giovinetto, tutto azzimato ed elegante, cercava di attirare su di s\u00e9 l'attenzione della magnifica attrice, che, vestita regalmente di broccato in argento e oro, giustificava pienamente l'ammirazione dei curiosi. La Lepanto saliva tranquilla la scala che conduceva al ponticello senza accorgersi, o fingendo di non accorgersi, dell'ignoto adoratore. Eccoti che quando l'attrice si curva sul parapetto del ponte, il giovinetto imberbe e intraprendente si arma di coraggio e, per quanto pregato di non intromettersi nel quadro, le passa rasente e le regala una improvvisata toccatina sotto la schiena... prominente.\nLa Lepanto si volta ad un tratto e sferra un sonoro schiaffo al troppo audace ammiratore. Il malconsigliato, per vendicarsi, esclama con piglio insolente: \"Cosa g'ala? In fin dei conti la x\u00e8 gente da teatro...\". Non l'avesse mai detto! La toccatina imprudente era affare che riguardava l'attrice soltanto, ma la impertinente giustificazione offendeva tutta la classe. Fu un attimo: Ferruccio Garavaglia (Otello) e Angelo Pezzaglia (il Doge), come se avessero ricevuto un comando, afferrano il leggiadro giovinetto l'uno sotto l'ascella destra, l'altro sotto la sinistra, lo sollevano di peso (erano due giganti) e lo proiettano nel canale sottostante fra gli applausi consenzienti della folla che aveva seguita la scena e intuita la ragione del castigo. Il bell'imbusto annasp\u00f2 riuscendo a raggiungere con alcune bracciate gli scalini di una porta prospiciente il canale: l'operatore gir\u00f2 la manovella per consacrare l'episodio \"ad aeternam rei memoriam\" e Desdemona fu vendicata\u00bb."}
{"id": "1060416", "revid": "1654832", "url": "https://it.wikipedia.org/wiki?curid=1060416", "title": "Enrico Roma", "text": "Biografia.\nRecit\u00f2 con Vittoria Lepanto nel film del 1918, \"Il piacere\", nei panni di Andrea Sperelli, per la regia di Amleto Palermi.\nSvolse anche l'attivit\u00e0 di cronista e critico cinematografico per il periodico \"Cinema Illustrazione\"."}
{"id": "1060423", "revid": "123956822", "url": "https://it.wikipedia.org/wiki?curid=1060423", "title": "Associazione Nazionale Comuni Italiani", "text": "L'Associazione Nazionale Comuni Italiani (ANCI) \u00e8 un'associazione senza scopo di lucro, nata nel 1901. \nAll'ANCI aderiscono circa 7.300 comuni italiani che, nella loro globalit\u00e0, rappresentano circa il 90% della popolazione. All'ANCI rispondono le ANCI Regionali. Dal 12 ottobre 2016 presidente \u00e8 Antonio Decaro.\nNatura giuridica.\nAssociazione di Enti pubblici senza scopo di lucro, l'ISTAT, in ottemperanza ai criteri statistico-contabili SEC2010 classifica l'ANCI \"Ente a struttura associativa\" nell'elenco delle Amministrazioni pubbliche del consolidato della Pubblica amministrazione.\nL'ANCI \u00e8 socia di numerose Societ\u00e0 (tra queste, Ancitel SpA, Ancitel Energia e ambiente SpA, ComuniCare Srl, AnciSA Srl, AnciCom Srl) che vendono servizi ai Comuni e ad altre Pubbliche Amministrazioni.\nFunzioni.\nL'ANCI svolge le seguenti funzioni:\nOrgani.\nOrganigramma nazionale.\nOrgani dell'Associazione sono:\nAnci Giovani.\nAnci Giovani \u00e8 la consulta nazionale dei giovani amministratori under 35 aderenti all'ANCI.\nSoggetti controllati.\nAncitel.\nAncitel S.p.A. si qualifica come \"la rete dei Comuni italiani\". Fondata nel 1987, \u00e8 la societ\u00e0 di informatica che supporta l'ANCI e i soggetti controllati nella realizzazione di portali e software applicativi. Fornisce servizi informatici e gestionali ai Comuni associati. La sua esperienza ha comportato l'affidamento di contratti di servizi da parte di alcuni enti e ministeri.\nCentro documentazione e studi comuni italiani.\nIl Centro documentazione e studi comuni italiani nasce nel 2011, grazie ad una iniziativa congiunta dell'Associazione Nazionale Comuni Italiani e della Fondazione IFEL. La finalit\u00e0 del Centro \u00e8 quella di valorizzare l'archivio storico dell'ANCI nonch\u00e9 il patrimonio documentale e informativo dell'Associazione, di IFEL e dell'intero sistema comunale. La sua funzione principale consiste nell'essere un aggregatore e diffusore della cultura municipale divenendo, al contempo, il punto di riferimento per studiosi, tecnici, operatori, politici e, pi\u00f9 in generale, di tutti coloro che sono interessati al mondo dei comuni. Tra le numerose attivit\u00e0 svolte dal Centro, rivestono un ruolo fondamentale le ricerche e le pubblicazioni volte all'analisi e al commento delle principali variabili territoriali, socio-demografiche, economico-produttive ed istituzionali, che interessano i comuni italiani. Inoltre, il Centro compila un catalogo che conserva e rende accessibile per lo studio e la ricerca, in modo rapido ed integrato, della documentazione prodotta dal sistema ANCI nel corso della sua attivit\u00e0 e relativamente ai suoi settori di competenza.\nCittalia.\nCittalia \u00e8 una fondazione di studi e ricerche sulle tematiche urbane, fondata dall'Associazione nel 2007 con l'obiettivo di favorire una migliore comprensione dei cambiamenti economici e sociali che riguardano i contesti urbani italiani.\nLa fondazione non ha scopo di lucro e punta con i suoi strumenti di ricerca a fornire nuovi spunti di riflessione e proposte operative sui temi di principale interesse degli enti locali italiani.\nCittalia opera attraverso un gruppo di ricercatori ed una rete di esperti tematici esterni, impegnati nella realizzazione di studi tematici divisibili in cinque macroaree: planning e vivibilit\u00e0, istituzioni e organizzazione, welfare e societ\u00e0, ambiente ed energia, competitivit\u00e0 e innovazione.\nComuniCare Anci.\nComuniCare Anci \u2013 Comunicazione ed Eventi Srl organizza e realizza eventi di comunicazione per gli Enti locali, nonch\u00e9 servizi di marketing e editoriali.\nFondazione Patrimonio Comune.\nLa Fondazione Patrimonio Comune raggruppa gli associati ed esperti del settore immobiliare per realizzare progetti di valorizzazione immobiliare dei Comuni nel quadro del federalismo demaniale."}
{"id": "1060425", "revid": "115682", "url": "https://it.wikipedia.org/wiki?curid=1060425", "title": "Intimismo", "text": "Con il termine intimismo si indica, nella critica letteraria e artistica, un atteggiamento e una tendenza propri di chi cerca di esprimere i moti dell'animo umano, i sentimenti e le emozioni in tutte le loro delicate e sottili sfumature attraverso la rappresentazione di ambienti e oggetti quotidiani e la descrizione di situazioni personali.\nDescrizione.\nIl vocabolo fu coniato per caratterizzare le atmosfere evocate dalle opere del pittore francese Pierre Bonnard e dei suoi colleghi e amici \u00c9douard Vuillard, Lucien Simon e Maurice Denis. La costante predilezione che questo gruppo di artisti manifest\u00f2 per le scene di interno e per la rappresentazione di aspetti di vita domestica colti nel loro carattere pi\u00f9 segreto valse loro l'appellativo di intimisti.\nDal francese il termine pass\u00f2 a tutte le principali lingue europee, ma va precisato che temi e motivi che oggi definiremmo intimistici sono rinvenibili nelle letterature di ogni luogo e di ogni tempo. Basti pensare, per citare due esempi tratti dall'antichit\u00e0 classica, alle elegie di Mimnermo e di Albio Tibullo. Proprio l'elegia, che Dante nel \"De vulgari eloquentia\" defin\u00ec \"stile degli infelici\", nel medioevo venne assumendo toni di delicata mestizia e modi umili e dimessi tanto che, nella retorica medievale, l'aggettivo elegiaco \u00e8, grosso modo, equivalente al moderno intimistico.\nIl termine intimismo \u00e8 stato usato per definire artisti e scrittori spesso diversissimi tra loro per collocazione storica, estrazione e sensibilit\u00e0 ma, a proposito di alcuni autori, c'\u00e8 una certa convergenza nell'uso di tale vocabolo da parte dei critici.\nIn particolare, per quanto riguarda l'Italia, vengono spesso definiti intimisti\nGiovanni Pascoli, con la sua nostalgia per il tepore del focolare domestico e per la semplice vita rurale del suo paese; Guido Gozzano e i crepuscolari con le loro descrizioni di soffitte polverose e quieti interni borghesi costellati di \"piccole cose di pessimo gusto\"; Giorgio Morandi e la sua continua rivisitazione degli stessi oggetti quotidiani (bottiglie e vasi di fiori) e dello stesso luogo a lui familiare (la piccola frazione appenninica di Grizzana).\nLe correnti letterarie e artistiche \"impegnate\" (verismo, realismo, realismo socialista, ecc.) usano invece questo vocabolo sempre in un'accezione polemica e svalutativa: per esse tale atteggiamento \u00e8 espressione di un vacuo sentimentalismo piccolo-borghese e di una sensibilit\u00e0 qualunquistica e superficiale che si risolve in una sterile e compiaciuta ricognizione del proprio piccolo mondo, avulsa dal contesto sociale e a questo quasi indifferente.\nCaratteristiche.\nL'intimismo non \u00e8 una corrente letteraria n\u00e9 artistica, ma, come gi\u00e0 detto, una tendenza e un atteggiamento rinvenibili in autori spesso assai diversi tra loro.\n\u00c8 possibile per\u00f2 coglierne alcuni aspetti peculiari confrontandolo ad altre tendenze che hanno percorso la storia della letteratura e dell'arte, rispetto alle quali si pone in posizione antitetica.\nL'intimismo \u00e8 un atteggiamento anti-retorico sia nella forma sia nei contenuti: rifugge i toni ampollosi e roboanti, non canta imprese eroiche n\u00e9 uomini eccezionali ma predilige la rappresentazione della vita di tutti i giorni, spesso in uno stile sfumato e dimesso.\nA differenza dell'esotismo (che dal Romanticismo in poi, passando per Gauguin, ebbe grande influenza sulla cultura europea), l'intimismo non subisce il fascino di ci\u00f2 che \u00e8 insolito, bizzarro, estraneo alla propria cultura o comunque lontano, ma riscopre e rivaluta il quotidiano, il banale e l'ordinario.\nDiversamente dalle correnti che hanno subito l'influenza del positivismo, gli intimisti non hanno come obiettivo la rappresentazione oggettiva della realt\u00e0 ma questa viene reinterpretata ed espressa alla luce del loro mondo interiore, filtrata dai ricordi, dalle emozioni e dagli stati d'animo, in modo necessariamente soggettivo."}
{"id": "1060432", "revid": "729019", "url": "https://it.wikipedia.org/wiki?curid=1060432", "title": "Vunnella", "text": "La vunnella (piccola gonna) \u00e8 il caratteristico abito femminile monticellese che viene indossato nella festa in onore di San Michele Arcangelo che si tiene l'ultima domenica di settembre. Le donne vengono accompagnate da uomini anch'essi in abito caratteristico chiamato \"buttero\"."}
{"id": "1060441", "revid": "3535", "url": "https://it.wikipedia.org/wiki?curid=1060441", "title": "Francesco d'Ovidio", "text": ""}
{"id": "1060442", "revid": "14691", "url": "https://it.wikipedia.org/wiki?curid=1060442", "title": "Impero di Songhai", "text": ""}
{"id": "1060446", "revid": "697352", "url": "https://it.wikipedia.org/wiki?curid=1060446", "title": "Togo (disambigua)", "text": ""}
{"id": "1060447", "revid": "125736597", "url": "https://it.wikipedia.org/wiki?curid=1060447", "title": "Satiro danzante", "text": "Il Satiro danzante \u00e8 una statua bronzea, prodotto originale dell'arte greca di epoca classica o ellenistica.\nLa scultura rappresenta un sileno, ma ormai per opinione comune esso rappresenta un satiro, essere mitologico facente parte del corteo orgiastico del dio greco Dioniso.\nL'opera, di dimensioni superiori al vero, pari ad un modello in posizione stante di circa 2.5 metri di altezza, \u00e8 attualmente ospitata presso l'omonimo museo di Mazara del Vallo, nella Sicilia occidentale.\nIl ritrovamento.\nLa storia del ritrovamento della statua inizia nel luglio 1997, quando il peschereccio \"Capitan Ciccio\", appartenente alla flotta marinara di Mazara del Vallo e comandato dal capitano Francesco Adragna, forse casualmente, ripesca dai fondali del Canale di Sicilia una gamba di una scultura bronzea./\nNella notte fra il 4 e il 5 marzo 1998 lo stesso peschereccio riporta a galla, da 500 metri sotto il livello del mare in cui era adagiata, gran parte del resto della scultura, perdendo nel recupero un braccio.\nInizialmente si individua la statua bronzea con Eolo, il dio del vento.\nIl reperto viene acquisito dalla Regione Siciliana ed esposto in deposito temporaneo, a cura dell'assessorato regionale ai beni culturali, in una vasca d'acqua dolce deionizzata nell'ex Collegio dei Gesuiti a Mazara del Vallo. La visita in citt\u00e0 del ministro dei beni culturali Walter Veltroni, a ventiquattr'ore dal recupero, su richiesta dell'allora sindaco della citt\u00e0 Giovanni D'Alfio, \u00e8 testimonianza dell'eccezionalit\u00e0 del ritrovamento.\nNel settembre 1998 l'Istituto Centrale per il Restauro di Roma prende in consegna i due frammenti della statua, per effettuarvi i necessari interventi di restauro.\nL'esposizione.\nIl 31 marzo 2003 il satiro danzante restaurato viene esposto a Palazzo Montecitorio, sede della Camera dei deputati, alla presenza del Presidente della Repubblica Carlo Azeglio Ciampi, del Presidente della Camera Pier Ferdinando Casini e del sindaco di Roma Walter Veltroni. La mostra rimane aperta fino al 2 giugno, ottenendo un ampio successo e un notevole risalto nazionale. Dal 6 giugno al 6 luglio \u00e8 esposta ai Musei capitolini. \nIl 12 luglio 2003 il satiro danzante viene ufficialmente riconsegnato alle autorit\u00e0 della citt\u00e0 di Mazara del Vallo per essere esposto al pubblico nell'ex chiesa di Sant'Egidio, in pieno centro cittadino. \nNel 2005 il Satiro \u00e8 stato trasportato in Giappone per essere esposto al Museo Nazionale di Tokyo e conseguentemente all'Expo 2005 di Aichi. Per il suo trasporto \u00e8 stata appositamente realizzata una struttura in fibra di carbonio ed \u00e8 stato progettato e realizzato, ad opera dell'Istituto Centrale per il Restauro, un nuovo supporto espositivo in carbonio e titanio. All'inizio del 2007 la statua \u00e8 stata temporaneamente in esposizione presso il Museo del Louvre di Parigi, nell'ambito di una mostra dedicata alle opere di Prassitele. Da allora non \u00e8 stata pi\u00f9 trasportata altrove.\nIl museo.\nNel 2005 viene istituito nella ex Chiesa di Sant'Egidio dalla Regione Siciliana il \"Museo del Satiro danzante\", di cui diviene il pezzo di maggior prestigio.\nLa datazione.\nSecondo Sebastiano Tusa (soprintendente del mare della Regione Siciliana) la nave che lo trasportava fece naufragio nell'area di mare tra Pantelleria e Capo Bon in Tunisia tra il III e il II secolo a.C..\nUna datazione dell'opera al IV secolo a.C. \u00e8 stata invece proposta da Paolo Moreno (Universit\u00e0 di Roma Tre). Secondo essa la statua dovrebbe essere identificata con il \"satiro \"periboetos\"\", citato da Plinio quale opera del celebre scultore Prassitele.\nAl termine \"periboetos\", normalmente interpretato come \"di cui si parla molto\", ossia \"famoso\", \"celebre\", viene invece attribuito il significato di \"colui che grida freneticamente\", in base ad un passo di Platone, in cui lo troviamo come epiteto riferito al dio Ares.\nTale datazione sarebbe confermata da un confronto con un satiro danzante davanti al dio Dioniso seduto raffigurato su un vaso attico datato al IV secolo a.C.\nEugenio La Rocca (all'epoca sovraintendente ai beni culturali del comune di Roma), ritiene invece che l'irruenza del movimento della figura del satiro, che spezza l'armonia classica, sia meglio inquadrabile in epoca pi\u00f9 avanzata, nel III-II secolo a.C., come sembrano confermare numerosi confronti con le raffigurazioni di satiri presenti in quest'epoca su gemme, rilievi e statuette."}
{"id": "1060448", "revid": "1610933", "url": "https://it.wikipedia.org/wiki?curid=1060448", "title": "Chirogaleo dalle orecchie pelose", "text": ""}
{"id": "1060450", "revid": "767487", "url": "https://it.wikipedia.org/wiki?curid=1060450", "title": "Shai", "text": "Shai (Psais in greco) \u00e8 una divinit\u00e0 egizia correlata al destino.\nM8-A-i-i-A40 \u01613y \nDivinit\u00e0 primordiale e protettore della citt\u00e0 di Esna era la personificazione del destino.\nNel tempio di Karnak Amon-Ra \u00e8 detto \" lo shai di tutti gli dei\".\nCome dio del fato, e quindi \"responsabile\" del destino di tutti gli uomini, Shay era presente al giudizio dell'anima dopo la morte e la discesa nella duat. In conseguenza di ci\u00f2 talvolta era identificato come sposo di Meskhenet, divinit\u00e0 protettrice delle nascite. In epoca pi\u00f9 tarda anche come sposo di Renenet divinit\u00e0 delle messi, della prosperit\u00e0 ma anche colei che assegna l'anima (ren) ai nascituri.\nDurante il periodo di Amarna Shai divenne un attributo di Aton e il suo legame con la divinit\u00e0 protettrice permase anche in seguito tanto che Ramses II si attribu\u00ec l'epiteto di \"Signore di Shai\" (Signore del fato).\nDurante il periodo tolemaico Shai, in qualit\u00e0 di dio del fato, fu identificato con la divinit\u00e0 greca Agathos, dio della fortuna.\nEssendo Agathodaemon rappresentato da un serpente e le lettere \u01613y indicano, in antico egizio, anche il maiale, nel periodo ellenistico Shai fu anche rappresentato come un serpente con la testa suina.\nBibliografia.\nTosi, Mario - Dizionario enciclopedico delle divinit\u00e0 dell'antico Egitto, Vol I - Ananke, Torino 2004 - ISBN 88-7325-064-5"}
{"id": "1060461", "revid": "827882", "url": "https://it.wikipedia.org/wiki?curid=1060461", "title": "Zero Tolerance II", "text": "Zero Tolerance II \u00e8 la seconda raccolta pubblicata nel 2004 dalla Karmageddon Media sotto il nome di Chuck Schuldiner. Nel disco sono ascoltabili tracce risalenti ai primissimi demo della band e altre registrate dal vivo, sempre con i Death, nell'\"After Dark Club\" di Houston in Texas il 12/4/1990."}
{"id": "1060462", "revid": "144796", "url": "https://it.wikipedia.org/wiki?curid=1060462", "title": "Marcantonio Dal Re", "text": ""}
{"id": "1060473", "revid": "1935652", "url": "https://it.wikipedia.org/wiki?curid=1060473", "title": "Alfredo Magarotto", "text": "Biografia.\nNasce a Pernumia, in provincia e diocesi di Padova, il 16 febbraio 1927. \u00c8 il quinto di nove fratelli, di cui tre entrati nelle file dei salesiani\nFormazione e ministero sacerdotale.\nIl 9 luglio 1950 \u00e8 ordinato presbitero per la diocesi di Padova.\nSi laurea in giurisprudenza presso l'Universit\u00e0 di Padova ed ottiene la licenza in teologia presso la Pontificia Universit\u00e0 Lateranense.\nOpera nella diocesi natale di Padova, di cui sar\u00e0 vicario generale per circa diciassette anni.\nAlla morte dell'arcivescovo Filippo Franceschi, cui aveva amministrato l'unzione degli infermi, \u00e8 eletto amministratore diocesano. Ricopre l'incarico fino al 17 settembre 1989, giorno dell'ingresso del nuovo vescovo Antonio Mattiazzo, che lo conferma come vicario generale.\nMinistero episcopale.\nIl 22 febbraio 1990 papa Giovanni Paolo II lo nomina vescovo di Chioggia; succede a Sennen Corr\u00e0, precedentemente nominato vescovo di Concordia-Pordenone. Il 24 marzo seguente riceve l'ordinazione episcopale, nella cattedrale di Padova, dal cardinale Bernardin Gantin, coconsacranti il vescovo Sennen Corr\u00e0 e l'arcivescovo Antonio Mattiazzo. L'8 aprile successivo, domenica delle Palme, prende possesso della diocesi.\nIl 31 maggio 1997 \u00e8 nominato vescovo di Vittorio Veneto dallo stesso papa; succede ad Eugenio Ravignani, precedentemente nominato vescovo di Trieste. Il 29 giugno seguente prende possesso della diocesi.\nIl 3 dicembre 2003 papa Giovanni Paolo II accoglie la sua rinuncia, presentata per raggiunti limiti di et\u00e0; gli succede Giuseppe Zenti, del clero di Verona. Rimane amministratore apostolico della diocesi fino all'ingresso del successore, avvenuto il 1\u00ba febbraio 2004.\nDopo l'ingresso di mons. Giuseppe Zenti in diocesi di Verona (domenica 1\u00ba luglio 2007) \u00e8 eletto dal collegio dei consultori amministratore diocesano della diocesi di Vittorio Veneto, carica decaduta il 26 gennaio 2008 al momento dell'ingresso del nuovo vescovo Corrado Pizziolo.\nMuore il 22 gennaio 2021, all'et\u00e0 di 93 anni, presso l'Opera della Provvidenza a Sarmeola di Rubano. Dopo le esequie, celebrate il 27 gennaio nella cattedrale di Vittorio Veneto dal patriarca di Venezia Francesco Moraglia, presidente della Conferenza episcopale triveneta, viene sepolto nella tomba dei vescovi del castello vescovile.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1060479", "revid": "1776051", "url": "https://it.wikipedia.org/wiki?curid=1060479", "title": "Trasporti a Gibuti", "text": "Questa voce raccoglie le principali tipologie di Trasporti a Gibuti.\nTrasporti su rotaia.\nRete ferroviaria.\nIn totale: 106\u00a0km di linee ferroviarie, con scartamento 1000\u00a0mm (dati 1995)\nReti metropolitane.\nIl Gibuti non dispone di metropolitana.\nReti tranviarie.\nAnche il servizio tranviario \u00e8 assente.\nTrasporti su strada.\nRete stradale.\nStrade pubbliche: in totale 2.890\u00a0km (dati 1996)\nReti filoviarie.\nAttualmente in Gibuti non esistono filobus. \nAutolinee.\nNella capitale, Gibuti, ed in poche altre zone abitate, operano aziende pubbliche e private che gestiscono i trasporti urbani, suburbani ed interurbani esercitati con autobus.\nTrasporti aerei.\nAeroporti.\nIn totale: 12 (dati 1999)\na) con piste di rullaggio pavimentate: 2\nb) con piste di rullaggio non pavimentate: 10"}
{"id": "1060502", "revid": "400694", "url": "https://it.wikipedia.org/wiki?curid=1060502", "title": "AHA", "text": ""}
{"id": "1060507", "revid": "125531754", "url": "https://it.wikipedia.org/wiki?curid=1060507", "title": "Antonella Rinaldi", "text": "Biografia.\nFiglia del doppiatore Giuseppe Rinaldi e dell'attrice Marina Dolfin, \u00e8 sorella di Francesca e Massimo, anch'essi doppiatori. Moglie di Mauro Gravina \u00e8 madre di Benedetta Gravina, attrice.\nNel 2011 partecipa ad una web series italiana, \"Freaks!\", un progetto al quale partecipano volti noti di YouTube e che \u00e8 possibile guardare solamente online."}
{"id": "1060508", "revid": "1782831", "url": "https://it.wikipedia.org/wiki?curid=1060508", "title": "Stature", "text": "Cassandra \"Cassie\" Lang, conosciuta come Stature o Stinger, \u00e8 un personaggio dei fumetti creato da David Michelinie (testi) e John Byrne (disegni), pubblicato dalla Marvel Comics. La sua prima apparizione avviene in \"Marvel Premiere\" (vol. 1) n. 47 (aprile 1979), mentre la sua identit\u00e0 supereroistica viene assunta in \"Young Avengers\" (vol. 1) n. 6 (maggio 2006).\nFiglia di Scott Lang (Ant-Man II), Cassie \u00e8 stata esposta alle Particelle Pym fin da bambina ottenendo l'abilit\u00e0 di manipolare a piacimento le proprie dimensioni e divenendo, da adolescente, una supereroina membro dei Giovani Vendicatori nota inizialmente come Ant-Girl o Giant-Girl, poi col nome Stature e infine come Stinger.\nBiografia del personaggio.\nOrigini.\nNata a Miami, Florida, da Scott e Peggy Lang, Cassie nutre per suo padre un affetto ed un'ammirazione tali da non venire minimamente intaccate nemmeno dopo che questi viene arrestato per una serie di furti commessi al fine di dare una maggior stabilit\u00e0 economica alla famiglia, cosa che porta invece Peggy a chiedere il divorzio; in seguito alla scarcerazione del genitore per buona condotta ed alla sua assunzione nelle Stark International, questi ottiene dal tribunale la custodia congiunta di Cassie che, passa l'infanzia trascorrendo due week end al mese nel maniero dei Vendicatori. Tempo dopo tuttavia, la bambina contrae una grave malattia cardiaca e, dunque, Scott ruba il costume di Henry Pym assumendo i panni di secondo Ant-Man per liberare la cardiochirurga Erica Sondheim dalle grinfie del presidente della Cross Technological Enterprises (CTE), Darren Cross, affinch\u00e9 operi sua figlia salvandole la vita.\nCassie instaura col tempo un intenso legame coi \"colleghi\" supereroi del padre (tanto da rivolgersi a Tony Stark chiamandolo \"zio\") e sviluppando inoltre il desiderio di divenire a sua volta un'eroina, cosa che la porta ad esporsi di nascosto alle Particelle Pym apparentemente senza risultato. Quando Scott viene assunto come ingegnere dai Fantastici Quattro, lui e Cassie si trasferiscono al Four Freedoms Plaza; periodo durante il quale la ragazzina fa amicizia con Kristoff Vernard, per cui prende la sua prima cotta. Durante la militanza paterna tra le file degli Eroi in vendita, Cassie contribuisce alla sconfitta di un Super-Adattoide ma, in seguito, sua madre e il suo patrigno, Blake Burdick, ritenendo che vivere a stretto contatto coi supereroi esponga la ragazzina a troppi pericoli, ottengono dal tribunale la sua custodia esclusiva; ci\u00f2 porta Cassie a nutrire rancore nei confronti dei due accusandoli di volerla allontanare da suo padre.\nGiovani Vendicatori.\nDopo la morte del padre a causa della follia di Scarlet i rapporti tra Cassie e la madre si incrinano ulteriormente mentre Blake si guadagna definitivamente il suo astio dopo aver definito lei \"una ragazza tutt'altro che brillante\" e Scott un comune criminale, spingendola a scappare di casa e a prendere in considerazione l'idea di unirsi ai Runaways sebbene, dopo aver visto in televisione i Giovani Vendicatori, decide di volerli conoscere e li raggiunge tra le macerie del maniero dei Vendicatori assieme a Kate Bishop. Cassie, ormai quasi quindicenne, scopre che con gli anni le Particelle Pym hanno modificato il suo DNA conferendole la capacit\u00e0 di mutare le proprie dimensioni ed aiuta la squadra ad affrontare Kang il Conquistatore, venendo successivamente accolta nella squadra ed innamorandosi di Iron Lad, da cui \u00e8 tuttavia costretta a separarsi in quanto, poco dopo, egli fa ritorno alla sua epoca.\nRibattezzatasi \"Stature\" la ragazza si unisce ufficialmente ai Giovani Vendicatori continuando a combattere al loro fianco nonostante sua madre, informata da Jessica Jones dell'identit\u00e0 segreta della ragazza, le proibisca l'uso dei suoi poteri preoccupata dall'effetto che potrebbero avere sulla sua salute.\nDurante la guerra civile dei superumani Stature e i Nuovi Vendicatori sono inizialmente listati tra i 142 supereroi che hanno deciso di registrare la propria identit\u00e0 al governo ma, in seguito decidono di cambiare schieramento entrando tutti in clandestinit\u00e0 tranne Cassie, che, segnata dalla morte di Bill Foster, aderisce invece all'Iniziativa dei 50 Stati ed inizia una relazione sentimentale con Jonas (Visione II).\nNel corso dell'invasione segreta degli Skrull Stature e il resto dei Giovani Vendicatori si uniscono alla squadra capeggiata da Nick Fury respingendo un'ondata di alieni mutaforma nel cuore di New York.\nDark Reign.\nCon l'avvento del Regno Oscuro di Norman Osborn, Cassie lascia l'iniziativa e, assieme a Jonas, viene reclutata da Scarlet nella nuova formazione dei Potenti Vendicatori capeggiata da Hank Pym; seppur tutt'altro che felice di far parte di un team in cui milita anche l'assassina di suo padre, Cassie accetta e partecipa a diverse missioni riuscendo infine a smascherare Scarlet scoprendo che sotto le sue spoglie si nasconde in realt\u00e0 Loki. In seguito Stature, assieme ai Potenti Vendicatori, ai Giovani Vendicatori, ai Secret Warriors e ai Nuovi Vendicatori prende le difese di Asgard durante l'assedio.\nTempo dopo Cassie sottopone la sua candidatura a Luke Cage e Jessica Jones per fare da babysitter a loro figlia Danielle.\nMorte.\nTempo dopo i Giovani Vendicatori rintracciano la vera Wanda Maximoff a Latveria e, grazie anche al ritornato Iron Lad, Cassie e il gruppo viaggiano indietro nel tempo dando cos\u00ec a Scarlet la possibilit\u00e0 di redimersi impedendo la morte di Scott che dunque si ricongiunge alla figlia dicendosi orgoglioso dell'eroina che \u00e8 diventata. Il ricongiungimento tra i due ha tuttavia breve durata poich\u00e9, nel successivo scontro tra Vendicatori, Giovani Vendicatori, X-Men, Magneto, X-Factor e il Dottor Destino, quest'ultimo uccide senza piet\u00e0 la ragazza davanti allo sguardo costernato del padre che, per ottenere vendetta, si unisce alla Fondazione Futuro.\nRitorno.\nDopo che un fallimentare incantesimo di Scarlet finisce per invertire la \"bussola morale\" di vari supereroi e supercriminali il Dottor Destino, divenuto buono, tenta di rimediare ai suoi peccati e, dunque, resuscita Cassie che tuttavia \u00e8 costretta a trasferirsi a Miami dalla madre in quanto quest'ultima ritiene Scott pericoloso per la sicurezza della figlia. Tempo dopo per\u00f2 Augustine Cross, nuovo presidente della Cross Technological Enterprises, la rapisce e le fa asportare il cuore per trapiantarlo nel corpo di suo padre Darren cos\u00ec da riportarlo in vita, tuttavia Scott, aiutato dalla dottoressa Sondheim, riesce ad operare un nuovo trapianto su Cassie salvandole la vita. Scosso dall'esperienza, suo padre si convince che l'unico modo per tenerla al sicuro sia starle lontano.\nCome effetto collaterale dell'operazione, Cassie perde i suoi poteri ma, non volendo rinunciare alla sua vocazione da eroina tenta comunque di aiutare Kate Bishop ad affrontare l'Impero Segreto venendo quasi uccisa. Sentendosi inutile e profondamente umiliata, Cassie contatta Power Broker persuadendolo a ripristinare i suoi poteri sulla base della loro comune inimicizia nei confronti di Darren Cross, dopodich\u00e9 adotta un nuovo costume ed il nome di battaglia di \"Stinger\".\nPoteri e abilit\u00e0.\nCassie Lang \u00e8 stata addestrata fin da bambina al combattimento corpo a corpo da istruttori quali Wolverine e Capitan America affinch\u00e9 sapesse difendersi dai molti nemici del padre; essendosi esposta alle Particelle Pym in giovane et\u00e0, Cassie \u00e8 in grado di miniaturizzazarsi o ingigantirsi a proprio piacimento, potere che inizialmente risultava fortemente influenzato dal suo stato emotivo e si limitasse ad un massimo di 10-15 ft (3-4,5 m) per un minimo di 6 in (15 cm) ma che col tempo ha imparato a padroneggiare fino a poter raggiungere senza sforzo le dimensioni di un insetto o i 100\u00a0ft (30 m), sebbene in realt\u00e0 sia in grado di ingigantirsi fino a 250\u00a0ft (76 m) ma non possa mantenere a lungo tali dimensioni senza affaticarsi e riassumere la sua statura originale.\nTutti i costumi indossati da Cassie sono realizzati in Molecole Instabili che cambiano dimensioni assieme al suo corpo, mentre quello utilizzato nei panni di Stinger \u00e8 dotato di ali biosintetiche retrattili che la rendono in grado di volare.\nAltre versioni.\nLa Crociata dei Bambini.\nNel futuro alternativo visto in \"La Crociata dei Bambini\", Cassandra Lang, nota come \"Stinger\", \u00e8 un membro dei Vendicatori.\nFiabe Marvel.\nNell'episodio \"Alice nel Paese delle Meraviglie\" della miniserie \"Fiabe Marvel\", Cassie riveste il ruolo di Alice mentre Scott \u00e8 il Bruco.\nMC2.\nNel futuro alternativo di \"MC2\", Cassandra Lang, ormai ventenne, una nota entomologa ed ha raccolto l'eredit\u00e0 del contrariato padre diventando la supereroina \"Stinger\", membro fondatore (nonch\u00e9 pi\u00f9 anziano) di A-Next (successori dei Vendicatori).\nUltimate.\nNell'universo Ultimate, Cassie Lang \u00e8 Giant-Woman, figlia del secondo Giant-Man che viene controllata mentalmente da Modi, figlio di Thor, e costretta ad affrontare Spider-Man venendo sconfitta ed aiutando poi lo S.H.I.E.L.D. a debellare un attacco dell'HYDRA una volta ristabilitasi, azione a seguito della quale le viene offerto un posto tra gli Ultimates da Monica Chang, che tuttavia essa rifiuta preferendo unirsi agli Howling Commandos di Nick Fury col nuovo nome in codice di \"Stature\".\nWhat If?\nIl personaggio \u00e8 stato reinventato in due scenari della serie fuori continuity \"What If?\":"}
{"id": "1060533", "revid": "76963", "url": "https://it.wikipedia.org/wiki?curid=1060533", "title": "Robert Wilson (regista)", "text": "Nel corso della sua articolata carriera, lavora anche come coreografo, pittore, scultore, videoartista, designer di suono e luci. \u00c8 noto soprattutto per la collaborazioni con Philip Glass in \"Einstein on the Beach\", e con numerosi altri artisti, tra i quali William S. Burroughs, Allen Ginsberg, Tom Waits e David Byrne. \nWilson, nato a Waco, in Texas, studia Business Administration all'Universit\u00e0 del Texas dal 1959 al 1962. Segnano radicalmente la sua vita l'esperienza con i bambini disabili e i laboratori di teatro per l'infanzia in cui Wilson fa tesoro della terapia appresa da Byrd Hoffman. Wilson decide cos\u00ec che il proprio futuro \u00e8 nelle arti figurative. \nSi trasferisce a Brooklyn nel 1963, conseguendo una laurea in architettura al Pratt Institute nel 1965. Partecipa alle lezioni di Sibyl Moholy-Nagy (vedova di L\u00e1szl\u00f3 Moholy-Nagy), studia pittura con George McNeil, e architettura con Paolo Soleri in Arizona.\nNel 1968, Wilson fonda la compagnia di performance sperimentale Byrd Hoffman School of Byrds (intitolata a Miss Hoffman, l'insegnante di danza che lo aveva aiutato a superare l'handicap della balbuzie quando era ragazzo stimolandolo ad eseguire movimenti lenti (\"slow motion\"), consentir\u00e0 a Robert di imparare a sciogliere la tensione del proprio corpo). Con questa compagnia crea i suoi primi importanti lavori, a cominciare da \"The King of Spain\" e \"The Life and Times of Sigmund Freud\" del 1969. Debutta nell'opera nel 1976, realizzando con Philip Glass \"Einstein on the Beach\", capolavoro che rende i due artisti famosi in tutto il mondo.\nTra il 1983 e il 1984, Wilson progetta una performance per le Olimpiadi estive del 1984, \"CIVIL warS: A Tree Is Best Measured When It Is Down\"; l'intero lavoro sarebbe dovuto durare ben 12 ore, diviso in 6 parti. La produzione \u00e8 completata solo parzialmente - l'intero evento \u00e8 cancellato dall'\"Olympic Arts Festival\" per mancanza di fondi. Nel 1986 la giuria del Premio Pulitzer seleziona all'unanimit\u00e0 \"CIVIL warS\" per la sezione teatrale, ma il Consiglio di Supervisione respinge la scelta e quell'anno non assegna alcun premio teatrale. Nel 1989 realizza la regia per il \"Doktor Faustus\" di Giacomo Manzoni presso il Teatro alla Scala.\nWilson \u00e8 noto per avere spesso \"forzato\" i limiti del teatro. I suoi lavori sono celebri per lo stile austero, movimenti molto lenti, e spesso dilatazioni estreme nello spazio e nel tempo. \"The Life and Times of Joseph Stalin\" \u00e8 una performance di 12 ore, mentre \"KA MOUNTain and GUARDenia Terrace\" \u00e8 stata allestita sulla vetta di una montagna in Iran per una durata di sette giorni.\nOltre al suo lavoro per il palcoscenico, Wilson realizza sculture, disegni e design d'arredamento. Nel 1993 vince il Leone d'Oro alla Biennale di Venezia per una installazione scultorea. Nel 1997 \u00e8 invece insignito del Premio Europa per il Teatro.\nNel 2004, Ali Hossaini offre a Wilson un contratto al canale televisivo Lab Hd. Da allora Wilson ha prodotto decine di video ad alta definizione noti anche come \"Voom Portraits\". I protagonisti dei filmati hanno svariato dalle famiglie reali alle celebrit\u00e0 di Hollywood, compreso Brad Pitt, dagli animali ai vincitori di Premi Nobel, ai vagabondi. \nWilson \u00e8 il protagonista del documentario del 2006 di Katharina Otto-Bernstein, \"Absolute Wilson\".\nNel 2009 l'artista ha allestito una mostra egizia nelle scuderie juvarriane di Venaria Reale: mostra eccezionale basata sui nuovi ritrovamenti nel Mar Rosso di ben due citt\u00e0 sommerse. Nel 2015 ha diretto e coreografato \"Adam's Passion\", realizzato in collaborazione con Arvo P\u00e4rt."}
{"id": "1060541", "revid": "287204", "url": "https://it.wikipedia.org/wiki?curid=1060541", "title": "Dami\u00e1n Lanza", "text": "Carriera.\nNato in Ecuador da padre argentino di origini italiane e da madre ecuadoriana, ha cominciato a giocare a calcio in Argentina, a Buenos Aires. Non riuscendo ad affermarsi torn\u00f2 nel Paese natale per militare prima nel Deportivo Cuenca poi nell'Aucas. Nell'estate del 2006 prese parte ai come terzo portiere della Nazionale ecuadoriana. Dall'Aucas si trasfer\u00ec in Europa durante la finestra invernale del calciomercato, in prestito all', squadra di Serie B.\nIl 6 aprile 2007 Lanza ha fatto il suo debutto in campionato, in una gara contro il Brescia. La sua seconda presenza in Italia \u00e8 stata contro il .\nNel settembre 2007 ha firmato un contratto fino al termine della stagione con il Genoa per coprire il ruolo di terzo portiere nella rosa genoana ma non ha mai avuto occasione di esordire in serie A.\nAl termine della stagione, essendo svincolato, ha effettuato un provino con i polacchi del Wis\u0142a Cracovia. Non essendo stato tesserato dalla squadra polacca, \u00e8 tornato in patria dove ha continuato ad allenarsi con le squadre nazionali giovanili per mantenere la condizione. Nel maggio 2009, ha iniziato ad allenarsi con l'Emelec con la prospettiva di essere tesserato alla riapertura del calcio mercato."}
{"id": "1060547", "revid": "287204", "url": "https://it.wikipedia.org/wiki?curid=1060547", "title": "Maitre", "text": ""}
{"id": "1060548", "revid": "1982", "url": "https://it.wikipedia.org/wiki?curid=1060548", "title": "Palazzo Reale di Portici", "text": ""}
{"id": "1060549", "revid": "834", "url": "https://it.wikipedia.org/wiki?curid=1060549", "title": "Bob Wilson", "text": ""}
{"id": "1060553", "revid": "125709458", "url": "https://it.wikipedia.org/wiki?curid=1060553", "title": "Stazione di Genova Granara", "text": "La stazione di Genova Granara \u00e8 una fermata ferroviaria della linea Acqui Terme\u2013Ovada-Genova, tratto meridionale della linea storicamente denominata Asti-Genova, ubicata sulle alture del quartiere di Pegli e circondata dal verde delle colline pegliesi. \u00c8 raggiungibile solo a piedi percorrendo una mattonata, ossia una stradina che in lingua genovese \u00e8 chiamata creuza, che la collega alla Val Varenna.\nStoria.\nIl 3 agosto 2008 negli edifici della stazione era stata inaugurata la sede della \"sezione di Genova Granara\" del G.I.A.N. (Gruppo Internazionale Amici della Natura), associazione no profit che aderisce al gruppo internazionale \"Naturfreunde Internationale\".\nServizi.\nRete Ferroviaria Italiana, che gestisce sia la linea che la fermata stessa, classifica l'impianto all'interno della categoria \"bronze\".\nMovimento.\nLa stazione \u00e8 servita da quattro corse regionali svolte da Trenitalia nell'ambito del contratto di servizio stipulato con la Regione Liguria. Fino al 1999, anno in cui le fermate sono state quasi totalmente soppresse, il numero di corse che sostavano presso questo scalo erano maggiori."}
{"id": "1060560", "revid": "15756", "url": "https://it.wikipedia.org/wiki?curid=1060560", "title": "5 lire", "text": "La moneta italiana da 5 lire \u00e8 apparsa per la prima volta come moneta del Regno nel 1807: era d'argento al titolo di 900/1000, aveva un diametro di 37\u00a0mm e pesava 25 grammi.\nSoppressa in gran parte d'Italia durante la Restaurazione, fu reintrodotta a livello generale nel 1861 con l'unificazione monetaria del paese. Dopo la Prima guerra mondiale, conflitto che ricre\u00f2 dopo pi\u00f9 di cent'anni il fenomeno dell'inflazione, la moneta da 5 lire viene coniata in argento 835/1000 dal 1926 al 1941 con un diametro di 23\u00a0mm ed un peso di 5 grammi. Dopo la Seconda guerra mondiale, che svil\u00ec definitivamente il valore della moneta, e la caduta della monarchia, sono state coniate monete da 5 lire in italma (lega di alluminio e magnesio) da 26,7\u00a0mm e 2,5 grammi e poi, dal 1951, da 20,2\u00a0mm e 1 grammo.\nRegno d'Italia.\nNapoleone I.\nLa prima moneta da 5 lire fu coniata da Napoleone due anni dopo la sua incoronazione a re d'Italia. Era equivalente al pezzo da 5 franchi circolante nell'Impero, e fu coniata ufficialmente fino al 1814, anche se repliche di quest'ultimo millesimo furono poi prodotte dagli austriaci fino al 1819, a causa degli eccessivi costi che avrebbe comportato l'immediato ritorno alla monetazione asburgica. Centri di produzione furono le zecche di Milano, Venezia e Bologna.\nIl titolo \u00e8 di argento 900/1000, il diametro \u00e8 di 37\u00a0mm, il peso \u00e8 di 25 g ed il contorno \u00e8 contraddistinto dal motto .\nVittorio Emanuele II.\nEsistono diverse monete coniate a nome di Vittorio Emanuele II con il valore di 5 lire coniate in oro e argento 900/1000:\nStemma d'oro (1863-1865) (Au).\nIl titolo \u00e8 di oro 900/1000, il diametro \u00e8 di 17\u00a0mm, il peso \u00e8 di 1,61 g ed il contorno \u00e8 rigato.\nFirenze (1861) (Ag).\nIl titolo \u00e8 di argento 900/1000, il diametro \u00e8 di 37\u00a0mm, il peso \u00e8 di 25 g ed il contorno \u00e8 contraddistinto da tre in incuso tra nodi e rosette.\nStemma (1861 - 1878) (Ag).\nIl titolo \u00e8 di argento 900/1000, il diametro \u00e8 di 37\u00a0mm, il peso \u00e8 di 25 g ed il contorno \u00e8 contraddistinto da tre FERT in incuso tra nodi e rosette.\nUmberto I.\nEsistono diverse monete coniate a nome di Umberto I con il valore di 5 lire:\nTesta piccola (1878) (Ag).\nIl titolo \u00e8 di argento 900/1000, il diametro \u00e8 di 37\u00a0mm, il peso \u00e8 di 25 g ed il contorno \u00e8 contraddistinto da tre FERT in incuso tra nodi e rosette.\nTesta piccola (1879) (Ag).\nIl titolo \u00e8 di argento 900/1000, il diametro \u00e8 di 37\u00a0mm, il peso \u00e8 di 25 g ed il contorno \u00e8 contraddistinto da tre in incuso tra nodi e rosette.\nVittorio Emanuele III.\nEsistono diverse monete coniate a nome di Vittorio Emanuele III con il valore di 5 lire:\nAquila sabauda (1901).\nIl titolo \u00e8 di argento 900/1000, il diametro \u00e8 di 37\u00a0mm, il peso \u00e8 di 25 g ed il contorno \u00e8 contraddistinto da tre in incuso tra nodi e rosette.\nCinquantenario (1911).\nIl titolo \u00e8 di argento 900/1000, il diametro \u00e8 di 37\u00a0mm, il peso \u00e8 di 25 g ed il contorno \u00e8 contraddistinto da tre in incuso tra nodi e rosette.\nQuadriga briosa (1914).\nIl titolo \u00e8 di argento 900/1000, il diametro \u00e8 di 37\u00a0mm, il peso \u00e8 di 25 g ed il contorno \u00e8 contraddistinto da tre in incuso tra nodi e stellette.\nAquilotto (1926\u20131930).\nFu la prima moneta ad essere coniata nel nuovo peso eroso dall'inflazione bellica, dopo che le precedenti monete erano state tesaurizzate.\nIl titolo \u00e8 di argento 835/1000, il diametro \u00e8 di 23\u00a0mm, il peso \u00e8 di 5 g ed il contorno \u00e8 contraddistinto da tre in incuso tra nodi e rosette.\nFecondit\u00e0 (1936 \u2013 1937).\nIl titolo \u00e8 di argento 835/1000, il diametro \u00e8 di 23\u00a0mm, il peso \u00e8 di 5 g ed il contorno \u00e8 contraddistinto da tre in incuso tra nodi e stellette.\nRepubblica Italiana.\nUva.\nCon il decreto C.P.S. n.298 del 6 settembre 1946, fu autorizzata l'emissione delle monete da 1, 2, 5 e 10 lire. Le monete di questa serie furono coniate in italma, una lega a base alluminio.\nIl decreto, nella descrizione, indicava il millesimo 1946 e di conseguenza furono emessi nuovi decreti per ogni coniazione successiva.\nIl diametro della moneta \u00e8 di 26,7\u00a0mm e il peso di 2,5 grammi.\nQuesta tipologia di monete fu coniata fino al 1950.\nDelfino - timone.\nNel 1951 fu emessa una moneta da 5 lire con al dritto un timone ed al rovescio un delfino con l'indicazione del valore. Pesava 1 g e il diametro era di 20,2\u00a0mm, metallo Italma.\nFu coniata fino all'avvento dell'euro nel 2001, con una pausa tra il 1957 e il 1965 e quelle del 1999, 2000 e 2001 coniate solo per collezionisti."}
{"id": "1060561", "revid": "1428919", "url": "https://it.wikipedia.org/wiki?curid=1060561", "title": "Walter Sisulu", "text": "Biografia.\nSisulu nacque a Engcobo, nel Transkei (oggi provincia di Eastern Cape), in Sudafrica. Frequent\u00f2 una scuola missionaria fino al 1926, e nel 1928 si trasfer\u00ec a Johannesburg, dove svolse molti differenti lavori. Nel 1940 entr\u00f2 nell'ANC, e tre anni dopo fond\u00f2 la Lega Giovanile del movimento insieme a Nelson Mandela e Oliver Tambo. Nel 1944 spos\u00f2 Albertina Sisulu, anch'essa divenuta in seguito personaggio di rilievo nella lotta anti-apartheid. Nel 1949, Sisulu divenne segretario generale dell'ANC, mantenendo l'incarico fino al 1954.\nNel 1953 si rec\u00f2 all'estero come rappresentante dell'ANC, viaggiando in Europa, nell'Unione Sovietica e in Cina. Durante questo viaggio, su richiesta di Mandela, Sisulu cerc\u00f2 di prendere accordi con i cinesi per un eventuale supporto militare all'ANC. In seguito, Sisulu ebbe un ruolo di primo piano nella fondazione dell'ala armata dell'ANC, lo \"Umkhonto we Sizwe\".\nCome tutti i rappresentanti di spicco dell'ANC, Sisulu fu processato e incarcerato pi\u00f9 volte. Nel 1963 pass\u00f2 alla clandestinit\u00e0, ma fu catturato a Rivonia l'11 luglio, e giudicato insieme a Mandela e altri nel celebre Processo Rivonia (1963-1964), ricevendo la condanna all'ergastolo. Scont\u00f2 gran parte della pena nel carcere di Robben Island, insieme a Mandela. Fu rilasciato nel 1989, dopo 26 anni di carcere, in seguito all'inizio dei negoziati fra il governo afrikaner di F. W. de Klerk e l'ANC.\nNel 1992, Sisulu ricevette il premio Isitwalandwe, il pi\u00f9 alto riconoscimento dell'ANC, per il suo contributo fondamentale alla lotta di liberazione del Sudafrica."}
{"id": "1060562", "revid": "1543377", "url": "https://it.wikipedia.org/wiki?curid=1060562", "title": "10 lire", "text": "Regno d'Italia.\nVittorio Emanuele II.\nLa moneta di Re Vittorio Emanuele II al diritto presentava la testa nuda del re volta a sinistra, intorno \"VITTORIO EMANUELE II\" ed in basso la data. Sotto al collo \"Speranza\", l'autore: Filippo Speranza. \nAl rovescio c'era lo stemma sabaudo coronato e con il collare dell'Annunziata e intorno rami di lauro e di quercia. Il valore era posto sotto lo scudo dello stemma. In basso il segno di zecca a sinistra ed il monogramma della Banca d'Italia a destra.\nQueste monete furono coniate solamente a Torino dal 1861 al 1865.\nIl titolo \u00e8 di oro 900/1000, i diametri sono variabili da 18\u00a0mm a 19,5\u00a0mm ed il contorno \u00e8 rigato.\nLe monete, dato il loro diametro non conforme alla legge italiana ed alla Convenzione Monetaria Latina che lo fissava a 19\u00a0mm, a partire dal 1865 vennero ritirate dalla circolazione.\nUmberto I.\nNon vi sono monete da 10 lire nella coniazione a nome di Umberto I.\nVittorio Emanuele III.\nEsistono diverse monete coniate a nome di Vittorio Emanuele III con il valore di 10 lire:\nRepubblica italiana.\nOlivo.\nCon il decreto C.P.S. n.298 del 6 settembre 1946, fu autorizzata l'emissione delle monete da 1, 2, 5 e 10 lire. Le monete di questa serie furono coniate in italma, una lega a base alluminio.\nIl decreto, nella descrizione, indicava il millesimo 1946 e di conseguenza furono emessi nuovi decreti per ogni coniazione successiva.\nIl diametro della moneta \u00e8 di 29 mm e il peso di 3 grammi.\nQuesta tipologia di monete fu coniata fino al 1950.\nSpighe.\nNel 1951 fu emessa una moneta da 10 lire con al dritto un aratro ed al rovescio due spighe di grano con l'indicazione del valore. Pesava 1,6 g e il diametro era di 23,2 mm, metallo Italma.\nFu coniata fino all'avvento dell'euro nel 2001."}
{"id": "1060563", "revid": "1005847", "url": "https://it.wikipedia.org/wiki?curid=1060563", "title": "Suddivisioni del Sudafrica", "text": "Secondo la Costituzione in vigore in Sudafrica, il primo livello della suddivisione amministrativa \u00e8 costituito dalle province (\"Provinces\"), attualmente in numero di 9.\nLe province sono ulteriormente suddivise secondo una articolata gerarchia di municipalit\u00e0 (\"Municipalities\"). Le municipalit\u00e0 di pi\u00f9 alto livello (quelle che sono immediatamente al di sotto delle province nella gerarchia) sono dette distretti (\"Districts\"), e possono contenere una o pi\u00f9 municipalit\u00e0.\nI distretti che contengono un'unica municipalit\u00e0 (e per i quali i due livelli di distretto e municipalit\u00e0 coincidono) vengono detti municipalit\u00e0 metropolitane (\"Metropolitan Municipalities\", MM) o municipalit\u00e0 di classe A; quelli che contengono pi\u00f9 di una municipalit\u00e0, che corrispondono in genere alle aree rurali del paese, sono dette municipalit\u00e0 distrettuali (\"District Municipalities\", MD) o municipalit\u00e0 di classe C.\nLe municipalit\u00e0 contenute all'interno degli MD sono detti municipalit\u00e0 di classe B o municipalit\u00e0 locali (\"Local Municipalities\").\nQuanto sopra descritto pu\u00f2 essere riassunto nel seguente schema:"}
{"id": "1060565", "revid": "1718925", "url": "https://it.wikipedia.org/wiki?curid=1060565", "title": "20 lire", "text": "Le 20 lire sono una moneta della lira italiana coniata dalla fondazione del Regno d'Italia fino al 1999.\nRegno d'Italia.\nVittorio Emanuele II.\nLa moneta di Vittorio Emanuele II al diritto presenta la testa nuda del re volta a sinistra, intorno la scritta \"VITTORIO EMANUELE II\" ed in basso la data. Sotto al collo il nome dell'incisore \"FERRARIS\".\nAl rovescio presenta lo stemma sabaudo coronato e il collare dell'Annunziata e intorno rami di lauro e di quercia e la scritta \"REGNO D'ITALIA\". Il valore \u00e8 posto sotto lo scudo dello stemma. In basso il segno di zecca a sinistra e il monogramma della Banca d'Italia a destra.\nQueste monete furono coniate a Torino (segno di zecca \"T\") dal 1861 al 1870, a Roma (\"R\") dal 1870 al 1878 e a Milano (\"M\") dal 1872 al 1875.\nIl titolo \u00e8 di oro 900/1000, il diametro \u00e8 di 21\u00a0mm, il peso \u00e8 di 6,45\u00a0g ed il contorno \u00e8 rigato.\nNel 1861 con l'inizio del Regno d'Italia furono coniati una modesta quantit\u00e0 di 20 lire Marengo, solo 3.267 esemplari dalla zecca di Torino (\"T\"). Per la modesta quantit\u00e0 di esemplari coniati e l'importanza del periodo storico che vide la nascita del Regno d'Italia, questa moneta \u00e8 considerata rara e di notevole interesse collezionistico.\nUmberto I.\nLa moneta di Umberto I al diritto presenta la testa nuda del re volta a sinistra, intorno \"UMBERTO I - RE D'ITALIA\" ed in basso la data. Sotto al collo il nome dell'autore \"SPERANZA\", Filippo Speranza.\nAl rovescio presenta lo stemma sabaudo coronato e il collare dell'Annunziata e intorno rami di lauro e di quercia. Il valore \u00e8 posto ai lati dello scudo. In basso il segno di zecca (\"R\") a sinistra.\nQueste monete furono coniate a Roma dal 1879 al 1897.\nIl titolo \u00e8 di oro 900/1000, il diametro \u00e8 di 21\u00a0mm, il peso \u00e8 di 6,45\u00a0g ed il contorno \u00e8 rigato.\nVittorio Emanuele III.\nEsistono diverse monete coniate a nome di Vittorio Emanuele III con il valore di 20 lire:\ndiritto: la testa nuda del re volto a sinistra, intorno \"VITTORIO EMANUELE III\". Sotto il collo il nome dell'incisore \"SPERANZA\", Filippo Speranza.\ndiritto: la testa nuda del re volta a sinistra, con il nome dell'autore, \"A.MOTTI\" sotto il collo; attorno \"VITTORIO EMANUELE III RE D'ITALIA\".\nRepubblica italiana.\nQuercia.\nLe monete da L. 20 furono coniate dal 1956 al 1999. Del primo anno di emissione furono rifuse tutte le monete tranne due esemplari, ora al museo della Zecca a Roma.\nLe monete erano in bronzital, una lega di bronzo composta da rame e alluminio e, a partire dal 1968, con l'aggiunta di nichelio.\nIl diritto riporta una testa muliebre coronata di spighe, mentre sul rovescio\nvi \u00e8 un ramo di quercia tra la scritta \"L. 20\" e la data."}
{"id": "1060568", "revid": "682087", "url": "https://it.wikipedia.org/wiki?curid=1060568", "title": "AZT", "text": ""}
{"id": "1060571", "revid": "682087", "url": "https://it.wikipedia.org/wiki?curid=1060571", "title": "Zidovudina", "text": ""}
{"id": "1060575", "revid": "34392", "url": "https://it.wikipedia.org/wiki?curid=1060575", "title": "Hidden Peak", "text": ""}
{"id": "1060576", "revid": "1305772", "url": "https://it.wikipedia.org/wiki?curid=1060576", "title": "Azt (disambigua)", "text": ""}
{"id": "1060577", "revid": "52076", "url": "https://it.wikipedia.org/wiki?curid=1060577", "title": "IPZS", "text": ""}
{"id": "1060581", "revid": "33751", "url": "https://it.wikipedia.org/wiki?curid=1060581", "title": "Luis Nazario da Lima Ronaldo", "text": ""}
{"id": "1060594", "revid": "767487", "url": "https://it.wikipedia.org/wiki?curid=1060594", "title": "Breezy", "text": "Breezy \u00e8 un film del 1973 diretto da Clint Eastwood e interpretato da William Holden.\nTrama.\nFrank Harmon, agente immobiliare divorziato di mezza et\u00e0, concede un passaggio in auto a una \"hippy\" diciassettenne, Edith Alicia Breezeman (Breezy) e la accoglie nella propria casa. Quella che all'inizio sembra essere un'ospitalit\u00e0 di breve durata diventa, invece, di giorni. La giovane si installa nella villa in cui il burbero Frank vive solo, sulle colline di Hollywood.\nDopo poco tempo Breezy dichiara a Frank di essere innamorata di lui. Egli, stupefatto per quanto sta accadendo, manifesta un'iniziale ritrosia poi, travolto dalla freschezza e dall innocenza entusiasta della ragazza cede al sentimento, innamorandosi di lei. Tormentato dalla forte differenza di et\u00e0, suggestionato dai discorsi di un amico coetaneo e dalla disapprovazione velatamente manifestata del proprio ambiente sociale, una sera Frank tronca bruscamente la relazione.\nUn colloquio in ospedale con Betty Tobin, una sua ex rimasta vedova in un casuale incidente, dopo una settimana dalle recenti nozze, gli fa per\u00f2 comprendere come \u00abun minuto felice a volte pu\u00f2 valere tutta una vita\u00bb. Frank va cercare Breezy e il loro idillio riprende, anche se entrambi sono ben consapevoli che prima o poi il loro incredibile legame finir\u00e0 davvero e per sempre.\nEdizioni home video.\nLa Universal Pictures ha pubblicato il DVD nel 2004. Il 19 ottobre 2011 esce il DVD italiano per l'etichetta Cult Media.\nCameo.\nIl regista Clint Eastwood appare nei panni di un uomo appoggiato alla ringhiera nel parco."}
{"id": "1060596", "revid": "1186766", "url": "https://it.wikipedia.org/wiki?curid=1060596", "title": "Axn", "text": ""}
{"id": "1060611", "revid": "243311", "url": "https://it.wikipedia.org/wiki?curid=1060611", "title": "Ortografia milanese classica", "text": "L'ortografia milanese classica (o grafia classica milanese) \u00e8 l'ortografia adoperata per le varianti occidentali del lombardo, in particolare per il dialetto milanese o meneghino, dai maggiori poeti e scrittori della letteratura milanese, quali Carlo Porta, Carlo Maria Maggi, Delio Tessa ecc. Il suo primo utilizzo risale al XVI secolo con Carlo Maria Maggi che per primo introduce in trigramma \"oeu\", mentre autori precedenti, come Bonvesin de la Riva (XIII secolo), utilizzano proprie ortografie latineggianti. Gi\u00e0 nel 1606, Giovanni Ambrogio Biffi con il suo \"Prissian de Milan de la parnonzia milanesa\" aveva tentato una prima codifica, relativa ad esempio alle vocali lunghe e brevi. L'ortografia classica nasce come compromesso tra quella italiana antica e quella francese; la caratteristica che discosta notevolmente questa ortografia dalla pronuncia effettiva \u00e8 il metodo per la distinzione di vocali lunghe e vocali brevi. Al giorno d'oggi, a causa della sua bassa corrispondenza con la dizione e della sua pretesa natura contorta, viene molto frequentemente sostituita, specialmente al di fuori della provincia meneghina, da altri metodi pi\u00f9 semplici e aderenti alla pronuncia, nei quali vengono adottati solitamente i segni \"\u00f6\", \"\u00fc\" e il raddoppiamento delle vocali. L'ortografia classica \u00e8 stata regolarizzata negli anni novanta dal Circolo Filologico Milanese per l'uso moderno. Numerosi autori hanno variato liberamente le regole ortografiche nell'ambito della loro opera.\nPrincipi generali.\nQui di seguito le indicazioni per la scrittura e la lettura in ortografia milanese classica, come rivista dal Circolo Filologico Milanese, con corrispondente pronuncia valida solo per il dialetto milanese o parte del \"macromilanese\".\nAccenti:\nPronuncia delle vocali e dei falsi dittonghi:\nConsonanti:"}
{"id": "1060630", "revid": "121715790", "url": "https://it.wikipedia.org/wiki?curid=1060630", "title": "Lucknow", "text": "Lucknow (in hindi \u0932\u0916\u0928\u090a, in urdu \u0644\u0643\u0647\u0646\u0648, \"Lakhnau\") \u00e8 la capitale dello stato indiano dell'Uttar Pradesh. Ha 2.207.340 abitanti.\nGeografia fisica.\nLa citt\u00e0 \u00e8 situata a 26\u00b0 51' 0 N e 80\u00b0 55' 0 E a un'altitudine di 130 . Si trova al centro dello stato dell'Uttar Pradesh, di cui \u00e8 capitale, ed \u00e8 attraversata dal fiume Gomti. \u00c8 500\u00a0km a sud-est della capitale dell'Unione indiana, Nuova Delhi.\nStoria.\nPer quasi ottantaquattro anni (dal 1394 al 1478), Awadh fece parte del Sultanato Sharqi di Jaunpur. L'Imperatore mughal Hum\u0101y\u016bn la inglob\u00f2 nel suo impero nel 1555 circa. L'Imperatore Jah\u0101ng\u012br (1569\u20131627) assicur\u00f2 feudi in Awadh alla sua aristocrazia pi\u00f9 fedele. Lo \"Shaykh\" \u02bfAbd al-Ra\u1e25\u012bm in seguito edific\u00f2 il Machchi Bhawan sulle sue propriet\u00e0. Esso divenne pi\u00f9 tardi la sede dei suoi successori che governarono la regione: gli \"Shaykhz\u0101de\" (lett. \"Figli degli Shaykh\").\nI \"Naww\u0101b\" (da cui deriva il termine \"nababbo\") di Lucknow, in realt\u00e0 \"Naww\u0101b\" di Awadh, assunsero la loro titolatura dopo il governo del terzo \"Naww\u0101b\", quando Lucknow divenne la loro capitale. La citt\u00e0 divenne la capitale culturale dell'intera India settentrionale e i suoi \"Naww\u0101b\", presto ricordati per il loro raffinato e originale modo di vivere, divennero generosi patroni delle arti. Sotto il loro governo, fiorirono musica e danza, ed ebbe luogo la costruzione di numerosi monumenti. Di quelli che esistono ancora oggi si ricordano come esempi degni di nota il Bara Imambara, il Chota Imambara e la Rumi Darwaza. Uno dei retaggi sopravvissuti dei \"Naww\u0101b\" \u00e8 lo stile sincretistico hindo\u2013musulmano, meglio noto come \"Ganga-Jamuni tehzib\".\nFino al 1719, la suddivisione amministrativa, chiamata \"subah\", di Awadh fu una provincia dell'Impero Mughal, amministrata da un Governatore nominato dall'Imperatore. L'avventuriero persiano Sa\u02bf\u0101dat Kh\u0101n, famoso anche come \"Burh\u0101n al-Mulk\" (Vulcano del Potere), fu nominato \"Ni\u1e93\u0101m\" di Awadh nel 1722 e fiss\u00f2 la propria corte a Fay\u017c\u0101b\u0101d, presso Lucknow.\nIl terzo \"Naww\u0101b\", Shuj\u0101\u02bf al-Dawla (r. 1753\u20131775), dovette piegarsi alle forze britanniche dopo aver aiutato il fuggitivo \"Naww\u0101b\" del Bengala, M\u012br Q\u0101sim. Nettamente sconfitto nella Battaglia di Buxar dalla Compagnia britannica delle Indie orientali, fu obbligato a pagare pesanti indennizzi e a cedere parti del suo territorio. La capitale di Awadh, Lucknow, crebbe d'importanza allorch\u00e9 Asaf-ud-Daula, il quarto \"Naww\u0101b\", vi trasfer\u00ec la sua corte da Fay\u017c\u0101b\u0101d nel 1775. La Compagnia britannica delle Indie orientali nomin\u00f2 un suo Residente (ambasciatore) nel 1773 e ai primi del XIX secolo assunse il controllo di ulteriori territori dello Stato. Fu per\u00f2 scoraggiata dal conquistare completamente l'Awadh e dovette fronteggiare l'Impero Maratha e ci\u00f2 che rimaneva dell'Impero Mughal. Nel 1798, il quinto \"Naww\u0101b\", Waz\u012br \u02bfAl\u012b Kh\u0101n, si alien\u00f2 la simpatia del popolo e dei britannici e fu quindi obbligato ad abdicare. \nI britannici aiutarono quindi Sa\u02bf\u0101dat \u02bfAl\u012b Kh\u0101n a salire sul trono. Questi fu un sovrano-fantoccio, e in un trattato del 1801, consegn\u00f2 una larga parte dell'Awadh alla Compagnia delle Indie orientali, consentendo anche di scioglierne le forze armate in favore di un pi\u00f9 corposo esercito controllato dai britannici. Il trattato rese lo Stato dell'Awadh vassallo della Compagnia, malgrado nominalmente esso seguitasse a far parte dell'Impero Mughal fino al 1819. Il trattato del 1801 permise alla Compagnia di mettere le mani sul ricco tesoro dell'Awadh, disponendone a suo totale piacimento. Da met\u00e0 del XIX secolo il Regno Unito pretese il controllo diretto di Awadh.\nNel 1856, la Compagnia delle Indie spost\u00f2 le sue truppe alla frontiera dell'Awadh e annett\u00e9 lo Stato, con la scusa della sua cattiva amministrazione. Awadh fu affidato al comando di un Commissario Capo, Sir Henry Montgomery Lawrence. Wajid 'Ali Shah, che era il \"Naww\u0101b\" dell'epoca, fu incarcerato e quindi esiliato dalla Compagnia delle Indie orientali a Calcutta. \nNei successivi moti del 1857, il figlio quattordicenne Birjis Qadra, la cui madre era Begum Hazrat Mahal, fu incoronato nuovo sovrano. A seguito delle repressione dei moti indipendentistici, Begum Hazrat Mahal e altri capi dell'insurrezione chiesero asilo politico in Nepal.\nLucknow fu uno dei principali centri dell'insurrezione indipendentistica contro il dominio britannico e partecip\u00f2 attivamente ai Moti, mettendosi in mostra come un importante citt\u00e0 strategica dell'India settentrionale. Durante i Moti (noti in India come Prima guerra d'indipendenza indiana e nella maggior parte della letteratura anglosassone ancora come \"Indian Mutiny\", o \"Ammutinamento dei Sepoy\"), la maggior parte delle truppe reclutate dalla Compagnia riguard\u00f2 la popolazione e la nobilt\u00e0 dell'Awadh. Gli insorti presero il controllo dello Stato e i britannici furono costretti a un impegnativo e cruento sforzo bellico per riprendere il controllo dell'Awadh. Durante tale periodo la guarnigione di stanza nella Residenza di Lucknow fu assediata dalle forze indiane in quello che sar\u00e0 poi noto come Assedio di Lucknow. \nCon la sconfitta dell'insurrezione, Awadh (o Oudh) torn\u00f2 sotto il pieno controllo britannico. \nIl \"Movimento Khilafat\" (del califfato) ebbe una base attiva a Lucknow, in funzione anti-britannica. Nel 1901, dopo essere rimasta capitale dell'Awadh dal 1775, Lucknow, che aveva allora una popolazione di abitanti, entr\u00f2 a far parte delle neo-costituite Province Unite di Agra e Oudh. Nel 1920, la sede governativa delle Province britanniche si spost\u00f2 da Allahabad a Lucknow e dopo l'indipendenza indiana del 1947 quei territori furono riorganizzati nello Stato federato dell'Uttar Pradesh, con Lucknow loro capitale.\nSociet\u00e0.\nEvoluzione demografica.\nAl censimento del 2001 la popolazione di Lucknow assommava a 2.207.340 persone, delle quali 1.165.932 maschi e 1.041.408 femmine. I bambini di et\u00e0 inferiore o uguale ai sei anni assommavano a 258.406, dei quali 135.856 maschi e 122.550 femmine. Infine, coloro che erano in grado di saper almeno leggere e scrivere erano 1.514.827, dei quali 847.041 maschi e 667.786 femmine.\nTrasporti.\nLa metropolitana di Lucknow.\nLa metropolitana di Lucknow \u00e8 un sistema di trasporto rapido inaugurato il 6 settembre 2017. Il sistema di metropolitana di Lucknow \u00e8 il sistema di metropolitana costruito pi\u00f9 rapidamente al mondo. Il progetto venne approvato dal primo ministro dell'epoca Akkhilesh Yadav nel febbraio 2014, i lavori sono iniziati il 27 settembre 2014 e si \u00e8 conclusa dopo solo 36 mesi.\n\u00c8 divisa in due corridoi: con il corridoio nord-sud che collega Munshipulia all'aeroporto internazionale CCS e il corridoio est-ovest che collega la stazione ferroviaria di Charbagh a Vasant Kunj. Questo ad oggi \u00e8 il sistema di trasporto pubblico pi\u00f9 costoso dello stato, e fornisce un rapido mezzo di trasporto di massa per decongestionare il traffico sulle strade cittadine."}
{"id": "1060649", "revid": "21880", "url": "https://it.wikipedia.org/wiki?curid=1060649", "title": "Pecari wagneri", "text": ""}
{"id": "1060657", "revid": "48479", "url": "https://it.wikipedia.org/wiki?curid=1060657", "title": "Tempio di Zeus Olimpo", "text": ""}
{"id": "1060658", "revid": "767487", "url": "https://it.wikipedia.org/wiki?curid=1060658", "title": "Oliver Tambo", "text": "Biografia.\nTambo nacque a Mbizana, nel Mpondoland, oggi provincia di Eastern Cape, figlio di Mzimeni e Julia.\nTrascorse la sua infanzia lavorando nella fattoria del padre, insieme al resto della famiglia, acquisendo il forte senso di comunione e di comunit\u00e0, di servizio e sacrificio per il bene comune, propri dei villaggi sudafricani di inizio secolo.\nSu decisione dei genitori, per\u00f2, Oliver inizi\u00f2 a frequentare diverse scuole, dove si rivel\u00f2 volenteroso e brillante. Frequent\u00f2 poi il college St. Peter's a Johannesburg, citt\u00e0 dove si scontr\u00f2 con la durezza della segregazione e del razzismo. Durante questo periodo rimase orfano. Tuttavia, decise di proseguire gli studi e vinse una borsa di studio per frequentare l'Universit\u00e0 di Fort Hare, dove conobbe Nelson Mandela, e si laure\u00f2 in Scienze matematiche e fisiche.\nTerminata l'Universit\u00e0, conobbe Walter Sisulu, nel cui ufficio conobbe persone che successivamente sarebbero diventati esponenti di spicco nella lotta contro l'apartheid (Lembede, Mba, Ngubane e ancora Mandela).\nNel 1944, insieme a Mandela e Walter Sisulu, fu uno dei fondatori della Lega Giovanile dell'ANC. L'opera di Sisulu, Tambo e Mandela contribu\u00ec in modo sostanziale a determinare la linea politica dell'ANC negli anni successivi. Nel 1952 fond\u00f2 con Mandela lo studio legale Tambo e Mandela, a Johannesburg, offrendo assistenza legale a moltissimi africani nel periodo dell'apartheid. Nello stesso periodo divenne segretario generale dell'ANC.\nNel 1956, insieme ad altri compagni, Oliver Tambo venne arrestato con l'accusa di alto tradimento ma, insieme a Luthuli, furono subito prosciolti e continuarono a guidare la lotta, rendendo anche la costituzione dell'ANC pi\u00f9 aperta ed inclusiva dell'accettazione della Freedom Charter.\nSempre nel 1956, Oliver spos\u00f2 Adelaide Frances Thukudu, andarono a vivere a Wattville e, nei quattro anni successivi, ebbero due figli.\nNel 1960, in seguito a una messa al bando decretata dal governo afrikaner, fu mandato in esilio, contribuendo a rafforzare i legami fra l'ANC e numerose organizzazioni e nazioni amiche e simpatizzanti. Infatti, anche lontano dal Sudafrica, fu leader della Missione dell'ANC. \nIn Inghilterra fu soprattutto sua moglie ad occuparsi della gestione economica e privata della famiglia e, nonostante ci\u00f2, trasform\u00f2 la sua casa in un rifugio per i membri dell'ANC costretti a fuggire.\nTra l'altro, fu fra i fondatori del \"South African United Front\", che nel 1961 riusc\u00ec a far espellere il Sudafrica dal Commonwealth come sanzione contro la politica dell'apartheid.\nNel 1967, dopo la morte di Albert John Lutuli, Tambo divenne presidente dell'ANC. Le lotte intestine che ancora perduravano, per\u00f2, costrinsero gli associati a trasferire la sede, che fu ben accolta in Tanzania, dove nel 1969 si tenne la prima conferenza dell'ANC al di fuori del Sudafrica. \nGli anni seguenti furono molto difficili a causa delle tensioni che si generavano all'interno del partito stesso, dove si erano infiltrati degli informatori: le punizioni e le condanne a morte ad essi inflitti preoccuparono Tambo, il quale, per porre rimedio stil\u00f2 una Dichiarazione dei Diritti Umani da non violare. Egli, inoltre, fu molto attento alla condizione delle donne che prendevano parte all'ANC. Si dimostr\u00f2 anche in questo caso saggio e rispettoso, concentrandosi sulla salvaguardia delle differenze di genere. Pose in primo piano i diritti dei bambini e si dichiar\u00f2 formalmente tollerante agli orientamenti sessuali.\nDal 1977 al 1990 fu Presidente dell'African National Congress.\nSi fece portavoce anche della lotta contro l'imprigionamento di bambini: nella conferenza tenutasi ad Harare nel 1987, denunci\u00f2 il \u201cnecklacing\u201d.\nNel 1989 fu colpito da un ictus, ma mantenne la propria posizione come leader del movimento, che guid\u00f2 dall'esilio a Lusaka, in Zambia. Intanto, si ricongiungeva con Nelson Mandela, che era stato liberato, al quale fu affidato il mandato di presidente dell'ANC.\nAll'inizio degli anni novanta, in seguito ai negoziati fra l'ANC e il governo sudafricano, Tambo torn\u00f2 in patria.\nIl 24 aprile 1993, Tambo ebbe un secondo ictus, questa volta fatale.\nFamiglia.\nOliver Reginald Tambo \u00e8 stato sposato con Adelaide Frances Tambo (1929-2007), anch'ella attivista anti-apartheid, dalla quale ha avuto tre figli: Nomatemba, Dali e Tselane.\nAdelaide Frances Tambo.\nAdelaide Frances Thukudu nacque il 18 luglio 1929 a Vereeniging. Frequent\u00f2 la Practising School St Thomas a Johannesburg e la Orlando High. Lavor\u00f2 come infermiera all'Ospedale Generale di Pretoria e nelle case di riposo per anziani a Londra.\nNel 1944 inizi\u00f2 a lavorare per l'ANC come corriere, mentre completava gli studi superiori; nella stessa scuola aveva preso parte ad un circolo di discussione con votazione finale. \nAll'et\u00e0 di 18 anni, Adelaide si iscrisse alla Lega Giovanile dell'ANC, dove fu eletta presidente per il settore George Goch. Anche quando era apprendista infermiera diede inizio ad un settore della lega grazie all'aiuto di donne come Sheila Musi, Mildred Kuzwayo and Nonhle Zokwe.\nIncontr\u00f2 Oliver Tambo ad un meeting del settore cittadino orientale dell'ANC; i due si sposarono nel 1956 (perci\u00f2 il suo cognome divenne Tambo), durante il Treason Trial. Coscienti del fatto che entrambi avrebbero potuto essere arrestati, discussero per il loro coinvolgimento politico cos\u00ec come della possibilit\u00e0 di avere bambini, propendendo per il totale impegno dell'uno in politica, a favore della possibilit\u00e0 dell'altra di occuparsi della gestione del nucleo familiare e degli anziani delle rispettive famiglie di provenienza.\nEbbero tre figli: Nomatemba, Dali e Tselane.\nNel 1960 fu chiesto dall'ANC ai coniugi Tambo di lasciare il Paese e continuare il lavoro di organizzazione al di fuori del Sudafrica una volta sistemati. Adelaide ricominci\u00f2 il lavoro di corriere, stavolta per il proprio marito; nel frattempo a Londra divenne un membro fondatore di Afro-Asian Solidarity Movement e della Pan-African Women's Organisation. Offr\u00ec, inoltre, assistenza alle famiglie i cui figli erano fuggiti dal Sudafrica dopo le insurrezioni del 1976.\nNel 1994 fu eletta per rappresentare l'ANC in Parlamento, sebbene poi rinunci\u00f2 al secondo mandato quinquennale. \nIl suo contributo alla lotta per la liberazione al fianco del marito e il notevole impegno per i progetti comunitari le hanno valso diversi riconoscimenti: il \u201cNoel Foundation Life Award\u201d per aver dato vita e promosso il movimento anti-apartheid in Inghilterra; il primo \u201cOliver Tambo/Johnny Makatini freedom award\u201d nel febbraio 1995; l'\u201cOrdine di Simon of Cyrene\u201d nel luglio 1997, il pi\u00f9 alto merito riconosciuto dalla Chiesa Anglicana del Sudafrica per i laici; nel 2002, l'\u201cOrdine del Baobab\u201d in Oro.\n\u201cMama\u201d Tambo, appellativo con cui era riconosciuta, mor\u00ec il 31 gennaio 2007 nella sua casa di Hyde Park a Johannesburg all'et\u00e0 di 77 anni, per cause ancora sconosciute. Furono celebrati per lei funerali di stato il 10 febbraio 2007, allo stadio di Wattville. Fu seppellita, poi, accanto al marito Oliver Tambo nel cimitero comunale rinominato \u201cTamboville\u201d.\nNomatemba \"Thembi\" Tambo.\nNata il 19 ottobre 1957, Nomatemba \u201cThembi\u201d Tambo \u00e8 la figlia maggiore di Oliver e Adelaide Frances Tambo. La sua formazione \u00e8 ampia e variegata. Infatti, tra i diversi titoli, ha conseguito tre Lauree a Cambridge in Storia, Inglese e Costituzione Inglese, un Gold Diploma in Recitazione alla Royal Academy of Dramatic Arts di Londra, oltre ad essere specializzata in Legge all'Universit\u00e0 di Witwatersrand a Johannesburg e ad aver conseguito il Diploma per la carriera diplomatica.\n\u00c8 stata fondatore/presidente o ha ricoperto incarichi di responsabilit\u00e0, presso aziende che si occupano di sviluppo nell'agricoltura, sviluppo delle risorse, catering e organizzazione eventi. Thembi Tambo \u00e8 un membro fondatore e presidente di Women in Capital Growth (Camera di Commercio femminile), \u00e8 stata designata come collaboratrice editor della rivista Fair Lady Magazine oltre che produttore e presentatrice di alcuni programmi televisivi; ha lavorato alla realizzazione dello \u201cState Theatre's First Freedom Day Celebration\u201d. Inoltre, \u00e8 amministratore fiduciario della Fondazione Oliver &amp; Adelaide Tambo.\nSvolge attivit\u00e0 diplomatica dal 2007, anno in cui ha ricevuto il mandato come Console Generale del Sudafrica a Hong Kong e Macau. Il 10 aprile 2013 \u00e8 divenuta Ambasciatore residente del Sudafrica a Roma, prendendo il posto di Thenjiwe Ethel Mtintso; \u00e8 anche Ambasciatrice non residente per Malta, San Marino e l'Albania. \nDal momento in cui \u00e8 stata nominata Ambasciatore in Italia, numerose sono state le sue visite nei luoghi che hanno segnato la storia delle relazioni dell'Africa australe con l'Italia, esprimendo la volont\u00e0 di consolidare ulteriormente i rapporti.\nIl suo impegno nella comunit\u00e0 sudafricana \u00e8 costituito da molti incarichi in diverse attivit\u00e0 per il sociale: \u00e8 Sostenitrice del Fondo Adelaide Tambo (fondo per anziani), del Fondo We Care (per bambini provenienti da contesti disagiati) e per le Case Avril Elizabeth. Ha contribuito alla raccolta fondi per la Adelaide Tambo School ed il Walkerville Project, per bambini con paralisi cerebrali.\nDali Tambo.\nDali David Thabo Tambo \u00e8 nato il 1\u00ba gennaio 1959. \u00c8 secondo dei tre figli di Oliver e Adelaide Tambo.\nLa sua formazione \u00e8 avvenuta fuori dal Sudafrica, avendo trascorso trent'anni in esilio con la sua famiglia: ha acquisito la Laurea in Affari Internazionali e Scienze Politiche all'Universit\u00e0 di Parigi nel 1981. Ha lavorato in film e televisione nel Regno Unito su/per diverse produzioni. Dopo essere ritornato in Sudafrica nel 1990, Dali ha lanciato la Southern Streams Productions, con il suo primo talk show intitolato \u201cNight Moves\u201d. Ha poi iniziato a lavorare con successo presso le reti SABC, soprattutto nel programma \u201cPeople of the South\u201d, che ha condotto per oltre otto stagioni fino al 2002 e poi di nuovo nel 2012-13. Negli anni di pausa dal programma si \u00e8 dedicato all'industria del turismo, in particolare all'interno del Sudafrica.\nInoltre, \u00e8 fondatore di Artists Against Apartheid.\nIn Italia.\nDurante il periodo di esilio, Oliver Reginald Tambo fu pi\u00f9 volte protagonista di incontri e interventi in diverse citt\u00e0 italiane. In particolare Tambo strinse una relazione consolidata con la citt\u00e0 di Reggio nell'Emilia, formalizzando il 26 giugno 1977 il primo patto di solidariet\u00e0 tra una citt\u00e0 e l'African National Congress.\nLa sua presenza a Reggio Emilia fu fortemente voluta anche durante la \u201cConferenza nazionale di solidariet\u00e0 per l'indipendenza e la sovranit\u00e0 dei popoli dell'Africa australe contro il colonialismo, il razzismo e l'apartheid\u201d, il cui documento conclusivo rappresent\u00f2 l'impegno concreto da parte dell'Italia nell'avviare degli interventi in favore del diritto all'autodeterminazione dei popoli dell'Africa australe: uno fra tutti \u00e8 l'organizzazione di navi della solidariet\u00e0, cariche di migliaia di tonnellate di aiuti per queste popolazioni. Tambo presenzi\u00f2 alla partenza della prima nave da Genova nel 1980.\nInoltre, nel 1989, invit\u00f2 la citt\u00e0 emiliana a coniare le medaglie Isitwalandwe, \"massima onorificenza assegnata dall'African National Congress\".\nNel giugno 2013 - a Reggio Emilia - \u00e8 stato inaugurato il parco della pace \"Oliver Reginald Tambo\"."}
{"id": "1060659", "revid": "1442080", "url": "https://it.wikipedia.org/wiki?curid=1060659", "title": "Discografia dei Run DMC", "text": "Questa che segue \u00e8 la lista di tutti i dischi pubblicati dalla band hip hop Run DMC, dagli esordi fino al 2007."}
{"id": "1060662", "revid": "74801", "url": "https://it.wikipedia.org/wiki?curid=1060662", "title": "Parola (disambigua)", "text": ""}
{"id": "1060665", "revid": "86757", "url": "https://it.wikipedia.org/wiki?curid=1060665", "title": "Ernia Iatale", "text": ""}
{"id": "1060675", "revid": "8080109", "url": "https://it.wikipedia.org/wiki?curid=1060675", "title": "Atolli", "text": ""}
{"id": "1060681", "revid": "125752792", "url": "https://it.wikipedia.org/wiki?curid=1060681", "title": "Metal Rock", "text": "Metal Rock \u00e8 il primo album dei Vanadium, pubblicato nel 1982 con l'etichetta Durium. Dopo la sua uscita il gruppo intraprese il tour omonimo, con l'aggiunta del chitarrista britannico Alvin Lee.\nFormazione.\nAltri membri.\nNota: la formazione sopra indicata \u00e8 quella storica, poi rimasta invariata per tutti gli anni a seguire. Tuttavia, nell'album \"Metal Rock\", suonano anche i seguenti musicisti, vecchi membri non pi\u00f9 facenti parte della band al momento dell'uscita dell'album:"}
{"id": "1060683", "revid": "380654", "url": "https://it.wikipedia.org/wiki?curid=1060683", "title": "Ladies and Gentlemen", "text": "Ladies and Gentlemen \u00e8 il primo singolo tratto da Blood Stained Love Story, quinto album dei Saliva, pubblicato nel 2006. \u00c8 una canzone hard rock, una delle pi\u00f9 \"dure\" dell'album.\nLa canzone ha raggiunto la seconda posizione nella classifica \"US Mainstream Rock\". Il relativo videoclip \u00e8 stato trasmesso per la prima volta il 19 maggio 2007.\n\u00c8 stata la colonna sonora ufficiale di WrestleMania 23, evento in pay-per-view della World Wrestling Entertainment, ed \u00e8 stata utilizzata dal network della NFL nel corso del Super Bowl XLI."}
{"id": "1060687", "revid": "13102", "url": "https://it.wikipedia.org/wiki?curid=1060687", "title": "Lavatoio Pubblico", "text": ""}
{"id": "1060694", "revid": "125962378", "url": "https://it.wikipedia.org/wiki?curid=1060694", "title": "Enrico Brignano", "text": "Biografia.\nNato a Roma nella borgata di Dragona, il padre Antonino era nato in Tunisia ma di origini siciliane, mentre la madre Anna \u00e8 di Palombaro, in provincia di Chieti. Brignano ha frequentato l'Accademia per giovani comici creata da Gigi Proietti. Partecipa come comico e barzellettiere alla prima edizione del programma \"La sai l'ultima?\", in onda su Canale 5. Nel 1992 \u00e8 ospite nella prima edizione del programma televisivo \"Scherzi a parte\" condotto da Teo Teocoli e Gene Gnocchi.\nDal 1998 al 2000 interpreta il ruolo di Giacinto in \"Un medico in famiglia\"; la serie tv gli offre una maggiore visibilit\u00e0 e soprattutto un riconoscimento da parte del pubblico che lo segue anche in teatro; del 1999 \u00e8 il primo spettacolo tutto suo, \"Io per voi un libro aperto\", da Ostia Antica, trasmesso in diretta anche da Mediaset su Canale 5. Nel 2000 gira il suo primo film da regista e protagonista \"Si fa presto a dire amore\" al fianco di Vittoria Belvedere. Inizia l'ascesa nel mondo dello spettacolo grazie alle tourn\u00e9e estive di teatro e cabaret e nel 2001 Carlo Vanzina lo sceglie per il ruolo di Francesco nel film \"South Kensington\" dove recita al fianco di Rupert Everett.\nInterrompe la carriera cinematografica per dedicarsi maggiormente alla sua vera passione, il teatro, e cos\u00ec scrive e interpreta diversi spettacoli prima di tornare nuovamente sul grande schermo al fianco di Vincenzo Salemme e Giorgio Panariello con i quali girer\u00e0 altri film negli anni successivi. Nel 2007 conduce un quiz su Rai 2, dal titolo \"Pyramid\", con Debora Salvalaggio. Dal 2007 al 2011 fa parte del cast dei comici di \"Zelig\". Nel 2008 interpreta una piccola parte nel film \"Asterix alle Olimpiadi\", e insieme a Fiorello e Fabrizio Frizzi, ha partecipato ad un progetto a sfondo benefico per realizzare un centro di supporto ai bambini affetti da gravi patologie e alle loro famiglie.\nNel 2010 interpreta a teatro il ruolo di Rugantino, opera del 1962 di Garinei e Giovannini, ruolo che in passato hanno vestito grandi attori come Nino Manfredi, Toni Ucci, Enrico Montesano, Adriano Celentano e Valerio Mastandrea. Nel 2012 \u00e8 guest-star nella serie televisiva \"I Cesaroni 5\", le cui riprese sono iniziate il 14 luglio 2011. Sempre nello stesso anno \u00e8 ospite nel programma \"Panariello non esiste\" e conduce \"Le Iene\", con Ilary Blasi e Luca Argentero, quest'ultimo sostituito da Alessandro Gassmann e in seguito da Pippo Baudo e Claudio Amendola.\nInoltre \u00e8 una seconda volta ospite (e vittima) a \"Scherzi a parte\", condotto questa volta da Luca Bizzarri e Paolo Kessisoglu. Sabato 28 aprile 2012 ha fatto parte della giuria speciale nel talent show \"Amici di Maria De Filippi\". Grazie al successo ottenuto dal suo primo monologo, sar\u00e0 presente nel programma in tutte le serate successive in veste di comico. Il 19 maggio durante la finale all'Arena di Verona condanna gli assassini dell'attentato alla scuola di Brindisi: \u201cNon siete uomini e non siete nemmeno bestie perch\u00e9 loro queste atrocit\u00e0 non le commettono. Mi auguro che finiate nella caldaia dell'Inferno\u201d.\nIl 17 agosto 2013 riceve a Catanzaro il \"Riccio d'argento\" della 27\u00aa edizione di \"Fatti di musica\" per il nuovo spettacolo \"Il meglio d'Italia\". Sempre nel 2013 viene scelto per doppiare il pupazzo di neve parlante Olaf nel film Disney \"Frozen - Il regno di ghiaccio\". Dal 28 febbraio 2014 conduce per quattro venerd\u00ec il programma su Rai 1 \"Il meglio d'Italia\".\nVita privata.\nNel 2008 sposa la ballerina Bianca Pazzaglia, dalla quale si separa nel 2013.\nDal 2014 \u00e8 fidanzato con l'attrice e conduttrice Flora Canto, da cui ha avuto due figli, Martina, nata l'11 febbraio 2017 e Niccol\u00f2, nato il 18 luglio 2021."}
{"id": "1060698", "revid": "729019", "url": "https://it.wikipedia.org/wiki?curid=1060698", "title": "Althea (azienda)", "text": "Althea Spa \u00e8 un'azienda alimentare italiana fondata dai fratelli Carlo e Amilcare Bertozzi. L'azienda opera a Parma dal 1932.\nStoria dell'azienda.\nNella provincia parmense c'era un'antica tradizione di produzione di concentrato di pomodoro e i fratelli Bertozzi intuirono che le abitudini degli italiani cambiavano pur rimanendo legati alla tradizione: puntarono cos\u00ec alla realizzazione di nuovi prodotti \"pronti all'uso\" come un sugo pronto, di cui fu fatta promozione commerciale su periodici femminili e la marmellata in cubetti. La promozione fu incentrata sulla diffusione di francobolli per collezione, che conquistarono il pubblico dei bambini e di cui, anche a distanza di anni, permane il ricordo anche nella letteratura.\nL'azienda prende il nome dal fiore della \"Althea Officinalis\", che Carlo Bertozzi raccoglier\u00e0 sul terreno dove sorger\u00e0 lo stabilimento di produzione.\nL'azienda venne acquisita a met\u00e0 degli anni sessanta dalla multinazionale Unilever, perdendo il ruolo centrale acquisito nei rispettivi mercati. Nel 1990 una cordata di imprenditori parmigiani riport\u00f2 la propriet\u00e0 in Italia.\nNel 1997 Althea venne acquistata dalla Delfino Spa di Napoli (famiglie Carotenuto e Ricciulli), che tuttora ne possiede la totalit\u00e0 delle quote azionarie. Althea Spa oggi opera nel mercato dei \"condimenti ricettati shelf-stable\". La politica commerciale \u00e8 focalizzata sulla partnership con Retailers e aziende per la fornitura di prodotti a marchio terzi (Private Labels, Copacking e B2B). I mercati di riferimento sono Europa, Stati Uniti, Canada, Australia e Giappone. L'azienda \u00e8 presente sul mercato anche con marchi propri.\nIl 16 ottobre 2014, viene annunciato che il 100% del capitale sociale del Gruppo Pa.fi.al., holding di controllo Althea S.p.a., viene acquistato da La Doria per 65,2 milioni di euro. Insieme a Delfino nel 2013 ha realizzato 71.7 milioni di euro di fatturato (93% tramite prodotti conto terzi e 7% con prodotti a marchio proprio; il 73% del fatturato arriva dal mercato estero), Ebitda di 8.2 milioni di euro, utile di 3.6 milioni, posizione finanziaria netta negativa di 1.9 milioni e 220 dipendenti, stagionali esclusi, tra Parma e Acerra"}
{"id": "1060701", "revid": "642594", "url": "https://it.wikipedia.org/wiki?curid=1060701", "title": "Un'arancia ad orologeria", "text": ""}
{"id": "1060705", "revid": "29244", "url": "https://it.wikipedia.org/wiki?curid=1060705", "title": "Epinephelus guaza", "text": ""}
{"id": "1060720", "revid": "1573940", "url": "https://it.wikipedia.org/wiki?curid=1060720", "title": "Epinephelus marginatus", "text": "La cernia bruna (Epinephelus marginatus ()), \u00e8 un pesce appartenente alla famiglia dei Serranidi.\nDescrizione.\nDi grosse dimensioni, fino a 140-150 centimetri per anche 60 chilogrammi di peso. Molto longeva (anche 50 anni con un'et\u00e0 massima stimata di 61 anni). \u00c8 di colore bruno con macchie pi\u00f9 chiare, tendenzialmente pi\u00f9 scuro negli esemplari pi\u00f9 vecchi; tipiche le macchie chiare attorno l'occhio. Anche le pinne sono di colore bruno scuro, con l'eccezione del margine: negli esemplari giovanili \u00e8 chiaro, caratteristica che si perde nei maschi adulti.\nBiologia.\nComportamento.\nSolitaria, territoriale, piuttosto schiva, anche se \u00e8 documentata una certa curiosit\u00e0 dell'animale.\nRiproduzione.\nIl pesce \u00e8 un ermafrodita proterogino, che diviene maschio intorno ai dodici anni. Gli esemplari di grandi dimensioni sono pertanto tutti di sesso maschile. La riproduzione avviene durante il periodo estivo.\nAlimentazione.\nSi nutre principalmente di molluschi, crostacei e di altri pesci.\nSpecie affini.\nNel Mar Mediterraneo vivono altre specie di \"Epinephelus\" oltre alla \"E. marginatus\" come \"E. aeneus\", \"E. costae\", \"E. caninus\". \"E. marginatus\" si riconosce dalle altre per via del margine della pinna caudale arrotondato in modo convesso, per le strisce chiare laterali sulla testa e per il colore tipicamente marrone, pi\u00f9 grigio nelle altre specie. La famiglia delle cernie mediterranee \u00e8 per\u00f2 completata da altre due specie di cernie di genere differente:\"Polyprion americanus\" e \"Mycteroperca rubra\", note rispettivamente come cernia di fondale e cernia rossa.\nDistribuzione e habitat.\nVive comunemente nel Mar Mediterraneo ad una profondit\u00e0 variabile tra i 10 e i 50 metri (spingendosi fino ai 200), spesso vicino a fondali rocciosi e ricchi di grotte e fenditure. Gli esemplari pi\u00f9 giovani vivono in prossimit\u00e0 della costa. Viene comunque incontrata anche nell'Oceano Atlantico orientale e nell'Oceano Indiano occidentale, nelle isole Britanniche e fino al Mozambico e al Madagascar. Nell'Oceano Atlantico occidentale nel Brasile meridionale e dall'Uruguay all'Argentina.\nConservazione.\nLa Lista rossa IUCN classifica \"Epinephelus marginatus\" come specie vulnerabile."}
{"id": "1060724", "revid": "1919059", "url": "https://it.wikipedia.org/wiki?curid=1060724", "title": "Lodovico Barbiano di Belgiojoso", "text": "Biografia.\nNato da Alberico di Belgiojoso e da Margherita Confalonieri proveniva da un'antica famiglia dell'aristocrazia lombarda. Insieme a Gian Luigi Banfi, Enrico Peressutti e Ernesto Nathan Rogers, con i quali avvert\u00ec affinit\u00e0 culturali e strinse legami di solida amicizia. Trascorse, a partire dal 1927, un periodo di formazione presso la scuola diretta da Gaetano Moretti, indirizzata a un insegnamento tradizionalista dell'architettura, con forte influenza di Camillo Boito, ma segnata anche da un agnosticismo tollerante verso l'architettura moderna europea. Il legame tra i quattro fu sancito, in occasione della laurea, dall'annuncio di un impegno comune, che li port\u00f2 nel 1932 a costituirsi in studio professionale sotto la sigla BBPR.\nL'attivit\u00e0 prima della guerra.\nI BBPR intrapresero subito una vasta attivit\u00e0 professionale, soprattutto tra il 1933 e il 1936, gli anni che precedettero la guerra, ed ebbero presto fortuna con i progetti per i Littoriali e per la Casa del Sabato per gli sposi, oltre che per alcuni scritti pubblicati sulla rivista \"Quadrante\", di cui divennero redattori; in particolare Belgiojoso fu direttore degli \"Atti del sindacato interprovinciale fascista degli architetti\".\nNel 1934 si spos\u00f2 con Carolina Cicogna Mozzoni, dalla quale avr\u00e0 in seguito quattro figli. Nel 1938 insieme ai colleghi dello studio gli venne commissionata la realizzazione del palazzo delle Poste, Telegrafi e Te.Ti nel costruendo quartiere E42 a Roma.\nLa seconda guerra mondiale.\nNel 1940 fu chiamato alle armi e venne presto smobilitato.\nNel 1944-45 fu deportato nel campo di concentramento nazista di Mauthausen, da cui far\u00e0 ritorno a Milano una volta liberato dalle truppe alleate.\nIl racconto del suo internamento nel campo di Gusen a Mauthausen fu pubblicato nel suo libro \"Notte, Nebbia, racconto di Gusen\", Guanda, Milano, 1996 e ripubblicato da Hoepli nel 2009.\nI disegni sono stati pubblicati nel catalogo della mostra \"Dal Lager, disegni di Lodovico Belgiojoso\", Edizioni delle Raccolte Storiche del Comune di Milano, 27 gennaio-9 marzo 2008.\nIl grande architetto, per sua disposizione, \u00e8 stato sepolto con il fazzoletto dell\u2019ANED (Associazione Nazionale Ex Deportati Campi Nazisti), caratterizzato dal triangolo rosso, \"ad memoriam\" delle vittime dell\u2019olocausto.\nAttivit\u00e0 accademica.\nNel 1953 consegu\u00ec la libera docenza in Architettura degli Interni presso l'Istituto Universitario di Architettura di Venezia.\nNel 1958 divenne membro della Royal Society of Arts di Londra. Nello stesso anno, a Milano, progett\u00f2 e realizz\u00f2, con Peressutti e Rogers, la Torre Velasca.\nNel 1962 divent\u00f2 presidente della commissione tecnica del Piano Intercomunale Milanese, PIM.\nNel 1963 si trasfer\u00ec alla Facolt\u00e0 di Architettura del Politecnico di Milano in cui consegu\u00ec la Cattedra di Composizione architettonica e divent\u00f2 direttore dell'Istituto di Composizione fino al 1967.\nNel 1988 fu membro della American Institute of Architect.\nPremi.\nNel 1961 la Torre Velasca fu insignita del premio nazionale per un'opera realizzata, assegnato annualmente dall'IN/ARCH.\nNel 1993 egli ebbe il premio Antonio Feltrinelli dell'Accademia Nazionale dei Lincei e numerosi premi letterari per la pubblicazione di raccolte di poesie (tra cui \"Il cervo d'oro\" nel 1960 e il Premio \"Brianza\" nel 1993)."}
{"id": "1060752", "revid": "122210450", "url": "https://it.wikipedia.org/wiki?curid=1060752", "title": "Narsarsuaq", "text": "Narsarsuaq (\"La grande piana\") \u00e8 un villaggio della Groenlandia. Si trova in fondo ad un fiordo che sbocca nel Mare del Labrador, presso Capo Farvel; appartiene al comune di Kujalleq.\nStoria.\nNarsarsuaq fu il pi\u00f9 importante centro dell'isola ai tempi dei Vichinghi, soprattutto per la vicinanza di Brattahl\u00ed\u00f0 dove viveva Erik il Rosso; l'insediamento decadde con la fine della dominazione vichinga nel XV secolo.\nNel 1941 gli Stati Uniti costruirono qui la base di Bluie West One, che continu\u00f2 a crescere finch\u00e9 la Base Aerea Thule non offr\u00ec una migliore copertura: nel 1951 Stati Uniti e Danimarca strinsero un accordo secondo il quale entrambi avrebbero supervisionato la base; nel 1958 gli Americani la abbandonarono. I Danesi la riaprirono nel 1959 e ora serve anche voli internazionali da Islanda e Danimarca e occasionalmente piccoli voli da Goose Bay (Canada) e Reykjav\u00edk."}
{"id": "1060765", "revid": "123748085", "url": "https://it.wikipedia.org/wiki?curid=1060765", "title": "Compagnia della Rancia", "text": "La Compagnia della Rancia \u00e8 una societ\u00e0 di produzione di musical italiana fondata da Saverio Marconi nel 1983.\nNasce a Tolentino e dopo alcuni anni come compagnia teatrale di prosa, solo nel 1988 viene prodotto il primo musical, \"La piccola bottega degli orrori\" (Ashman e Menken), cui segue nel 1990 l'allestimento di \"A Chorus Line\" (Bennet, Kirkwood e Dante), versione italiana di uno dei pi\u00f9 celebrati spettacoli di Broadway.\nLa serie dei musical prosegue nel 1995 con l'allestimento di \"West Side Story\" (Robbins, Bernstein, Sondheim), cui seguono \"Cantando sotto la pioggia\" (1996), \"Grease\" (Jacobs e Casey) nel 1997 (nel quale debutta in teatro Lorella Cuccarini, insieme a Cesare Bocci) e \"Sette spose per sette fratelli\" (1998).\nLa versione italiana di \"Hello, Dolly!\" (1999) ha come interpreti Loretta Goggi e Paolo Ferrari e la versione teatrale del celebre film \"A qualcuno piace caldo\" (2000), ha visto insieme sulla scena di un musical Alessandro Gassmann e Gianmarco Tognazzi, generalmente dediti al teatro di prosa; entrambi sono stati orchestrati da Pino Perris ed Enzo Campagnoli.\nIl 2003 segna l'inizio della collaborazione tra Compagnia della Rancia e Gruppo ForumNet, che si concretizza inizialmente nella coproduzione, insieme alle Edizioni Larus SpA, del musical \"Pinocchio - Il grande musical\" e nella costruzione del Teatro della Luna a Milano; tra gli interpreti troviamo Manuel Frattini, Pietro Pignatelli, Lena Biolcati, Simona Patitucci, Roberto Nencini, Marco Brancato, Mauro Simone, e le musiche sono dei Pooh. Nel 2004, in collaborazione con Samarcanda, viene prodotta una versione minimalista di Pinocchio, esclusiva per i villaggi turistici. Nell'ottobre del 2006 realizza la versione italiana di \"Jesus Christ Superstar\". Nell'estate 2009 la Compagnia della Rancia ha portato il musical Pinocchio a Seoul in Corea e, ad ottobre 2010, a New York, primo musical italiano dopo oltre 40 anni nella Grande Mela.\nLa Compagnia ha realizzato nel 2009-2010 il musical Cats, di Andrew Lloyd Webber e tratto da delle poesie di Thomas Stearns Eliot, uno dei pi\u00f9 grandi successi teatrali di tutti i tempi, per la prima volta in versione italiana, con la regia di Saverio Marconi e le coreografie di Daniel Ezralow."}
{"id": "1060777", "revid": "6066", "url": "https://it.wikipedia.org/wiki?curid=1060777", "title": "Ardesie", "text": ""}
{"id": "1060797", "revid": "1005847", "url": "https://it.wikipedia.org/wiki?curid=1060797", "title": "Giulio Alessio", "text": "Biografia.\nDopo essersi laureato in Giurisprudenza nel 1874, nel 1888 ottenne la cattedra di Scienza delle finanze e di diritto finanziario nell'Universit\u00e0 di Padova.\nDeputato dal 1897, fu sottosegretario alle Finanze nel primo ministero Sonnino (1906), vicepresidente della Camera (1913 - 1919), ministro della Pubblica Istruzione (1920), ministro dell'Industria e Commercio (1920 - 1921), ministro di Grazie e Giustizia (1921), ministro delle Poste e Telegrafi (1920).\nDi origine ebraica, fu deciso avversario del fascismo e prese parte alla secessione dell'Aventino (giugno 1924). Nel novembre del 1924 ader\u00ec all'Unione Nazionale delle forze liberali e democratiche di Giovanni Amendola.\nPerseguitato per le sue posizioni politiche, nel 1928, dopo l'attentato del 12 aprile alla Fiera Campionaria di Milano, contro il re Vittorio Emanuele III, fu arrestato e costretto a lasciare l'insegnamento universitario; continu\u00f2 comunque a studiare e a preparare una grande opera sullo stato italiano che vide la luce poco prima della sua morte.\nFirmatario nel 1925 del \"Manifesto degli intellettuali antifascisti\" redatto da Benedetto Croce in polemica risposta all'analogo e opposto documento di adesione al regime preparato dal filosofo Giovanni Gentile, fu tra i dieci Accademici dei Lincei che nel 1933 si rifiutarono di prestare giuramento al fascismo.\nFece parte della Massoneria.\nOnorificenze.\nFu membro delle seguenti accademie e istituzioni scientifiche:"}
{"id": "1060804", "revid": "29244", "url": "https://it.wikipedia.org/wiki?curid=1060804", "title": "Serranus marginatus", "text": ""}
{"id": "1060806", "revid": "29244", "url": "https://it.wikipedia.org/wiki?curid=1060806", "title": "Epinephelus gigas", "text": ""}
{"id": "1060807", "revid": "29244", "url": "https://it.wikipedia.org/wiki?curid=1060807", "title": "Cernia bruna", "text": ""}
{"id": "1060829", "revid": "1013865", "url": "https://it.wikipedia.org/wiki?curid=1060829", "title": "Luba (Guinea Equatoriale)", "text": "Luba (7.739 ab.) \u00e8 la seconda citt\u00e0 pi\u00f9 grande dell'isola di Bioko (Guinea Equatoriale) dopo Malabo (capitale del paese). Si trova sul versante ovest dell'isola ed \u00e8 situata in prossimit\u00e0 di alcuni picchi vulcanici. Sono attrazioni turistiche le sue spiagge e per il suo ospedale in stile coloniale.\nLa citt\u00e0 possiede un porto abbastanza importante ed \u00e8 collegata a Malabo da una strada percorribile in un'ora e mezzo di automobile."}
{"id": "1060852", "revid": "227211", "url": "https://it.wikipedia.org/wiki?curid=1060852", "title": "Costanti di Stieltjes", "text": "In matematica, le costanti di Stieltjes formula_1 sono i coefficienti che compaiono nell'espansione in serie di Laurent della funzione zeta di Riemann:\nLa costante formula_3 \u00e8 pi\u00f9 nota come costante di Eulero-Mascheroni.\nRappresentazioni.\nLe costanti di Stieltjes sono date dal limite\nnel caso formula_5, nella prima sommatoria compare formula_6, che si pone uguale a 1.\nLa formula di Cauchy fornisce una rappresentazione integrale\nAltre rappresentazioni in termini di serie e integrali compaiono nei lavori di Jensen, Franel, Hermite, Hardy, Ramanujan, Ainsworth, Howell, Coppo, Connon, Coffey, Choi, Blagouchine e altri autori. In particolare, la formula integrale di Jensen-Franel, spesso attribuita erroneamente a Ainsworth e Howell, afferma che\ndove formula_9 \u00e8 la delta di Kronecker. Inoltre, si hanno le seguenti identit\u00e0\nPer quanto riguarda le rappresentazioni in serie, nel 1912 Hardy trov\u00f2 la seguente serie in cui compare la parte intera di un logaritmo,\nIsrailov scopr\u00ec una serie semiconvergente in termini dei numeri di Bernoulli formula_13\nConnon, Blagouchine e Coppo fornirono invece molte serie che coinvolgono i coefficienti binomiali\ndove formula_16 sono i coefficienti di Gregory, anche conosciuti come numeri logaritmici reciproci (formula_17, formula_18, formula_19, formula_20... ).\nOloa e Tauraso mostrarono che certe serie con i numeri armonici conducono alle costanti di Stieltjes\nBlagouchine ottenne una serie lentamente convergente in cui compaiono i numeri di Stirling del primo tipo senza segno\nformula_22\ninsieme a una serie semiconvergente con solo termini razionali\ndove formula_25. In particolare, la serie per la prima costante di Stieltjes ha una forma sorprendentemente semplice\ndove formula_27 \u00e8 l'formula_28-esimo numero armonico.\nDelle serie molto pi\u00f9 complicate sono fornite negli scritti di Lehmer, Liang, Todd, Lavrik, Israilov, Stankus, Keiper, Nan-You, Williams, Coffey.\nStime e andamento asintotico.\nLe costanti di Stieltjes in valore assoluto soddisfano il seguente maggiorante\nscoperto da Berndt nel 1972. Migliori stime in termini di funzioni elementari furono ottenute da Lavrik\ne da Israilov\ncon formula_32 e formula_33, formula_34...; da Nan-You e Williams\ne inoltre da Blagouchine\ndove formula_37 sono i numeri di Bernoulli. Infine si ha la seguente stima di Matsuoka\nPer quanto riguarda le stime per mezzo di funzioni non elementari e loro soluzioni, Knessl, Coffey and Fekih-Ahmed ottennero dei risultati abbastanza precisi. Per esempio, Knessl e Coffey fornirono la seguente formula che approssima le costanti di Stieltjes relativamente bene per formula_28 grande. Se formula_40 \u00e8 la soluzione unica di\ncon formula_42, e se formula_43, allora\ndove\nFino a formula_49, l'approssimazione di Knessl-Coffey ha predetto correttamente il segno di formula_1, con la singola eccezione di formula_51.\nValori numerici.\nI primi valori di formula_1 sono:\nPer formula_28 grande, le costanti di Stieltjes crescono rapidamente in valore assoluto, e cambiano segno con uno schema molto complesso.\nSi possono trovare ulteriori informazioni sulla valutazione numerica delle costanti di Stieltjes nei lavori di Keiper, Kreminski, Plouffe e Johansson. L'ultimo autore ha dato i valori delle costanti di Stieltjes fino a formula_54, ciascuna precisa alla 10000\u00aa cifra. I valori numeri si possono trovare anche in LMFDB .\nCostanti di Stieltjes generalizzate.\nInformazioni generali.\nPi\u00f9 in generale, si possono definire le costanti di Stieltjes formula_55 che compaiono nella serie di Laurent della funzione zeta di Hurwitz:\ndove formula_57 \u00e8 un numero complesso con formula_58. Dal momento che la funzione zeta di Hurwitz \u00e8 una generalizzazione della funzione zeta di Riemann, si ha che formula_59. La costante con formula_5 \u00e8 semplicemente la funzione digamma formula_61, mentre non si sa se anche le altre costanti sono riconducibili a una funzione elementare o classica dell'analisi. A ogni modo, esistono numerose rappresentazioni per queste costanti. Per esempio, esiste la seguente rappresentazione asintotica\ndovuta a Berndt e Wilton. L'analoga per le costanti di Stieltjes generalizzate della formula di Jensen-Franel \u00e8 la formula di Hermite\nLe costanti di Stieltjes generalizzate soddisfano la seguente relazione ricorsiva\ncome anche il teorema di moltiplicazione\ndove formula_66 indica il coefficiente binomiale.\nPrima costante di Stieltjes generalizzata.\nLa prima costante di Stieltjes generalizzata possiede un bel numero di propriet\u00e0 notevoli. \ndove formula_68 e formula_28 sono due interi positivi tali che formula_70. Questa formula \u00e8 stata attribuita per lungo tempo a Almkvist e Meurman, che la derivarono negli anni '90. Tuttavia, si \u00e8 recentemente scoperto che l'identit\u00e0, sebbene in una forma leggermente diversa, fu per la prima volta ottenuta da Carl Malmsten nel 1846.\nUna dimostrazione alternativa fu successivamente proposta da Coffey e molti altri autori.\nPer ulteriori dettagli e sommatorie, vedere.\nI valori della prima costante di Stieltjes generalizzata nei punti formula_76, formula_77 e formula_78furono ottenuti indipendentemente da Connon e Blagouchine\nNei punti formula_80, formula_81 e formula_82\nQuesti valori sono stati calcolati da Blagouchine. Sono dovute allo stesso autore anche le seguenti identit\u00e0 \nSeconda costante di Stieltjes generalizzata.\nLa seconda costante di Stieltjes generalizzata \u00e8 molto meno studiata della prima. Similmente alla prima, si possono calcolare i valori di formula_85 con formula_57 razionale e formula_87 attraverso la seguente formula\nUn risultato equivalente fu ottenuto successivamente da Coffey per mezzo di un altro metodo."}
{"id": "1060859", "revid": "580197", "url": "https://it.wikipedia.org/wiki?curid=1060859", "title": "Localit\u00e0 della Groenlandia", "text": "Di seguito \u00e8 fornita una lista di citt\u00e0, villaggi e insediamenti in Groenlandia.\nSono considerate citt\u00e0, in primis il capoluogo Nuuk con 14.501 abitanti, le localit\u00e0 con pi\u00f9 di mille abitanti. Si distinguono gli insediamenti tra \"by\" (paese) e \"bygd\" (insediamento), i primi come sedi municipali e gli altri come sorta di frazioni. Il nome danese delle localit\u00e0 \u00e8 indicato tra parentesi.\nLa prima lista comprende le citt\u00e0, l'altra le localit\u00e0 divise per comune o area non incorporata."}
{"id": "1060883", "revid": "102186444", "url": "https://it.wikipedia.org/wiki?curid=1060883", "title": "Porta della Musa", "text": " \nNel fianco sinistro del Duomo di Sant'Emidio si apre l'ingresso laterale della cattedrale di Ascoli Piceno chiamato La Porta della Musa. \nPoetica denominazione che deriva dall'iscrizione del distico, in latino, che si legge nel blocco di travertino murato vicino alla porta: \nSecondo E. Vittori questa lapide risalirebbe all'XI \u2013 XII secolo, probabilmente spostata in questa facciata laterale da quella principale della chiesa. \nUna tradizione, risalente al tempo in cui in Ascoli si form\u00f2 una scuola di poeti in latino, vorrebbe che la cattedrale fosse stata edificata sullo spazio in cui sorgeva un tempio pagano dedicato alle Muse.\nStudi accurati (Marucchi, Mommsen e De Rossi) comprovano che il Duomo \u00e8 stato costruito utilizzando l'area della Basilica Civile del Foro Romano.\nQuesto ingresso \u00e8 un'opera tardo rinascimentale di difficile attribuzione. \nAlcuni ipotizzano Carlo Crivelli, altri Giuliano da Maiano ed altri ancora Lazzaro di Francesco, ma, quasi sicuramente, \u00e8 opera di un capacissimo, valente ed ignoto lapicida locale. \nFu realizzata durante i lavori di ampliamento della chiesa per munificenza del Vescovo Caffarelli.\nSituata tra la 4\u00b0 e la 5\u00b0 lesena \u00e8 foggiata nello stile rinascimentale adottato nella citt\u00e0, arricchita da decorazioni di frutti composti a festoni che inghirlandano l'arco e scendono con grazia, riuniti a piccoli gruppi, lungo gli stipiti alternandosi alle sole due teste di cherubini presenti. \nLa porta a battenti di legno \u00e8 del maestro ascolano Francesco di Giovanni che oper\u00f2 in citt\u00e0 fino al 1518.\nL'iscrizione: \n\u00e8 scolpita sopra l'imposta ed \u00e8 ripetuta per ben due volte.\nDi notevole pregio e finissima lavorazione si compone di riquadri decorati da formelle con rose e figure zoomorfe intagliate in rilievo.\nLa scalinata e la balaustra in travertino furono aggiunte nel 1841 disegnate dall'ingegnere Gabriele Gabrielli."}
{"id": "1060885", "revid": "289247", "url": "https://it.wikipedia.org/wiki?curid=1060885", "title": "Sunderland FC", "text": ""}
{"id": "1060901", "revid": "1216132", "url": "https://it.wikipedia.org/wiki?curid=1060901", "title": "200 lire", "text": "La moneta italiana da 200 lire \u00e8 stata in corso dal 1977 al 2001.\nRepubblica italiana.\nMontessori.\nNel 1980 venne coniata la prima fra le monete da duecento lire commemorative, con una tiratura di 48.242.728 pezzi. La 200 Lire 1980 FAO dedicata alla Giornata Internazionale della Donna. Su questa moneta da duecento lire al Dritto \u00e8 raffigurato il busto di Maria Montessori con in basso la firma dell\u2019incisore \"Sergio Giandome\"nico, intorno \u00e8 incisa la scritta REPUBBLICA ITALIANA. Mentre al Verso si trova l\u2019immagine di una donna con un bambino che leggono un libro, dietro di loro l\u2019anno 1980. Sullo sfondo sono incisi i meridiani e i paralleli terrestri ed una vanga \u00e8 posta vicino alla donna.\nSono presenti inoltre l\u2019indicazione del valore e le scritte VALORIZZAZIONE DELLA DONNA in alto e FAO in basso.\nFAO-Villa Lubin.\nConiata in occasione della prima giornata mondiale dell'alimentazione (16 ottobre 1981). Sul retro \u00e8 raffigurata Villa Lubin, gi\u00e0 sede dell'Istituto internazionale di agricoltura (IIA), precursore dell'Organizzazione delle Nazioni Unite per l'alimentazione e l'agricoltura (FAO) ed attuale sede del Consiglio nazionale dell'economia e del lavoro (CNEL).\nArsenale Militare Marittimo di Taranto.\nBisogna attendere il 1989 per trovare una nuova moneta da 200 lire commemorativa in bronzital. La 200 Lire 1989 Arsenale di Taranto viene emessa in occasione del Primo centenario dell\u2019Arsenale navale di Taranto. Al Verso di questa moneta da 200 lire italiana invece \u00e8 rappresentato il veliero \u201cAmerigo Vespuc\"ci\"\u201d e gli edifici dell\u2019Arsenale di Taranto. Sopra il disegno ci sono le date 1889-1989 e sull\u2019esterno la scritta CENTENARIO DELL\u2019ARSENALE MILITARE MARITTIMO DI TARANTO.\nConsiglio di stato.\nNel 1990, in occasione del centenario della IV sezione del Consiglio di Stato, viene emessa una nuova moneta commemorativa da duecento lire in bronzital. Al Verso c\u2019\u00e8 incisa la sede del Consiglio di Stato, Palazzo Spada e le scritte CONSIGLIO DI STATO in alto, IV SEZIONE e 1890-1990 al centro sopra il tetto del palazzo, L. 200 in basso al centro con sopra la R della Zecca di Roma e sotto la firma dell\u2019incisore \"DRIUTTI.\""}
{"id": "1060902", "revid": "1444886", "url": "https://it.wikipedia.org/wiki?curid=1060902", "title": "500 lire (moneta)", "text": "Le monete da 500 lire italiane sono state coniate dal 1958 al 1967 e dal 1982 fino al 2001, anno in cui la lira italiana \u00e8 stata sostituita dall'euro. Negli anni sono state coniate monete d'argento (1958-1967) e monete bimetalliche (1982-2001).\nOltre alle monete normalmente in circolazione sono state coniate anche molte monete in argento, emesse appositamente per i collezionisti.\nArgento.\nLe repubblica italiana ha emesso tramite la zecca di Roma monete d'argento da 500 lire a partire dal 1958 e fino al 1967.\nI tipi emessi sono stati tre, normalmente denominati \"Caravelle\", \"Unit\u00e0 d'Italia\" e \"Dante\".\nTutte queste monete d'argento hanno un diametro di 29,3\u00a0mm, uno spessore di 1,9\u00a0mm ed un peso di e il titolo \u00e8 di 835/1000.\nDopo il 1967 il costo delle monete d'argento e la presenza di fenomeni di tesaurizzazione, sconsigli\u00f2 il proseguimento di questo tipo di coniazione che termin\u00f2.\nMonete d'argento del tipo \"Caravelle\" e con molti altri tipi furono comunque coniate appositamente per il mercato dei collezionisti e vendute dalla zecca a prezzo maggiore di quello nominale.\nCaravelle.\nLa moneta fu coniata dal 1958 al 1967.\nIl busto femminile al dritto \u00e8 di stile rinascimentale e i 19 stemmi sono quelli della citt\u00e0 capoluogo regionale dell'epoca (Genova, Torino, Aosta, Milano, Trento, Venezia, Trieste e Udine, Bologna, Firenze, Ancona, Perugia, Roma, L'Aquila, Napoli, Bari, Potenza, Catanzaro, Palermo, Cagliari). In basso \u00e8 la legenda , il nome dell'autore, Pietro Giampaoli.\nAl rovescio sono raffigurate le tre caravelle in navigazione verso destra, intorno \"\" in basso sono riportati il valore e il segno di zecca (R).\nLa prova di questa moneta, tirata in 1004 copie nel 1957, ha le bandiere erroneamente controvento. Si tratta di una delle monete pi\u00f9 ricercate dai collezionisti e il suo valore va dai 3.000 ai 12.000 euro, a seconda dello stato di conservazione.\nLa moneta fu in circolazione fino al 1967. Dopo questa data le monete furono coniate solo per le confezioni destinate ai collezionisti che la zecca mette in vendita annualmente.\nCentenario unit\u00e0 d'Italia.\nNel 1961, in occasione del Centenario dell'Unit\u00e0 d'Italia, \u00e8 stata emessa una moneta commemorativa da 500 lire con le medesime caratteristiche tecniche del 500 lire \"Caravelle\". In realt\u00e0, pur conservando il millesimo 1961, esse furono coniate anche nel 1962 e 1963, per questo motivo nel '62 e '63 non furono coniate le ordinarie 500 lire \"Caravelle\".\nAl diritto \u00e8 raffigurata l'Italia seduta su un capitello. Nella mano destra, protesa in avanti, un ramo d'ulivo, nella mano sinistra, un elmo. In giro \"\" ai lati di una stella. Nell'esergo la legenda , l'autore, Guido Veroi.\nAl rovescio una quadriga veloce, volta a sinistra. In alto 1861 e in basso 1961, il valore e il segno di zecca (R).\nNel contorno \u00e8 presente la legenda \"\" in rilievo\nLa tiratura complessiva \u00e8 stata di 27.120.000 esemplari\nDante Alighieri.\nNel 1965, in occasione del 7\u00ba Centenario della nascita di Dante Alighieri, \u00e8 stata emessa una moneta commemorativa da 500 lire, sempre con le medesime caratteristiche tecniche del 500 lire \"Caravelle\". A differenza del 500 lire del Centenario dell'Unit\u00e0, questa moneta \u00e8 circolata parallelamente al \"Caravelle\", che per quel millesimo non \u00e8 quindi stato sospeso.\nGli esemplari di prova, che recano tale dicitura al rovescio, sono stati donati ai dipendenti della Zecca.\nAl diritto \u00e8 raffigurato il ritratto di Dante Alighieri. In giro \"\" ai lati di una stella. Sotto, le firme del modellista , e dell'incisore, .\nAl rovescio \u00e8 presente un'allegoria della Divina Commedia, a destra il segno di zecca (R), in esergo indicazione del valore e, pi\u00f9 in basso, la data.\nNel contorno \u00e8 presente la legenda \"\" in rilievo.\nLa tiratura complessiva \u00e8 stata di 5.000.000 esemplari\nMonete in oro.\nNon esistono emissioni ufficiali in oro. Tuttavia alcune ditte private, anche in collaborazione con l'Istituto Poligrafico dello Stato, hanno prodotto versioni in oro delle 500 lire. Esse, pur presentando un valore facciale non sono da considerarsi monete, ma piuttosto medaglie, poich\u00e9 non sono emissioni ufficiali dello Stato.\nMonete bimetalliche.\nDal 1982 la zecca inizia a coniare una nuova moneta bimetallica da 500 lire. L'interno \u00e8 in bronzo (bronzital) mentre l'esterno \u00e8 in acciaio (acmonital). Il diametro \u00e8 di 25,8\u00a0mm e il peso di 6,8 grammi.\nAl dritto \u00e8 raffigurata la Repubblica, rappresentata da una testa femminile: alle tempie ci sono delle ali che rappresentano l'intelligenza e la libert\u00e0. Sotto c'\u00e8 la legenda (l'autore Laura Cretara). Intorno \u00e8 presente una stella e la legenda .\nAl rovescio \u00e8 raffigurata la piazza del Quirinale, con il palazzo e le statue dei Dioscuri. In basso simbolo di zecca (\"R\") e data. Intorno spiga di grano e rami di olivo. Nel giro in basso valore e in alto valore in alfabeto Braille.\nOltre a questa moneta sono state emesse negli anni alcune monete commemorative:"}
{"id": "1060903", "revid": "160832", "url": "https://it.wikipedia.org/wiki?curid=1060903", "title": "Alghero", "text": "Alghero (: ; \"l'Alguer\" in catalano, ; \"s'Alighera\" in sardo) \u00e8 un comune italiano di abitanti, costitutivo della rete metropolitana del Nord Sardegna in provincia di Sassari, in Sardegna. \u00c8 conosciuta anche come la \"Barceloneta sarda\", ovvero \"la piccola Barcellona\": la citt\u00e0 ha infatti conservato l'uso del catalano, di cui \u00e8 un'isola linguistica e il 22,4% dei suoi abitanti lo parla nella variante algherese, riconosciuta dalla Repubblica Italiana art. 6 della Costituzione e legge n.482/99 e dalla Regione Sardegna come lingua minoritaria. Tale lingua sta ricevendo tutela attraverso programmi di insegnamento e di utilizzo ufficiale all'interno del territorio comunale. Ad Alghero ha inoltre sede istituzionale una delegazione della Generalitat de Catalunya, il governo regionale della Catalogna.\nLa citt\u00e0, una delle principali della Sardegna e quinta della regione per numero di abitanti, \u00e8 una delle porte di accesso all'Isola, grazie all'aeroporto che sorge nelle vicinanze di Fertilia. \u00c8 il capoluogo della Riviera del Corallo, nome che deriva dal fatto che nelle acque della sua rada \u00e8 presente la pi\u00f9 grande quantit\u00e0 del prezioso corallo rosso della qualit\u00e0 pi\u00f9 pregiata, pescato da corallari subacquei, attivit\u00e0 che con la lavorazione e la vendita, da secoli ha avuto una grande importanza di carattere economico e culturale, tanto che un ramo di corallo \u00e8 inserito nello stemma della citt\u00e0.\nAlghero \u00e8 la terza citt\u00e0 universitaria della Sardegna dopo Sassari e Cagliari, con la sede del Dipartimento di Architettura, Design e Urbanistica dell'Universit\u00e0 degli Studi di Sassari. \u00c8 sede anche della Scuola per stranieri di lingua e cultura italiana di Alghero.\nGeografia fisica.\nTerritorio.\nAlghero \u00e8 situata nella parte nord-occidentale della Sardegna, all'interno dell'omonima rada. La maggior parte del territorio a nord dell'area urbana \u00e8 occupato dalla pianura della Nurra. Nell'estrema frangia a nord-ovest si ergono i sistemi carsici di Capo Caccia, Punta Giglio e Monte Doglia. Procedendo a sud della citt\u00e0 si osserva un territorio formato per lo pi\u00f9 da vulcaniti che vanno a formare gli altopiani di Villanova Monteleone e Bosa, dall'ultimo del quale hanno origine alcuni corsi d'acqua che hanno favorito l'agricoltura.\nClima.\nIl clima mediterraneo di Alghero \u00e8 sicuramente mite per la presenza del mare che soprattutto in inverno ne mitiga le temperature. A nord della citt\u00e0 sono presenti anche due osservatori meteorologici, dove vengono effettuate previsioni a breve e medio termine per l'intera parte settentrionale della Sardegna; viene inoltre rilevata ora per ora la situazione meteo ed inviata ai principali organi d'informazione nazionali e regionali (Teletext, Radio, TV, altri centri meteo).Dal punto di vista legislativo il comune di Alghero ricade nella fascia climatica C in quanto i gradi giorno della citt\u00e0 sono 1001, dunque limite massimo consentito per l'accensione dei riscaldamenti \u00e8 di 10 ore giornaliere dal 15 novembre al 31 marzo.\nRispetto alla stazione di Alghero Fertilia il clima della citt\u00e0 catalana risulta leggermente pi\u00f9 caldo. Ecco i dati presi dal sito dell'ENEA\nOrigini del nome.\nIl nome della citt\u00e0 ha derivazioni incerte, ma l'ipotesi pi\u00f9 accreditata \u00e8 che provenga da \"Aleguerium\" (alga), per la notevole quantit\u00e0 di Posidonia Oceanica che si deposita sul suo litorale sabbioso.\nCos\u00ec scriveva Alberto Ferrero Della Marmora nel 1839:\nRisulta invece destituita di qualsiasi fondamento un'altra tesi che suppone l'origine dall'arabo \"alg\u00e8r\" e dalla sua similitudine con Algeri, capitale dell'Algeria, fatta risalire al fatto che i pirati musulmani (che avevano in Algeri una loro roccaforte) storicamente hanno frequentato anche le coste della Sardegna con frequenti incursioni e scorrerie, durate fino alla fine del Settecento.\nInfatti i saraceni, nonostante i molti tentativi, non sono mai riusciti ad insediarsi in Sardegna.\nNon \u00e8 da scartare un'altra etimologia che ne accosta il nome al termine sardo \"aliga\", ossia spazzatura, con riferimento proprio all'odore delle alghe marcescenti.\nL'etimologia del sardo \"aliga\" \u00e8 tuttavia la stessa di quella di Alghero, come indicato dal DES (Dizionario etimologico sardo) di Max Leopold Wagner, quindi \u00e8 pi\u00f9 probabile una comune derivazione del due termini dal nome dato alle alghe.\nStoria.\nEpoca antica.\nIl territorio di Alghero inizia la sua storia durante il neolitico.\nLa Grotta Verde, grotta sommersa sul promontorio di Capo Caccia, \u00e8 stata oggetto di frequentazione a partire dal neolitico antico (VI-V millennio a.C.): le ceramiche rinvenute appartengono alla facies locale detta di \"Filestru-Grotta Verde\", con vasi globulari o piriformi con fondo convesso e con decorazione impressa, in parte del tipo cardiale. Altri frammenti ceramici appartengono alla cultura di Bonu Ighinu, del neolitico medio (V-IV millennio a.C.).\nPer la fase del neolitico recente (3500 a.C.-2700 a.C.) sono presenti tombe sotterranee come le \"domus de janas\" in gruppi o in necropoli, tra cui la necropoli di Anghelu Ruju, appartenenti alla cultura di Ozieri.\nI numerosi ritrovamenti (vasi, statuette di dea madre, armi, vaghi di collana ed altro ancora) permettono di ascrivere la necropoli al Neolitico finale (cultura di Ozieri 3200-2800 a.C.) e attestano il suo utilizzo fino nell'et\u00e0 del Rame e del Bronzo (culture di Abealzu-Filigosa, di Monte Claro, del vaso campaniforme e in seguito alla cultura di Bonnanaro dell'et\u00e0 del bronzo antica c.1800-1600 a.C.), a cui appartiene la sepoltura di monte San Giuliano.\nNell'et\u00e0 nuragica il territorio algherese \u00e8 intensamente popolato con 90 nuraghi individuati (densit\u00e0 di 0,40 per km\u00b2), circa un terzo dei quali ormai scomparsi. La maggior parte sono a singola torre e tutti sono costruiti in pietra locale, come calcare, arenaria e trachite. Sono inoltre presenti diversi villaggi, per la maggior parte collegati ai nuraghi, dove sono state rinvenute ceramiche protocorinzie e fenicie, a testimonianza dei rapporti commerciali intrattenuti con le altre regioni mediterranee. Per le sepolture sono invece scarse le tombe dei giganti, solo cinque forse a seguito del riutilizzo delle pi\u00f9 antiche \"Domus de Janas\". A questa fase appartengono le necropoli ipogeiche di necropoli di Santu Pedru e la prosecuzione di quella di Anghelu Ruju, e i villaggi nuragici di Palmavera e di Sant'Imbenia.\nLa presenza fenicia \u00e8 scarsa, legata alla necropoli punico-romana di Sant'Imbenia, come in tutto il nord della Sardegna e in et\u00e0 romana la vita continua senza apparente soluzione di continuit\u00e0. Alcune ville rustiche sono testimoniate in prossimit\u00e0 dei nuraghi, come la villa romana di Santa Imbenia. Ex-voto di epoca romana e vasche in opera cementizia attestano la continuazione del culto presso un pozzo sacro nuragico in localit\u00e0 \"La Purissima\". Il ponte romano di Fertilia sul canale che unisce lo stagno di Calich al mare, in origine a 24 arcate, collegava il Ninpheus Portus con la stazione romana di Carbia e venne ristrutturato in epoca medievale.\nNel 2007, alle pendici di monte Carru, collina adiacente alla localit\u00e0 La Purissima, \u00e8 venuta alla luce una necropoli con oltre 400 tombe databili tra il periodo repubblicano ed imperiale.\nEpoca medievale e moderna.\nLa nascita dell'odierna citt\u00e0 di Alghero viene tradizionalmente fatta risalire ai primi del XII secolo, quando alla nobile famiglia genovese dei Doria venne concesso di fondarne il primo nucleo storico nella costa sguarnita della curatoria di Nulauro nel Giudicato di Torres. \u00c8 incerto se fosse presente qualche insediamento precedente, magari legato alle vicende delle incursioni saracene. Secondo alcuni studiosi, tra cui l'archeologo dell'Universit\u00e0 di Sassari Marco Milanese, la fondazione della citt\u00e0 da parte dei Doria sarebbe tuttavia da postdatare di circa 150 anni, intorno alla met\u00e0 del XIII secolo.\nLa posizione strategica e la presenza di una ricca falda acquifera, testimoniata dai pozzi ancora presenti in alcune case, permise la crescita della citt\u00e0 e ne accrebbe l'importanza strategica. Per circa un secolo, rest\u00f2 nell'orbita della repubblica marinara; nel 1283, i pisani riuscirono a conquistarla e la tennero fino al 1284, quando, all'indomani della sconfitta pisana della Meloria, i Doria rientrarono ad Alghero.\nCessata la terribile epidemia di peste nera che colp\u00ec anche la Sardegna nel 1347, nel 1350 alcuni discendenti dei Doria vendettero i propri diritti a Pietro IV d'Aragona, che stava realizzando territorialmente il neonato Regno di Sardegna, mentre i restanti discendenti cedettero i propri diritti alla Repubblica di Genova nel 1353: questo port\u00f2 inevitabilmente a uno scontro fra le due fazioni, aragonesi da un lato, genovesi, in seguito alleati con gli arborensi, dall'altro.\nIl 27 agosto del 1353, gli aragonesi ebbero la meglio nella battaglia navale nella baia di Porto Conte, tanto che il 30 agosto il comandante Bernardo de Cabrera pot\u00e9 entrare trionfalmente ad Alghero. Questa vittoria fu tuttavia effimera perch\u00e9 gi\u00e0 il 15 ottobre dello stesso anno i Doria la riconquistarono. Il 22 giugno del 1354, vi fu uno sbarco in forze condotto da Pietro il Cerimonioso, che pose sotto assedio la citt\u00e0. L'assedio non diede i risultati sperati; tuttavia, il 16 novembre, a margine delle dure condizioni di pace imposte da Mariano IV d'Arborea, che era sceso in guerra al fianco dei Doria, Pietro IV riottenne con la diplomazia il controllo della citt\u00e0, che quindi vide senza ulteriori scontri la sostituzione della popolazione sardo-ligure originaria, deportata nella penisola iberica e nelle Baleari come schiavi, con nuovi coloni catalani allettati dai privilegi concessi loro dalla Corona d'Aragona; ci\u00f2 fece nascere in questi un forte sentimento di coesione etnica e, allo stesso tempo, di alterit\u00e0 nei confronti dei sardi autoctoni che, a partire dal XVI secolo in poi, sarebbero entrati a far parte della citt\u00e0. A questa data risale la nascita dall'odierna identit\u00e0 culturale di Alghero e del dialetto cittadino, variet\u00e0 del catalano orientale ancora parlato.\nNel 1355, la citt\u00e0 ottenne lo stemma comunale. In quello stesso anno, a causa di un periodo di crisi economica ed alimentare la citt\u00e0 fu interessata da traffici commerciali che la rifornivano: tra i mercanti coinvolti in questa attivit\u00e0 anche il noto scrittore Giovanni Boccaccio. Nel 1372 venne respinta una sollevazione che culmin\u00f2 con l'espulsione degli ultimi abitanti ribelli.. Alghero, come Cagliari, non fu mai espugnata dalle armate giudicali nel corso dei numerosi decenni di guerra. Nella notte fra il 5 e il 6 maggio 1412 l'ultimo giudice di Arborea Guglielmo III di Narbona tent\u00f2 di conquistare la citt\u00e0 con un manipolo di uomini, ma venne respinto. Nel 1492, come negli altri territori appartenenti alle corone iberiche, per via del Decreto di Alhambra venne espulsa, con gravi ripercussioni economiche, la locale comunit\u00e0 ebraica di cui sono ancora visibili alcuni resti archeologici.\nIl 28 agosto 1501, le venne conferito il titolo di Citt\u00e0 Regia.\nNel 1541, l'imperatore Carlo V venne in visita accompagnato dall'ammiraglio Andrea Doria, constatando le qualit\u00e0 che la resero cos\u00ec appetibile nel passato, e coniando forse la famosa espressione \"todos caballeros\".\nNel 1652, Alghero fu colpita nuovamente dalla peste, portata nella citt\u00e0 da una nave catalana. Alcuni algheresi emigrarono verso altre zone dell'isola sperando di salvarsi, ma ottennero l'effetto di diffondere in tutto il territorio la pestilenza, che colp\u00ec duramente la Sardegna per ben quattro anni. Nel 1720 il Regno di Sardegna pass\u00f2 alla Casa Savoia, senza che questo avesse apportato mutamenti alla tradizione culturale e linguistica di Alghero.\nDurante la seconda guerra mondiale, Alghero e dintorni vennero bombardati. Molti algheresi, dopo aver perduto la propria abitazione durante i bombardamenti alleati, vennero alloggiati nel collegio dei Gesuiti retrostante la chiesa di San Michele, allora abbandonato, che venne pesantemente modificato per ricavarne abitazioni.\nNegli anni sessanta, la citt\u00e0 visse, come del resto tutta Italia, un momento di forte ripresa, accompagnato per\u00f2 da una forte speculazione edilizia. Hanno la loro prima edizione diversi eventi mondani tra cui la manifestazione \"Meeting del cinema italiano\" che premiava film, attori e registi con il premio \"Il Riccio d'oro\". e l'elezione di Lady Italia e Lady Europa, con la partecipazione ed il coinvolgimento di famose personalit\u00e0 del mondo dello spettacolo. Il 1960 \u00e8 l'anno del \"Retrobament\", il reicontro culturale e linguistico fra Alghero e la Catalogna, celebrato ogni anno.\nIl 6 settembre del 1968, una squadra di Alghero ha partecipato ai Giochi senza frontiere, in onda in Eurovisione, nella cittadina tedesca di Schw\u00e4bisch Hall. Nel 1986 Alghero ha acquistato nuova notoriet\u00e0 grazie alla canzone Alghero di Giuni Russo. Dal 2001 Alghero \u00e8 sede di vari corsi distaccati dell'Universit\u00e0 di Sassari, in Scienze ambientali e produzioni marine, di Architettura, Pianificazione e Design, e dal 2010 della Scuola per stranieri di lingua e cultura italiana di Alghero.\nIl complesso di Santa Chiara nel 2013 \u00e8 divenuto sede della Facolt\u00e0 di Architettura, su progetto di Giovanni Maciocco e dell'archeologo Marco Milanese. Dopo alcuni anni di lavori passati per le giunte Sechi, Tedde e Lubrano, \u00e8 stato inaugurato dall'Ambasciatore di Israele Naor Gilon.\nSimboli.\nLo stemma della citt\u00e0 di Alghero \u00e8 uno scudo racchiuso da due fronde di palma e sormontato da una corona comitale con nove perle visibili. Lo stemma deve essere araldicamente cos\u00ec descritto: \"d'azzurro allo scoglio di nero sormontato da un rametto di corallo; capo d'Aragona ossia d'oro a 4 pali di rosso\"; la pezzatura aragonese si ritrova in molti altri stemmi come la \"Senyera\", le Barre d'Aragona e lo stemma dell'Ordine di Santa Maria della Mercede.Il gonfalone si presenta con sfondo giallo e quattro bande verticali rosse; nella parte superiore trova spazio lo stemma comunale. Infine, su una striscia diagonale campeggia la dicitura \"Fedelissima Citt\u00e0 di Alghero\", acquisita nel 1501 per le lotte sostenute a favore della Spagna.\nMonumenti e luoghi d'interesse.\nArchitetture religiose.\nNel centro storico trovano inoltre collocazione chiese importanti dal punto di vista architettonico:\nNelle campagne circostanti esistono altri luoghi di culto, come il santuario di Nostra Signora di Valverde (Nostra Segnora de Baluvirde in sardo, Nostra Senyora de Vallverd in algherese) del XVII secolo, a circa 7\u00a0km dal centro e meta di pellegrinaggi, la chiesa di Sant'Agostino vecchia (XIV secolo), quella di Sant'Anna (\"Sant'Ana de fores\" in algherese) risalente al XV secolo e Sant'Agostino nuova (XVI secolo).\nUna curiosa leggenda avvolge la Madonna di Valverde: pare che fosse stata ritrovata una Madonna da alcuni pescatori, che la portarono nel duomo, ma che il giorno dopo scomparve; ritrovata nello stesso posto si decise di costruire un santuario dedicato a lei, e da allora la Madonna di Valverde rimane nel santuario, dove vengono deposti numerosi \"ex-voto\".\nArchitetture civili.\nPalazzi del periodo neoclassico.\nSi segnalano anche Palazzo Bolasco, Palazzo Serra, l'ex seminario, la Scuola Elementare del Sacro Cuore, il Palazzo Chiappe, il Mercato Civico, Villa Mosca e le ville in Stile Liberty che sorgono sul lungomare Dante, nonch\u00e9 Villa Las Tronas, che sorge su un piccolissimo promontorio davanti al lungomare. Le rovine dell'abitazione di Giuseppe Manno (nome del primo storico algherese) sono state invece da pochi anni demolite.\nUn cenno va fatto all'Ospedale vecchio, sito nel centro storico cittadino, area per anni tenuta in stato di abbandono e rovina che, dopo un restauro iniziato nella seconda met\u00e0 del 2006, \u00e8 ora divenuta sede del Dipartimento di Architettura, Design e urbanistica di Alghero dell'Universit\u00e0 di Sassari.\nArchitetture militari.\nIl primo sistema di fortificazioni della citt\u00e0 risale al XIII secolo ed \u00e8 quello dell'impianto urbano genovese. Dal 1354 la citt\u00e0 viene occupata dai catalani, i quali restaurarono e ampliarono il sistema difensivo, trovato, sempre nel 1354 in pessime condizioni.\nDella cortina muraria genovese-catalana, rimane solo qualche tratto: la maggior parte delle fortificazioni visibili, infatti, risalgono al XVI secolo e furono realizzate per espressa volont\u00e0 di Ferdinando il Cattolico il quale, reputando le strutture difensive in condizioni di degrado tali da non garantire pi\u00f9 la protezione della citt\u00e0, ne ordin\u00f2 la ricostruzione.Lungo le mura si contano 7 torri e 3 forti.\nSiti archeologici.\nNumerosi i siti archeologici extra urbani: la necropoli di Anghelu Ruju (dove \u00e8 possibile visitare le domus de janas) la collina di Santu Pedru, la villa di epoca romana (Santa Imbenia), il sito della Purissima (dove si crede sorgesse la citt\u00e0 scomparsa di Carbia) e i complessi nuragici del nuraghe Palmavera e di Santa Imbenia, oltre a vari nuraghi pi\u00f9 o meno conservati sparsi su tutto il territorio, pi\u00f9 una tomba nobile, la Tomba Aragonese.\nAree naturali.\nAlghero conta un panorama naturale molto vario, dalle spiagge con sabbia fine alle scogliere con sassi piatti o molto frastagliati: \u00e8 apprezzabile soprattutto la vista dal mare, in quanto si riesce a cogliere la variet\u00e0 della sua costa mista alla vegetazione, la tipica macchia mediterranea e alla pineta che spesso fa da contorno; molto apprezzato per il suo panorama \u00e8 il promontorio di Capo Caccia, con la sua ormai conosciuta falesia a forma di gigante addormentato che \u00e8 divenuta una dei simboli di Alghero, insieme al pregiato corallo rosso. La zona di Capo Caccia con la prospiciente Isola Piana e del golfo di Porto Conte \u00e8 sito di primario interesse naturalistico, in cui \u00e8 stata costituita l'Area naturale marina protetta Capo Caccia - Isola Piana. La particolare conformazione geologica (origine carsica) rende la zona ricchissima di grotte ed anfratti, ancora in buona parte inesplorati. Insistono proprio qui le famose Grotte di Nettuno, accessibili sia dal mare sia da terra (tramite la famosa Escala del Cabirol, di 656 gradini), e che offre al suo interno un panorama di sale e piscine, come la piscina del gigante, e stalattiti e stalagmiti di forme particolari, come l'organo. Sul versante orientale di Capo Caccia si aprono a strapiombo sul mare la Grotta dei Ricami e la Grotta Verde, raggiungibili solo via mare; nella prima numerose concrezioni davano origine a dei ricami di calcare, ora per\u00f2 \u00e8 completamente devastata e le concrezioni sono sparse dappertutto, mentre nella seconda si possono ancora notare i resti di alcuni graffiti risalenti al Paleolitico, ormai quasi perduti a causa di atti vandalici e passati tentativi di \"strappo\".\nUn'altra area protetta in cui \u00e8 possibile fare del trekking \u00e8 l'Arca di No\u00e8, situata poco distante dalla frazione di Tramariglio: qui nidificano ancora sul ciglio delle scogliere il grifone, e altri uccelli protetti, come il falco pellegrino, il gheppio, il cormorano (che predilige la prospiciente Isola di Foradada) e il gabbiano corso, ma \u00e8 possibile vedere anche esemplari di pernice, daino, cavallino della Giara e di cinghiale, oltre a numerose specie vegetali protette, come la \"Centaurea horrida\". L'area \u00e8 molto vasta e comprende monte Timidone, punta Cristallo, dove \u00e8 possibile ammirare il volo dei grifoni e la splendida cala d'Inferno, dove il mare riparato e cristallino permette di fare dello snorkeling. Altri punti consigliati per lo snorkeling sono la cala Dragunara, Punta Giglio, le due grotte dell'isola di Foradada e Porto Conte, il pi\u00f9 grande porto naturale del mediterraneo, dove la nacchera (\"Pinna nobilis\"), protetta da anni contro la pesca abusiva, \u00e8 finalmente visibile con molteplici esemplari.\nNumerose anche le possibilit\u00e0 per gli amanti delle immersioni con svariati km di falesie calcaree a picco sul mare e le innumerevoli grotte carsiche, ambienti tra i pi\u00f9 spettacolari del Mediterraneo che offrono una grandissima variet\u00e0 di fauna e flora marine. Sono visibili gi\u00e0 a pochi metri di profondit\u00e0 colonie di corallo rosso, simbolo della citt\u00e0 di Alghero, vari tipi di crostacei tra i quali spiccano l'aragosta, astici e cicale, e poi murene, gronghi, ed esemplari di cernia bruna che animano di nuovo i fondali del luogo. Il sito pi\u00f9 famoso \u00e8 la grotta di Nereo, considerata la pi\u00f9 grande grotta marina d'Europa, con profondit\u00e0 che vanno dai -30 a -6\u00a0m circa, ma non meno conosciute sono la grotta di Falco e quella di punta Giglio, rinominata dei \"Cervi\" per l'incredibile scoperta effettuata nel '95 dal Busdraghi, un subacqueo del posto, di un giacimento fossile di cervi del tipo Megacero Cazioti Algarensis risalenti a circa 100.000 anni, ormai estinti, la grotta dei Fantasmi, anche questa scoperta dallo stesso che ha cos\u00ec nominato per la particolare conformazione delle rocce, e poi ancora le grotte del Sommergibile, della Madonnina e del Portico di Punta Salinetto.\nNei pressi della frazione di Fertilia, si trova poi lo stagno d'acqua salmastra del Calich (in catalano \"C\u00e0lic\"), con le rovine del ponte romano, dove un tempo facevano la loro comparsa i fenicotteri rosa durante il periodo delle migrazioni; per chi ama addentrarsi all'interno un punto di riferimento \u00e8 il lago di Baratz (unico lago di acqua dolce naturale della Sardegna) con la pineta circostante, lago in cui durante la ritirata l'esercito tedesco immerse armi e munizioni.\nCoste e spiagge.\nLa costa algherese, delimitata a sud da capo Marrargiu e a nord da Porto Ferro, si estende per oltre 80\u00a0km, assumendo diversi nomi. Partendo da est, si trovano:\nSociet\u00e0.\nEtnie e minoranze straniere.\nAl 31 dicembre 2018 ad Alghero risultavano residenti cittadini stranieri, pari al 4,6% della popolazione, le cui nazionalit\u00e0 principali sono:\nLingue e dialetti.\nIn accordo con le politiche dell'Unione europea e della Repubblica Italiana, nonch\u00e9 della Regione Autonoma della Sardegna in fatto di salvaguardia e valorizzazione delle realt\u00e0 linguistiche locali, il Comune di Alghero ha deciso di adottare quale lingua ufficiale, insieme all'italiano, il dialetto algherese del catalano. Anche il sito istituzionale del comune \u00e8 consultabile in versione bilingue (italiano-catalano).\nNon va per\u00f2 dimenticato che oltre all'italiano e al catalano, in citt\u00e0, dopo il continuo e progressivo spostamento di molti abitanti dell'interno dell'isola e soprattutto dei paesi circostanti, parte della popolazione parla anche la lingua sarda nelle sue diverse varianti. Storicamente, inoltre, l'uso del catalano era limitato alla citt\u00e0 intra moenia e a parte della costa (frequentata dai pescatori algheresi), visto che l'agro \u00e8 sempre stato logudoresofono (come dimostrano i toponimi: es. Sa Londra, Sa Segada, Pirastru, etc.): in passato la diffusione del catalano e del sardo nel territorio algherese rispecchiava, cio\u00e8, la dicotomia professionale tra catalanofoni pescatori e sardofoni agricoltori e pastori.\nL'importanza del catalano \u00e8 tale che nel 2004 e nel 2008 sono nate rispettivamente Catalan TV e La Televisi\u00f3 de L'Alguer, che trasmettono contenuti nelle 2 lingue. Di contro, nella realt\u00e0, l'uso comune dell'algherese viene mantenuto ancora in vita dalle persone che realmente hanno vissuto nel contesto sociale tipico della citt\u00e0 fino agli anni sessanta/settanta, quindi generalmente gli anziani e le generazioni cresciute in quegli anni.\nInfatti non sussistono pi\u00f9 le condizioni di vita simili a quelle che hanno mantenuto viva la lingua in epoca precedente, dove praticamente chiunque era costretto a parlare l'algherese se voleva adeguarsi alla vita della citt\u00e0. L'italiano veniva usato solo per rivolgersi ai turisti o ai forestieri che ancora non si erano adeguati ed ovviamente a scuola, dove la lingua ufficiale era quella italiana.\nUn altro aspetto per l'accelerazione del processo di perdita dell'uso della lingua algherese \u00e8 stato la ricerca di stili di vita ed un benessere maggiore poich\u00e9 l'uso della lingua richiamava nel popolino una vita piena di stenti e ricordava le terribili condizioni di miseria vissute soprattutto nel dopoguerra. \"No volguer\u00e0 que mon fill parlaria la llengua de los pobres\" (pron. \"No vulgar\u00e0 chi mun fil pallar\u00eda la gliengua de lus probas\") erano solite dire le molte mamme algheresi che definivano l'algherese la lingua dei poveri e della fame, imponendo ai figli solo l'uso dell'italiano.\nPer tentare di tener vivo l'uso di questo dialetto, vi sono alcune azioni attuate a livello cittadino sia dalla Pubblica Amministrazione, sia dalle attive associazioni culturali che si adoperano in questo senso: si segnala l'insegnamento dell'algherese nelle scuole primarie, nonch\u00e9 l'insegnamento gratuito dello stesso per i privati cittadini. Inoltre esistono alcune iniziative editoriali quali periodici (primo fra tutti il periodico \"L'Alguer\") e quotidiani on-line (\"Alguer.cat\"), scritti in algherese. In seguito ad un accordo tra Comune, il Ministero dell'Istruzione, il Provveditorato regionale e l'ente governativo catalano, \u00e8 arrivata l'effettiva ufficializzazione di bilinguismo paritario, essendo l'algherese previsto come materia scolastica obbligatoria dall'anno scolastico 2012-2013 in poi (obiettivo, finora, non ancora raggiunto nel caso del sardo stesso e delle altre lingue parlate nell'isola).\nReligione.\nAlghero \u00e8 sede della diocesi di Alghero-Bosa. Nel territorio del comune sono presenti 16 parrocchie e 14 chiese non parrocchiali, distribuite tra il centro cittadino e l'hinterland. \nChiesa cristiana ortodossa.\nLa locale comunit\u00e0, facente parte del Patriarcato Ecumenico di Costantinopoli, si riunisce nella chiesa di Santa Barbara Megalomartire, nel cuore del centro storico cittadino.\nChiesa cristiana evangelica.\nSono presenti due chiese evangeliche, una appartenente alle Chiese cristiane pentecostali A.D.I., Assemblee di Dio in Italia, e l'altra della Chiesa cristiana evangelica dei fratelli.\nComunit\u00e0 ebraica.\nFino al decreto di espulsione del 1482, Alghero fu sede insieme a Cagliari della pi\u00f9 ricca e importante comunit\u00e0 ebraica della Sardegna. Nel porto rimane l'imponente torre degli Ebrei, costruita dagli ebrei locali.\nCultura.\nIstruzione, universit\u00e0 e ricerca.\nScuole.\nNel comune di Alghero hanno sede 10 scuole dell'infanzia, 11 scuole primarie e quattro secondarie di primo grado. Vi si trovano inoltre l'istituto d'istruzione superiore \"G. Manno\" (con indirizzi classico, linguistico e artistico), il liceo scientifico \"E. Fermi\", l'istituto di istruzione superiore \"A. Roth\" (con indirizzi costruzioni, amministrazione, amministrazione sportiva, turismo e elettrotecnica), l'istituto di istruzione superiore \"Don Minzoni\" (con indirizzi IPSIA e IPA) e l'istituto professionale per i servizi alberghieri e della ristorazione \"E. Lussu\".\nUniversit\u00e0.\nIn citt\u00e0 sono presenti alcune sedi dell'Universit\u00e0 degli studi di Sassari:\nRicerca.\nNell'ambito scientifico, grande interesse desta sicuramente la sede del CNR (Consiglio nazionale delle ricerche) sita in localit\u00e0 Tramariglio, (S.P. 55 \"Porto Conte-Capo Caccia\" km 8,400).Tale struttura, gestita dalla Porto Conte Ricerche Srl \u00e8 la base operativa dell'Istituto di genetica delle popolazioni (IGP), ma anche sede distaccata dell'Istituto di genetica molecolare (IGM), dell'Istituto di chimica biomolecolare (ICB) e sede operativa dell'Area marina protetta \"Capo Caccia - Isola Piana\".\nCucina.\nLa cucina algherese si basa soprattutto sul pesce e i crostacei, in particolare sulla famosa aragosta algherese conosciuta e apprezzata in tutto il mondo; alcuni piatti tipici sono l'aragosta all'algherese, la coppazza e gli spaghetti ai ricci di mare e gli spaghetti alla bottarga, le monzette sotto sale cotte al forno e la paella algherese, che si accompagnano poi ai piatti e ai prodotti tipici della cucina sarda del nord; tra i dolci alcuni dei pi\u00f9 tipici sono la crema bruciata e il biancomangiare, meglio noto col nome catalano, \"menjar blanc\". Tra le verdure ricordiamo il pomodoro corallino, il pomodoro camona e i cardi.\nIl vino di questa zona, l'Alghero DOC, viene per la maggior parte prodotto dalla tenuta Sella &amp; Mosca, di cui \u00e8 possibile visitare le cantine e che ha un ecomuseo del vino al suo interno; un pregiato vino sardo prodotto esclusivamente in questa zona \u00e8 l'Anghelu Ruju, in quanto le vigne sono attorno al sito archeologico.\nImportante anche la produzione di olio d'oliva, che proviene dagli oliveti del territorio algherese.\nEventi.\nLa \"Setmana Santa\" \u00e8 la pi\u00f9 importante manifestazione religiosa di Alghero: \u00e8 la celebrazione della Pasqua di origini spagnole e vede la partecipazione della quasi totalit\u00e0 della popolazione. Si porta in processione una statua del Cristo e si segue un calendario preciso per tutti i giorni: il marted\u00ec c'\u00e8 la \u00abprocessione dei misteri dolorosi\u00bb, il gioved\u00ec la celebrazione della Via Crucis, il venerd\u00ec il rito del discendimento del Cristo dalla croce e la sua deposizione nella culla, il sabato giorno di veglia e la domenica di Pasqua la resurrezione; la processione \u00e8 molto suggestiva, in quanto si sfila tenendo in mano candele con la tipica lanterna di carta intorno.\nAltre manifestazioni importanti sono la processione della Nostra Signora di Valverde, la messa a mare per il Santo Cristo della Costiera del Corallo e le commemorazioni legate ai santi Francesco, Anna, Cecilia e Barbara.\nLa prima settimana di agosto si svolgono poi i festeggiamenti in onore di Nostra Signora della Mercede, titolare dell'omonima chiesa, con una suggestiva processione a mare alla quale partecipano migliaia di fedeli.\nLa fiera di San Giovanni, con i suoi stand gastronomici e commerciali, oltre che segnalare il solstizio d'estate, segna l'inizio di un evento artistico denominato \"Los Pintores de La Muralla\". Sui bastioni Magellano, angolo suggestivo della citt\u00e0 sarda, i numerosi pittori dell'Associazione Culturale No Profit \"AlguerArte\", armati di pennelli e colori, realizzano le loro opere davanti agli occhi ammirati e curiosi di numerosi turisti e cittadini locali, fino ad ottobre.\nA luglio si svolge il Grand Prix Corallo Citt\u00e0 di Alghero, serata spettacolo con la premiazione di sportivi, giornalisti, fiction con tema sportivo e film, organizzata in collaborazione con Rai, Sky e le televisioni catalane TV3 e IB3.\nOgni anno si svolge inoltre il premio nazionale \"La degustatrice di olio di oliva\" nell'ambito della manifestazione \"L'oro di Alghero\", concorso al quale possono partecipare non solo degustatrici professioniste, ma anche semplici estimatrici. Il comprensorio di Alghero \u00e8 infatti rinomato per la coltivazione della qualit\u00e0 Bosana e la produzione di un eccellente olio extravergine di oliva.\nVi sono numerose manifestazioni sportive, come la gara automobilistica Alghero-Scala Piccada, le regate veliche, le maratone di nuoto e il free climbing sul promontorio di Capo Caccia; la sagra pi\u00f9 nota \u00e8 quella del \"bogamar\u00ed\" (riccio di mare), che si tiene tra gennaio e febbraio, il periodo in cui il riccio di mare \u00e8 pi\u00f9 saporito e carnoso.\nAltri importanti avvenimenti sono a carnevale, quando sfilano anche carri in cartapesta provenienti da Barcellona.\nGeografia antropica.\nUrbanistica.\nToponomastica.\nNelle strade cittadine, soprattutto in quelle del centro storico, accanto alla dicitura in italiano dei toponimi si affianca spesso la dicitura catalana. Se nella parte \"nuova\" della citt\u00e0 i toponimi sono semplicemente tradotti in catalano, stessa cosa non si pu\u00f2 dire del centro storico, nel quale le diciture rimandano alla tradizione culturale algherese; la centralissima via Carlo Alberto, per esempio, in un suo tratto prende il nome catalano di \"Carrer de Sant Francesc\" (strada/via di san Francesco), proprio in corrispondenza dell'omonima chiesa.Possiamo poi individuare zone tematiche, nelle quali i nomi si riferiscono a varie categorie: troviamo la zona delle regioni (Calabria, Toscana, ecc. nella zona di Maria Pia), dei grandi scrittori (Carducci, Pascoli, Dante, o altri nella zona della Mercede), dei musicisti (Mozart, Liszt, e altri nella zona del Parco Hemmerle), delle subregioni sarde (Barbagia, Gallura, Goceano, ecc. nel Quartiere della Pivarada), dei politici (Togliatti, Giolitti, Don Sturzo, Matteotti, De Gasperi (nel quartiere popolare di Sant'Agostino), degli artisti catalani (Mir\u00f3, Espriu, ecc. alla Taulera), e di quelli algheresi (Sari, Giglio, ecc. al Carmine).\nMaglia urbana.\nIl centro abitato di Alghero presenta uno sviluppo di tipo costiero; si possono individuare due maxiblocchi urbanizzati: il primo occupa la parte centro-meridionale della citt\u00e0 e ne costituisce il nucleo principale. Se osservata dal satellite si pu\u00f2 notare la forte differenza che intercorre tra il tessuto del centro storico (situato in una pseudo-penisola naturale) e quello circostante, di realizzazione successiva ed in ulteriore sviluppo sulle direttrici sud (strada per Villanova) ed est (strada per Ittiri/Olmedo). Il secondo maxiblocco \u00e8 situato a nord della citt\u00e0 ed \u00e8 il fulcro delle residenze turistiche. La sostanziale suddivisione in blocchi urbani \u00e8 ascrivibile alla presenza, sulla linea immaginaria che dalla spiaggia di San Giovanni porta alla zona del liceo scientifico, dell'ex depuratore e del cimitero; quest'ultimo infatti ha limitato lo sviluppo edilizio in tale area in quanto sottoposta a vincoli cimiteriali.Negli ultimi decenni sono nati numerosi nuovi quartieri (Taulera e Caragol per citarne alcuni) spesso slacciati, per vari motivi, alla citt\u00e0 stessa: la zona di Caragol per esempio, si trova a circa 800-900 metri dagli ultimi fabbricati della citt\u00e0, sulla direttrice est, mentre la zona di Monte Carru, situata proprio fuori dal centro e alle prese con lavori di costruzioni di edifici, \u00e8 destinata a diventare un vero e proprio centro abitato.\n. Le strade per la maggior parte sono strette e quasi tutte a senso unico per permettere la sosta delle auto. .\nFrazioni.\nI codici di avviamento postale di tutte le frazioni sono stati modificati da una riforma nel settembre 2006. Pertanto tutte le frazioni comunali di Alghero hanno lo stesso CAP del capoluogo del comune, 07041. Le uniche frazioni nomenclate nell'elenco dei CAP sono: Fertilia, Maristella-Porto Conte, Santa Maria La Palma e Tramariglio.\nLe maggiori frazioni del comune sono Fertilia e Santa Maria La Palma. Tra le altre localit\u00e0 vi sono:\nEconomia.\nTurismo.\nIl comune ha una forte vocazione turistica ed \u00e8 una delle principali mete nell'isola; nel 2012 \u00e8 stata la 10\u00aa citt\u00e0 italiana pi\u00f9 visitata dai turisti stranieri.\nArtigianato.\nL'artigianato algherese \u00e8 legato soprattutto alla creazione di gioielli in corallo rosso, per cui la riviera \u00e8 famosa, ma anche per la cesteria (la tradizione \u00e8 legata soprattutto alla pesca e alle nasse, fatte di giunco e polloni di olivastro, utilizzate fino agli anni settanta per la pesca all'aragosta, regina della tavola algherese) e alla tipica produzione di artigianato sardo.\nInfrastrutture e trasporti.\nStrade.\nLe principali direttrici stradali di Alghero sono:\nFerrovie.\nNel quartiere della Pietraia \u00e8 presente la stazione di Alghero, capolinea della ferrovia a scartamento ridotto per Sassari. La linea \u00e8 servita dai treni dell'ARST che collegano Alghero con Olmedo e Sassari e con varie fermate nelle campagne attraversate, tra cui quelle in territorio algherese di Punta Moro e Mamuntanas. Sino al 1988 erano inoltre attive in citt\u00e0 la fermata di San Giovanni (nei pressi dell'omonimo lido) e l'originaria stazione capolinea di Alghero, situata dove poi sorse il lungomare Barcellona.\nPorti.\nAd Alghero \u00e8 presente un porto turistico.\nAeroporti.\nA circa 12\u00a0km dal centro, nei pressi della frazione di Fertilia, si trova l'Aeroporto di Alghero-Fertilia.\nMobilit\u00e0 urbana.\nI trasporti urbani e interurbani di Alghero vengono svolti con autoservizi di linea gestiti da ARST.\nAmministrazione.\nConsolati.\nIl comune ospita il consolato di Spagna.\nSport.\nSociet\u00e0 sportive.\nAd Alghero hanno sede 83 societ\u00e0 sportive; le principali sono:"}
{"id": "1060909", "revid": "404338", "url": "https://it.wikipedia.org/wiki?curid=1060909", "title": "Axa", "text": ""}
{"id": "1060910", "revid": "74801", "url": "https://it.wikipedia.org/wiki?curid=1060910", "title": "Contea di Cattaraugus", "text": "Cattaraugus \u00e8 una contea situata nell'area sud-occidentale dello Stato di New York negli Stati Uniti.\nGeografia fisica.\nLa contea confina a nord con la contea di Erie, a nord-est con la contea di Wyoming, a est con la contea di Allegany, a sud con le contee di McKean e di Warren della Pennsylvania ed a ovest con la contea di Chautauqua.\nIl territorio \u00e8 prevalentemente montuoso e raggiunge i 725 metri di elevazione al confine con la contea di Allegany. Nell'area settentrionale scorre verso occidente il \"Cattaraugus Creek\" che segna tutto il confine settentrionale con la contea di Erie. Nell'area meridionale scorre il fiume Allegheny che alimenta a sud-ovest il lago artificiale dell'Allegheny Reservoir. L'Allegheny riceve da nord l\"'Olean Creek\" ed l\"Ischua Creek\".\nLa maggiore citt\u00e0 della contea \u00e8 Olean che \u00e8 posta a sud-est.\nStoria.\nI primi abitanti del territorio furono gli indiani irochesi.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany.\nLa contea \u00e8 stata istituita nel 1808 separandone il territorio da quello della contea di Genesee.\nRiserve indiane.\nEntrambe le sponde del fiume Allegheny per un lungo tratto rientrano nella riserva indiana Allegany degli indiani Seneca.\nAl confine con la contea di Allegany \u00e8 situata la riserva di Oil Spring sulla sponda meridionale del Cuba Lake. Infine a nord-ovest, sulla sponda meridionale del Cattaraugus Creek, \u00e8 situato il territorio della riserva Cattaraugus che rientra nella contea."}
{"id": "1060912", "revid": "1305772", "url": "https://it.wikipedia.org/wiki?curid=1060912", "title": "Axa (disambigua)", "text": ""}
{"id": "1060915", "revid": "2128848", "url": "https://it.wikipedia.org/wiki?curid=1060915", "title": "Teatro di Pompeo", "text": "Il Teatro di Pompeo (), oggi non pi\u00f9 esistente, \u00e8 stato il primo teatro di Roma costruito in muratura (\"theatrum marmoreum\"). Si trovava nella zona del Campo Marzio, oggi appartiene al rione di Parione. Una parte della cavea del Teatro \u00e8 tuttora visibile nei corridoi dell'odierno Hotel Lunetta.\nDescrizione.\nFu eretto per volere del console Pompeo tra il 61, anno del terzo trionfo e il 55 a.C. anno del suo secondo consolato, e fu per Roma una innovazione straordinaria: la legge romana vietava infatti la costruzione di teatri in muratura, per mantenere il carattere religioso che il teatro possedeva dalla tradizione greca; teatri provvisori in legno venivano eretti soltanto in prossimit\u00e0 di luoghi di culto.\nPompeo, per portare al termine il suo progetto, costru\u00ec su un podio rialzato un tempio dedicato a Venere vincitrice la cui gradinata di accesso era costituita dall'intera cavea teatrale: in questo modo gli fu possibile aggirare il divieto del Senato. Aveva un diametro esterno di circa 150 m e disponeva di 17.500 posti a sedere, nei quali gli spettatori si distribuivano entrando dalle numerose arcate. La scena era decorata da tre ordini sovrapposti di colonne e il tutto era sormontato da una lunga tettoia sporgente per dirigere verso il pubblico i suoni e le voci degli attori.\nEra arricchita da un monumentale quadriportico con colonne di granito (\"Hecatostylum\") che si stendeva fino all'area sacra di largo Argentina. Qui, (all'incirca in corrispondenza dell'attuale Teatro Argentina) era la grande aula detta \"Curia Pompeii\", dove si tenevano riunioni del Senato e dove Cesare fu pugnalato, ai piedi della statua monumentale del suo avversario. La statua, ritrovata nel XVI secolo, \u00e8 oggi visibile a Palazzo Spada.\nBench\u00e9 Augusto avesse fatto murare la Curia come \"locus sceleratus\", il teatro rimase in uso e venne restaurato dagli imperatori fino al V secolo (ancora al tempo del re goto Teodorico, un cancelliere di corte ricordava con parole piene di ammirazione il Teatro di Pompeo, ricco di marmi, sculture ed affreschi, con \u201ccaverne\" coperte a volta con pietre pendenti collegate \"in forme bellissime\u201d).\nTeatro e tempio furono pi\u00f9 volte danneggiati da incendi.\nAttorno al 22 d.C. sub\u00ec un primo incendio: i restauri furono compiuti da Tiberio e Caligola e il teatro fu nuovamente dedicato da Claudio. In occasione della visita del re armeno Tiridate a Roma, Nerone fece dorare tutto l'edificio in un solo giorno.\nNell'incendio dell'80 d.C., che tra l'altro distrusse il Pantheon di Agrippa, fu nuovamente danneggiato; il restauro fu eseguito da Tito e Domiziano. Gli ultimi incendi, dopo i quali il teatro non fu pi\u00f9 restaurato, avvennero sotto gli imperatori Filippo e Carino.\nNel Medioevo anche questo impianto divenne cava di materiali edilizi e fondamento di successivi edifici. Sulle rovine della cavea vennero edificate le dimore degli Orsini e la chiesa di Santa Barbara dei Librai.\nIl profilo della cavea \u00e8 ancora riconoscibile nelle vie di Grottapinta, per la parte interna, e nel percorso tra via del Biscione e via dei Giubbonari per la parte esterna. \nResti delle murature e delle arcate del portico, oltre che inclusi nelle cantine degli edifici successivi, sono visibili nei locali sotterranei dei palazzi nobiliari della zona."}
{"id": "1060916", "revid": "810736", "url": "https://it.wikipedia.org/wiki?curid=1060916", "title": "Avi", "text": ""}
{"id": "1060921", "revid": "242434", "url": "https://it.wikipedia.org/wiki?curid=1060921", "title": "Sindrome di Polle", "text": ""}
{"id": "1060940", "revid": "830939", "url": "https://it.wikipedia.org/wiki?curid=1060940", "title": "Dizionario storico della Svizzera", "text": "Il Dizionario storico della Svizzera (DSS) \u00e8 un'opera in forma di dizionario enciclopedico, organizzato per voci disposte in ordine alfabetico, che si propone di raccogliere tutte le informazioni relative alla storia della Svizzera, del Liechtenstein e delle enclavi di Campione d'Italia (Italia) e B\u00fcsingen am Hochrhein (Germania), dalla preistoria al XXI secolo. Viene pubblicato, sia in versione cartacea che in edizione elettronica, nelle tre lingue ufficiali della Confederazione: tedesco, francese e italiano. Il dizionario \u00e8 composto di circa 36 000 voci e nella versione a stampa \u00e8 articolato in 13 volumi (per ogni lingua).\nGli articoli del dizionario si dividono in 4 categorie:\nLa versione elettronica del dizionario si presenta nella forma di una banca dati, dove \u00e8 possibile la ricerca di singole voci o l'impostazione di ricerche \"full-text\"."}
{"id": "1060963", "revid": "2074952", "url": "https://it.wikipedia.org/wiki?curid=1060963", "title": "Dave Bing", "text": "Carriera.\nCollege e High School.\nLa carriera di Dave Bing inizia nel 1959 giocando nella High School di Spingarn nella provincia di Washington. Dopo di questa and\u00f2 alla Syracuse University dove nel 1964 fu il miglior marcatore con una media di 22,2 punti a partita e con 23,2 l'anno successivo e con 28,4 nel 1966, in questo fu anche il quinto in tutta la nazione. Fu nominato atleta dell'anno della Syracuse e nei migliori del Team americano da alcune riviste sportive. Il suo numero, il 22 fu ritirato dalla Syracuse University.\nCarriera NBA.\nNel 1966 Bing fu preso all'NBA Draft al primo giro dai Detroit Pistons, nella sua stagione da rookie segn\u00f2 1601 punti (20 punti a partita) e prese il NBA Rookie of the Year Award. L'anno successivo us\u00f2 il suo tocco leggero al tiro per essere primo nella classifica di punti segnati con ben 2.142 (27,1 punti a partita): nei suoi 12 anni nella NBA mise a referto 20,3 punti e 6 assist a partita, giocando in 7 NBA All Star Game (1968, 1969 e dal 1971 al 1976 vincendo il premio come MVP dell'All Star Game nel 1976), fu nominato due volte nel miglior team NBA nel 1968 e 1969 e inoltre \u00e8 entrato nella Basketball Hall of Fame.\nIl suo stile di gioco era strano per un playmaker, distribuiva molti assist ma andava al tiro pi\u00f9 spesso rispetto ai pari ruolo.\nIl suo numero, il 21 \u00e8 stato ritirato dai Detroit Pistons e nel 1996 fu nominato nei migliori 50 giocatori di sempre.\nDopo il ritiro.\nDopo la sua carriera nella NBA, Dave Bing \u00e8 diventato un businessman nell'area di Detroit.\nNell'ottobre 2008, Bing annunci\u00f2 che si sarebbe candidato alle primarie per il posto da sindaco di Detroit. Vinse queste elezioni nel febbraio 2009, e nelle elezioni generali del 5 maggio 2009 divenne sindaco di Detroit con il 52,3% dei voti, sconfiggendo il sindaco ad interim Kenneth Cockrel, Jr, e fu eletto per completare il mandato del precedente sindaco, Kwame Kilpatrick, che termin\u00f2 il 31 dicembre 2009.\nBing fu rieletto per un mandato completo nelle elezioni del 3 novembre 2009."}
{"id": "1060976", "revid": "29863", "url": "https://it.wikipedia.org/wiki?curid=1060976", "title": "Never Neverland", "text": ""}
{"id": "1060980", "revid": "1534511", "url": "https://it.wikipedia.org/wiki?curid=1060980", "title": "Formula di Binet", "text": "Esistono diverse formule di Binet:"}
{"id": "1060983", "revid": "4506", "url": "https://it.wikipedia.org/wiki?curid=1060983", "title": "Pyrrophyta", "text": ""}
