{"id": "785614", "revid": "125958403", "url": "https://it.wikipedia.org/wiki?curid=785614", "title": "Winston Bogarde", "text": "Biografia.\nOriginario di Aruba, si appassion\u00f2 al calcio fin da bambino e, assieme al fratello, decise di intraprendere la carriera professionistica dopo aver visto giocare il Brasile contro l'Unione Sovietica durante il campionato del mondo del 1982; nonostante questo fosse il sogno della sua vita, il padre si dichiar\u00f2 sempre fortemente contrario al suo progetto di diventare calciatore professionista. Vest\u00ec la maglia di SVV, Excelsior Rotterdam, Sparta Rotterdam, , , e ma, dopo aver lasciato l'Ajax, non riusc\u00ec a giocare con continuit\u00e0, se si esclude la stagione 1998-1999 con il , con cui disput\u00f2 19 gare nella Primera Divisi\u00f3n spagnola. Con la nazionale olandese, in cui esord\u00ec nel 1995, vanta 20 presenze, una delle quali al campionato del mondo del 1998.\nAlla fine della carriera fond\u00f2 una casa discografica di musica urban e pubblic\u00f2 un'autobiografia dal titolo \"Deze neger buigt voor niemand\" (\"Questo negro non si piega davanti a nessuno\"), nella quale accus\u00f2 il mondo del calcio di essere ipocrita e razzista. Successivamente prese parte a un progetto per promuovere il calcio giovanile in Suriname e nel 2007, dopo un'esperienza in Olanda con il settore giovanile del VVV-Venlo, cerc\u00f2 di ottenere il patentino di allenatore ma non riusc\u00ec a superare il corso. Dopo il ritiro ammise \u00abda giovane ero un delinquente, se non ci fosse stato il calcio avrei fatto una brutta fine. I miei modi di fare erano quelli di un troglodita\u00bb. Nel 2011 la sua casa fu pignorata per debiti. Ha un nipote, Melayro, anch'egli calciatore.\nCaratteristiche tecniche.\nGiocatore.\nMancino, nato calcisticamente come ala, poi divenuto terzino sinistro, poteva giocare anche da difensore centrale. Calciatore dall'atteggiamento controverso e indisciplinato, al suo arrivo al Milan Arrigo Sacchi lo descrisse come \u00abun grande giocatore\u00bb e Adriano Galliani fece eco descrivendolo come \u00abeclettico\u00bb, ma dopo poche prestazioni, la stampa italiana lo defin\u00ec \u00abinquietante\u00bb: Bogarde aveva un fisico possente, ma dimostr\u00f2 uno stile di gioco troppo duro e macchinosamente lento.\nEra uno stopper con una visione tattica scadente: in una memorabile partita contro l', a pochi minuti dal termine e sul punteggio di parit\u00e0, il portiere Massimo Taibi pass\u00f2 la sfera a Bogarde che, nonostante non fosse pressato dagli avversari, azzard\u00f2 un retropassaggio verso lo stesso Taibi; l'attaccante Oliver Bierhoff approfitt\u00f2 della situazione, si impossess\u00f2 della sfera indisturbato e segn\u00f2 la rete che consent\u00ec ai friulani di vincere l'incontro. Quando i giornalisti chiesero a Bogarde un'opinione sull'azione che decise la sfida, egli rispose con dei gestacci, reazione che fu definita \u00absquallida\u00bb dalla stampa.\nCarriera.\nGiocatore.\nClub.\nBogarde inizi\u00f2 la sua carriera nel SVV, nella stagione 1988-1989. Vi gioc\u00f2 per due stagioni, disputando 11 partite e segnando un gol. Pass\u00f2 all'Excelsior Rotterdam nel 1990 e segn\u00f2 una sola rete in 10 partite. Nella stagione 1991-1992 si trasfer\u00ec a un'altra squadra di Rotterdam, lo Sparta.\nConquistato il posto da titolare nello Sparta con 65 partite e 14 gol all'attivo, attir\u00f2 l'interesse dell', che lo ingaggi\u00f2 all'inizio della stagione 1994-1995. Bogarde era finalmente arrivato in una squadra importante (il della sua citt\u00e0 natale non lo prese mai in considerazione), ma il suo ambientamento ad Amsterdam fu estremamente difficile poich\u00e9, come egli stesso ammise, non comprendeva niente degli schemi di gioco di Louis van Gaal, con cui ha avuto delle frizioni. Con i biancorossi di Amsterdam conquist\u00f2 la Champions League 1994-1995 insieme a compagni di squadra del calibro di Edwin van der Sar, Marc Overmars, Frank e Ronald de Boer, Edgar Davids, Clarence Seedorf, Frank Rijkaard, Nwankwo Kanu e Patrick Kluivert.\nIl 14 febbraio 1997 Bogarde fu acquistato dal Milan a parametro zero, in un'operazione che coinvolse anche il connazionale Patrick Kluivert. Bogarde firm\u00f2 un quadriennale da 1,8 miliardi di lire a stagione. Essendo un terzino sinistro, a causa della concorrenza con Paolo Maldini e Christian Ziege, Fabio Capello lo schier\u00f2 inizialmente come terzino destro ottenendo risultati pessimi. Il tecnico decise di impiegarlo come difensore centrale, che tuttavia gioc\u00f2 sole 3 partite nella stagione 1997-1998. Dopo il suo ritiro rivel\u00f2 di non essersi mai ambientato a Milano poich\u00e9 era \u00abuna citt\u00e0 fredda e nebbiosa\u00bb. \nNel gennaio 1998, voluto dall'allenatore Louis van Gaal che lo aveva gi\u00e0 allenato ai tempi dell'Ajax, fu ceduto a titolo definitivo al in cambio di 7 miliardi di lire. Nonostante una prima stagione promettente (19 partite giocate), negli anni seguenti fu utilizzato sempre meno, al punto che fin\u00ec spesso in tribuna.\nNella stagione 2000-2001 lo acquist\u00f2 il Chelsea di Gianluca Vialli su suggerimento del connazionale Mario Melchiot. Firm\u00f2 un quadriennale da circa 3 milioni di euro a stagione e, solo alcune settimane dopo la firma del nuovo contratto, il neo-allenatore dei \"Blues\" Claudio Ranieri dichiar\u00f2 di volerlo cedere. Le pressioni di Bogarde furono nella direzione di un rispetto reciproco del contratto, ma di fatto non fu quasi mai utilizzato: 11 partite giocate in quattro anni, per uno stipendio pari a 70 000 sterline a settimana. Per convincerlo a essere ceduto, il Chelsea lo retrocesse prima nella squadra riserve poi in quelle giovanili, ma Bogarde onor\u00f2 comunque il proprio contratto: \u00abPosso essere uno dei peggiori acquisti nella storia della Premiership, non mi interessa\u00bb.\nQuando il magnate russo Roman Abramovi\u010d rilev\u00f2 la quota di Ken Bates e divent\u00f2 proprietario del Chelsea, si decise di non assegnare a Bogarde nemmeno il numero di maglia. Non essendo riuscito a trovare un altro contratto professionistico alla scadenza di quello con i \"Blues\", Bogarde accett\u00f2 di allenarsi con l'Ajax, ma, dopo circa un anno senza squadra, l'8 novembre 2005 annunci\u00f2 il ritiro dall'attivit\u00e0 agonistica. Prov\u00f2 a iniziare la carriera da tecnico, ma fu bocciato all'esame. \u00c8 considerato uno dei pi\u00f9 grandi flop (o bidoni) sia del calcio italiano sia di quello inglese. Nel 2005 l\"'Independent\" lo defin\u00ec \u00abil peggior affare del Chelsea nella storia moderna\u00bb.\nNazionale.\nLe ottime prestazioni con l'Ajax gli valsero la chiamata in nazionale olandese, con cui esord\u00ec il 13 dicembre 1995 contro l' (battuta 2-0). Partecip\u00f2 al .\nMalgrado lo scarso utilizzo del calciatore nel Milan, Bogarde fu convocato ugualmente dal CT Guus Hiddink per il . Nella manifestazione gioc\u00f2 soltanto una partita, quella pareggiata per 2-2 contro il , subentrando ad Arthur Numan durante i novanta minuti. Con la squalifica di Numan, titolare della fascia sinistra della difesa olandese, sembr\u00f2 che Bogarde potesse essere schierato da titolare nella semifinale contro il , ma il calciatore si infortun\u00f2 seriamente in allenamento e fu ricoverato in ospedale. Il suo posto fu preso da Phillip Cocu.\nConta 20 presenze in nazionale.\nAllenatore.\nIl 3 luglio 2015 entra nello staff dell\u2019Ajax come preparatore per la difesa per le selezioni A e B. Il 23 giugno 2017 passa allo come vice di Michael Reiziger. Il 21 dicembre segue Reiziger in prima squadra, il quale \u00e8 stato nominato allenatore \"ad interim\". Il giorno seguente scende nelle vesti di allenatore dello Jong Ajax nella partita contro il Volendam, ne esce vittorioso per 7-0 ottenendo anche il record di gol in una partita nella loro gestione. Il 28 dicembre con la nomina di Erik ten Hag come allenatore della prima squadra fanno ritorno nella squadra riserva. Nel 2020 diventa vice di ten Hag insieme a Reiziger.\nStatistiche.\nPresenze e reti nei club.\n\"Statistiche aggiornate al 30 giugno 2004.\""}
{"id": "785620", "revid": "1305772", "url": "https://it.wikipedia.org/wiki?curid=785620", "title": "PCF", "text": ""}
{"id": "785624", "revid": "1543377", "url": "https://it.wikipedia.org/wiki?curid=785624", "title": "European Marketing Distribution", "text": "La European Marketing Distribution (EMD) \u00e8 la centrale d'acquisto e marketing leader in Europa, detiene una quota di mercato dell'11%. \nAd EMD fanno capo 1.100 imprese ed organizzazioni partner in 19 nazioni. Vi sono 90.000 punti vendita. Il fatturato ammonta a 102 miliardi di euro."}
{"id": "785625", "revid": "2180194", "url": "https://it.wikipedia.org/wiki?curid=785625", "title": "Socialismo libertario", "text": "Il socialismo libertario, conosciuto anche come socialismo anarchico o socialismo autogestionario, spesso direttamente sfumato nell'anarchismo, con il quale in molti Paesi \u00e8 direttamente identificato come anarco-socialismo, \u00e8 una corrente del filone politico di matrice socialista. La sua componente peculiare, oltre alla giustizia sociale che caratterizza tutte le sottospecie della corrente socialista, consiste appunto nel libertarismo di sinistra (da non confondersi con altre dottrine liberali, alle quali si oppone per molti dei suoi principi), inteso come il valore politico e sociale fondamentale da perseguire e, simbolicamente, donare a tutti gli individui.\nCiascuno, senza ledere la libert\u00e0 degli altri individui, deve essere totalmente libero di organizzare direttamente la propria vita, secondo i propri desideri e senza il condizionamento di vincoli morali, religiosi o sociali.\nStoria.\nLa prima persona che si auto-descrisse come libertaria \u00e8 stata Joseph D\u00e9jacque, uno dei primi anarco-comunisti francesi. La parola ha origine dal francese \"libertaire\", e venne successivamente utilizzata per evadere il bando imposto dal governo francese alle pubblicazioni anarchiche. Nel contesto del movimento socialista europeo, il termine \"libertario\" viene convenzionalmente utilizzato per descrivere quelli che si oppongono al socialismo di stato, come ad esempio il pensatore e rivoluzionario anarchico Michail Bakunin.\nNegli Stati Uniti, il movimento nato negli anni 1970 comunemente noto come libertarianismo (libertarianism) segue una filosofia capitalista; per questo lo storicamente precedente termine \"socialismo libertario\", originato da una traduzione franco-inglese, viene ritenuto nel caso americano insensato, inconsistente e contrario alla realt\u00e0 dei fatti. Molti anti-autoritari ancora si lamentano di quello che vedono come una erronea associazione del capitalismo al libertarismo negli Stati Uniti. Noam Chomsky lo descrive che, \"un libertario coerente si deve opporre alla propriet\u00e0 privata dei mezzi di produzione e della schiavit\u00f9 al salario che \u00e8 una componente di questo sistema, come incompatibile con il principio che il lavoro debba essere liberamente intrapreso e messo sotto controllo del produttore\".\nIl socialismo libertario \u00e8 un'ideologia con diverse interpretazioni, anche se certi punti di convergenza generali possono essere trovati in qualcuna delle sue molteplici incarnazioni. Alcuni sostenitori auspicano un sistema di distribuzione centrato sui lavoratori che si distacchi radicalmente dall'economia capitalistica (socialismo).. Secondo le loro proposte, questo sistema economico dev'essere realizzato in modo da tentare di realizzare la massima libert\u00e0 degli individui e minimizzare la concentrazione di potere o autorit\u00e0 (libertarismo). I socialisti libertari hanno una forte avversione per la coercizione, che spesso li porta a rifiutare lo Stato e ad abbracciare l'anarchismo. Gli aderenti cercano di raggiungere questo scopo attraverso la decentralizzazione del potere politico ed economico, abitualmente attraverso la socializzazione e l'autogestione di gran parte delle maggiori propriet\u00e0 ed imprese, spesso attraverso l'anarcosindacalismo. I libertari negano l'\"estinzione\" marxiana dello Stato e rifiutano la propriet\u00e0 statale (nazionalizzazione) dei mezzi di produzione, che condurrebbe alla sottomissione del proletariato nei confronti della classe statale che, dopo la borghesia, diverrebbe la nuova classe sfruttatrice (secondo i libertari, quindi, nessun socialismo di Stato \u00e8 realmente \"socialismo\").\nIl socialismo libertario ritiene illegittime la maggior parte delle forme di propriet\u00e0 privata economicamente significative, dal momento che, a differenza degli anarcocapitalisti americani, vede i rapporti di propriet\u00e0 capitalisti come forme di dominazione che sono antagonistiche rispetto alla libert\u00e0 individuale. In un capitolo sulla storia del socialismo libertario, l'economista radicale Robin Hahnel racconta che il periodo di maggiore impatto del socialismo libertario si ebbe a cavallo tra il XIX e il XX secolo, protraendosi poi sino agli anni quaranta del Novencento; All'inizio del XX secolo, il socialismo libertario era una forza potente tanto quanto la socialdemocrazia e il comunismo\". L'Internazionale libertaria - fondata con il Congresso di Saint Imier qualche giorno dopo la rottura tra marxisti e libertari al Congresso dell'Internazionale Socialista dell'Aia nel 1872 - si batt\u00e9 con successo per pi\u00f9 di cinquant'anni contro social-democratici e comunisti al fine di conquistare la fedelt\u00e0 degli attivisti anticapitalisti, dei rivoluzionari, dei lavoratori e dei membri di sindacati e partiti politici. I socialisti libertari ebbero un ruolo cruciale nel corso della Rivoluzione messicana del 1911. Venti anni dopo la fine della Prima Guerra Mondiale, i socialisti libertari erano ancora sufficientemente forti da ritrovarsi alla testa di quella che sar\u00e0 la rivoluzione anticapitalistica di maggior successo che le economie industriali abbiano mai conosciuto, la Rivoluzione sociale che scosse la Spagna repubblicana nel 1936-1937.\nIdee e correnti.\nIn considerazione della particolare enfasi attribuita alla libert\u00e0 dell'uomo e contro i condizionamenti, di carattere materiale e sociale (povert\u00e0, indigenza), che ad essa possono derivare, il socialismo libertario ha una particolare attenzione anche per il concetto di giustizia sociale oltre che di libert\u00e0.\nCorrenti considerabili in qualche modo afferenti al socialismo libertario sono:\nSono talvolta considerate come socialiste libertarie anche le correnti anti-capitaliste e libertarie sviluppatesi in seno alle frange pi\u00f9 radicali del liberalismo classico, come il liberalismo agrario, il federalismo repubblicano, il sistema del georgismo, facente capo al pensiero del filosofo politico ed economista Henry George, ed il \"Freiwirschaft\" di Silvio Gesell. Per quanto spesso sia associato con la sinistra rivoluzionaria o estrema, il socialismo libertario non rientra tuttavia nel tradizionale spettro politico. Anche in lingua italiana a volte \"socialismo libertario\" \u00e8 usato come sinonimo dell'anarchismo, sebbene in realt\u00e0 l'anarchismo ne costituisca una componente, o secondo altre interpretazioni, che sottolineano la stessa nascita del termine libertario da penna anarchica, e la base teorica proudhoniana comune con quella anarchica, viceversa.\nNelle sue forme collettivista e comunista (anarco-collettivismo anarchico, comunismo libertario o anarco-comunismo) l'ideologia pone enfasi sulla costruzione di una societ\u00e0 non statale, e superando il modello cooperativisitico e redistributivo sostiene la collettivizzazione dei mezzi di produzione e la messa in comune delle risorse, secondo il principio comunistico \"da ognuno secondo le proprie capacit\u00e0, ad ognuno secondo i propri bisogni\". Uno dei primi teorici di una sorta di \"socialismo libertario\" fu il primo anarchico ad autodefinirsi tale, Pierre-Joseph Proudhon. Ricordiamo inoltre, in questo ambito, Simone Weil.\nIl \"socialismo libertario\" propugna l'abolizione dello Stato e di tutte le autorit\u00e0 gerarchiche, si oppone alle forme coercitive dell'autorit\u00e0 e della gerarchia sociale, \u00e8 a favore del superamento del capitalismo e per una societ\u00e0 autogestionaria che consenta un migliore soddisfacimento dei bisogni materiali e immateriali degli esseri umani, per un maggiore rispetto dell'ambiente e per un riscatto dei paesi in via di sviluppo . Sostiene l'autogestione, la democrazia diretta, l'autonomia dei movimenti sociali, la decentralizzazione o la distribuzione del potere, la rivoluzione in tutti gli aspetti della vita umana, compreso quello delle relazioni sociali.\nLa definizione di \"socialismo\" secondo la scuola di pensiero del socialismo libertario consiste in campo economico ne \"i mezzi di produzione in mano, in possesso o in propriet\u00e0 dei produttori\" e in campo amministrativo \"le decisioni che riguardano tutti prese da tutti\". La parola \"socialista\" fu originariamente utilizzata per raggruppare \"tutti quelli che credono nel diritto dell'individuo al possesso di ci\u00f2 che egli produce\". Va ricordato che la maggior parte dei libertari siano socialisti, non tutti i socialisti sono libertari.\nIl comunismo libertario non deve essere considerato sinonimo del socialismo libertario. Esso \u00e8 un ramo particolare all'interno del socialismo libertario.\nI socialisti libertari sostengono l'abolizione della propriet\u00e0 capitalista dei mezzi di produzione e dello Stato, considerandoli istituzioni dannose e non necessarie, credendo al posto di queste nei diritti di propriet\u00e0-possesso e di libera associazione dei produttori.\nDagli anni ottanta a tutt'oggi si registrano sincretismi tra il socialismo libertario ed alcune correnti del liberalismo radicale, cos\u00ec come alcuni elementi del socialismo libertario sono rintracciabili nel Partito Radicale degli anni '70 e nei Radicali Anarchici."}
{"id": "785627", "revid": "1543377", "url": "https://it.wikipedia.org/wiki?curid=785627", "title": "Bengala", "text": "Il Bengala (in bengalese \"B\u00f4ngo\" (\u09ac\u0999\u09cd\u0997), \"Bangla\" (\u09ac\u09be\u0982\u09b2\u09be), \"B\u00f4ngodesh\" (\u09ac\u0999\u09cd\u0997\u09a6\u09c7\u09b6), o \"Bangladesh\" (\u09ac\u09be\u0982\u09b2\u09be\u09a6\u09c7\u09b6)), \u00e8 una regione nord-orientale del Subcontinente indiano. La maggior parte \u00e8 divisa tra il Bangladesh (\"Bengala Orientale\") e lo stato federato indiano del Bengala Occidentale, mentre alcuni territori appartenenti allo scomparso Regno del Bengala (durante il periodo della monarchia locale e del dominio britannico) sono divenuti territorio di alcuni stati confinanti dell'India nord-orientale, come Bihar, Tripura e Orissa. La gran parte del territorio del Bengala \u00e8 abitata da bengalesi.\nLa regione del Bengala \u00e8 una tra le pi\u00f9 densamente popolate della terra, con una densit\u00e0 di popolazione superiore a 900 ab./km\u00b2. La maggior parte della regione soggiace nel delta del Gange-Brahmaputra, il pi\u00f9 grande delta del mondo. Nella parte meridionale del delta si trovano le Sundarbans, la pi\u00f9 grande foresta di mangrovie del mondo nonch\u00e9 habitat della tigre del Bengala. Anche se la maggior parte della popolazione \u00e8 di estrazione rurale e agraria, nella regione si trovano le metropoli di Calcutta, Dacca e Chittagong. \nLa regione del Bengala \u00e8 conosciuta per il suo contributo al progresso socio-culturale della societ\u00e0 indiana, il Rinascimento bengalese, e per le attivit\u00e0 rivoluzionarie del suo popolo durante il movimento d'indipendenza indiano. Il Bengala era un tempo riconosciuto come uno dei centri preminenti del pensiero mondiale: \"Quello che il Bengala pensa oggi, l'India lo pensa domani e il resto del mondo il giorno dopo\", disse Gopal Krishna Gokhale, storico leader del movimento per l'indipendenza dell'India.\nEtimologia e etnologia.\nL'origine esatta della parola \"Bangla\" o Bengala \u00e8 sconosciuta, ma si crede derivi dal nome della trib\u00f9 di lingua dravidica \"Bang\", che si insedi\u00f2 nell'area circostante intorno al 1000 a. C. Secondo altri invece il nome deriva da \"Vanga\" (\"b\u00f4ngo\"), che proviene a sua volta dalla parola di lingua austrasiatica \"Bonga\", che vuol dire Dio-Sole. La parola \"Vanga\" e altre parole ritenute all'origine della parola \"Bengala\" (cos\u00ec come \"Anga\") possono essere trovate in antichi testi indiani, come i testi Veda, Jaina, i Mah\u0101bh\u0101rata e i Pur\u0101\u1e47a.\nIl pi\u00f9 recente riferimento alla parola \"Vangala\" (\"b\u00f4ngal\") \u00e8 stato rintracciato in alcuni ritrovamenti Nesari (805 d.C.) di Govinda III della dinastia Rashtrakuta, che parlano di Dharmapala come il re di Vangala. I proto-australoidi furono tra i pi\u00f9 recenti abitanti del Bengala.\nLa gente dravidiana migr\u00f2 nel Bengala da sud, mentre le popolazioni Tibeto-Birmane migrarono dall'Himalaya, seguite dagli Indo-Ariani provenienti dall'India nord-occidentale. L'attuale popolazione bengalese \u00e8 una fusione di questi popoli. Anche Patani, Iraniani, Arabi e Turchi sono migrati in questa regione nel basso Medioevo, diffondendo l'Islam.\nStoria.\nAntichit\u00e0.\nAlcuni resti di insediamenti dell'et\u00e0 del rame nella regione del Bengala risalgono all'incirca a 4000 anni fa, quando nella regione si stabilirono alcune popolazioni dravidiane, di lingua Tibeto-Birmana e Austro-Asiatica. Dopo l'arrivo degli Indo-Ariani, si formarono, nelle regioni di Bihar e Bengal, i regni di Anga, Vanga e Magadha, intorno al X secolo a.C.\nNascono potenti regni.\nA partire del VI secolo a.C., gran parte del Bengala apparteneva al potente regno di Magadha, un regno di origini Indo-Ariane, menzionato sia nel Ramayana che nel Mahabharata. Esso fu anche uno dei quattro regni dell'India ai tempi dell'avvento di Buddha, essendo sorto durante il regno di Bimbis\u0101ra (c. 544 a.C.-491 a.C.) e di suo figlio Ajatashatru (c. 491 a.C.-460 a.C.).\nMagadha formava uno dei sedici Mah\u0101 Janapadas (in sanscrito, \"grandi nazioni\"). L'impero Magadha comprendeva comunit\u00e0 repubblicane quali Rajakumara. I villaggi avevano le loro assemblee comandate dai loro capi locali chiamati \"Gramaka\". Le loro amministrazioni erano suddivise in esecutiva, giudiziaria e militare. Una delle primissime testimonianze storiche al Bengala come realt\u00e0 territoriale autonoma \u00e8 presente negli scritti della civilt\u00e0 greca che la chiamavano Gangaridai gi\u00e0 nel 100 a.C. Si suppone che questa parola sia originata dal termine \"Gangahrd\" (\"Terra che contiene il fiume Gange\") e quindi probabilmente si riferiva all'area bengalese. Dal III secolo d.C. al VI secolo d.C., il regno di Magadha fu assoggettato all'impero Gupta.\nIl primo re indipendente del Bengala di cui si ha testimonianza fu Shashanka, che domin\u00f2 intorno al VI secolo a.C.. Dopo un periodo di anarchia, la dinastia nativa e buddista dei Pala regn\u00f2 nella regione per quattrocento anni e si espanse attraverso il subcontinente indiano settentrionale nell'Afghanistan durante i regni di Dharmapala e Devapala.\nL'impero dei Pala fu seguito da un breve regno della dinastia Sena, di religione Hindu. L'Islam fu introdotto nel Bengala nel XII secolo da missionari Sufi. La successiva conquista musulmana aiut\u00f2 la diffusione dell'Islam in tutta la regione.\nL'arrivo dei musulmani e degli europei.\nBakhtiyar Khalji, un generale turco della dinastia dei Mamelucchi del sultanato di Delhi, sconfisse Lakshman Sen della dinastia Sena e conquist\u00f2 larghe parti del Bengala. Di conseguenza, dinastie di sultani e signori feudali sotto il Sultanato di Delhi per alcuni secoli successivi regnarono sulla regione. Nel XVI secolo, il generale Islam Khan, della dinastia Mughal, conquist\u00f2 la regione. In ogni caso, l'amministrazione di governanti stabiliti dalla corte dell'Impero Mughal diede origine a una semi-indipendenza dell'area sotto il controllo dei \"Naww\u0101b\" (un titolo principesco di governo) della citt\u00e0 di Murshidabad, che rispettavano la sovranit\u00e0 dei Mughal a Delhi. Il pi\u00f9 famoso tra loro fu Murshid Quli Khan, che succedette a Alivardi Khan. \nDurante il regno di Aurangzeb, l'attuale Bangladesh aveva un'economia pi\u00f9 forte di tutto il continente Europeo, valendo 12% del PIL mondiale.\nI commercianti europei arrivarono verso la fine del XV secolo. La loro influenza crebbe fino al punto in cui la Compagnia britannica delle Indie Orientali (\"British East India Company\") ottenne i diritti di tassare le province della regione (\"subah\"), dopo la sconfitta da parte dei britannici di Siraj al-Dawla, l'ultimo \"Naww\u0101b\" indipendente, nella battaglia di Plassey, nel 1757. Fu poi costituita nel 1765 la \"Bengal Presidency\" (conosciuta anche come \"Presidency of Fort William\"), che includeva tutti i territori britannici a nord delle Province Centrali (adesso Madhya Pradesh), dalle foci del Gange e del Brahmaputra all'Himalaya e al Punjab.\nNel 1770 una carestia colp\u00ec la regione e fece milioni di vittime e due anni dopo, nel 1772, Calcutta fu nominata capitale del Raj Britannico. Il \"Rinascimento Bengalese\" e il movimento socio-culturale e riformiste Brahmo Samaj ebbero grande impatto sulla vita economica e culturale del Bengala. La fallita rivolta indiana del 1857 iniziata nei pressi di Calcutta port\u00f2 al passaggio dell'autorit\u00e0 alla monarchia britannica, nella persona del Vicer\u00e9 dell'India.\nIl XX secolo.\nTra il 1905 e il 1911, fall\u00ec un tentativo di dividere la provincia del Bengala in due zone. Il Bengala in quello stesso periodo gioc\u00f2 un ruolo rilevante nel movimento per l'indipendenza dell'India, all'interno del quale i gruppi rivoluzionari erano la maggioranza. I tentativi armati per rovesciare il Raj Britannico giunsero al culmine quando Subhash Chandra Bose guid\u00f2 l'Esercito indiano contro i britannici. La regione fu anche di importanza centrale per la crescente consapevolezza politica della popolazione musulmana: nel 1906 fu creata a Dacca la \"Lega Musulmana\" (\"Muslim League\"). Malgrado il tentativo disperato di formare un Bengala Unito, quando l'India guadagn\u00f2 l'indipendenza nel 1947, il Bengala fu diviso seguendo criteri di tipo religioso: la parte occidentale and\u00f2 all'India (e fu chiamato Bengala Occidentale) mentre la parte orientale si un\u00ec al Pakistan come una provincia, sotto il nome di Bengala Orientale (poi rinominato Pakistan Orientale, dando vita al Bangladesh nel 1971). Le circostanze della divisione furono molto sanguinose, con numerosissime rivolte.\nLa storia politica del Bengala Orientale e di quello Occidentale, dopo la partizione, segu\u00ec uno sviluppo diverso nei due territori. Nel Bengala Orientale, iniziando dal movimento per la lingua bengalese del 1952, il dissenso politico contro la dominazione del Pakistan Occidentale (o soltanto \"Pakistan\") crebbe costantemente. Intorno al 1960 emerse la \"Lega Awami\", guidata da Sheikh Mujibur Rahman; era la voce politica della popolazione di lingua bengalese del Pakistan Orientale. Nel 1971 la crisi si accentu\u00f2 quando Rahman fu arrestato e un assalto militare fu lanciato dal Pakistan (o Pakistan Occidentale) contro il Pakistan Orientale. La maggior parte dei leader della \"Awami League\" fuggirono e crearono un governo in esilio nel Bengala Occidentale. La forza guerrigliera Mukti Bahini e l'esercito regolare del Bengala ricevettero infine supporto dalle Forze Armate Indiane nel dicembre del 1971, ottenendo una vittoria decisiva contro il Pakistan il 16 dello stesso mese nella Guerra di Liberazione del Bangladesh o Guerra Indo-Pakistana. La storia del Bengala dopo la sua indipendenza fu piena di conflitti, con una lunga sequenza di uccisioni politiche e colpi di stato militari prima del 1991, quando fu creata la democrazia parlamentare. Da allora, la vita politica \u00e8 stata relativamente stabile.\nNel Bengala Occidentale, Stato indiano, gli anni tra il 1960 e il 1970, carenti di un potere forte, videro il sorgere del movimento marxista-naxalita che port\u00f2 il paese a un periodo di stasi economica. La guerra di liberazione del Bangladesh del 1971 caus\u00f2 un afflusso di milioni di rifugiati verso il Bengala Occidentale, mettendo a dura prova il paese.. La situazione politica del Bengala Occidentale ebbe un cambiamento improvviso quando il Left Front (un'alleanza di partiti di sinistra) vinse le elezioni del 1977, battendo il Congresso Nazionale Indiano, il pi\u00f9 grande partito indiano, all'epoca in carica. Il Left Front, guidato dal CPI(M) - il partito comunista marxista indiano - ha governato negli ultimi tre decenni. Il governo centrale dalla met\u00e0 degli anni novanta ha introdotto una serie di riforme economiche che hanno portato a una ripresa economica del paese, aiutata anche dall'elezione del nuovo Primo Ministro riformista nel 2000.\nGeografia.\nLa maggior parte della regione del Bengala soggiace nel delta del Gange-Brahmaputra o delta del Gange, che nasce dalla confluenza dei fiumi Gange, Brahmaputra, Meghna e dai loro rispettivi tributari. L'area totale del Bengala \u00e8 di 232.752\u00a0km2: l'area del Bengala Occidentale \u00e8 di 88.182\u00a0km\u00b2, quella del Bangladesh 144.570\u00a0km\u00b2. Il territorio del Bangladesh \u00e8 per la maggior parte sotto i 10 metri sul livello del mare e si ritiene che quasi il 10% della regione sarebbe inondata se il livello del mare crescesse di un metro. Il punto pi\u00f9 alto del Bangladesh \u00e8 la collina di Mowdok (1.053 metri), nel distretto Chittacong nel sud-est del paese. Una gran parte della linea costiera contiene una giungla paludosa, le Sundarbans, la foresta di mangrovie pi\u00f9 grande al mondo e habitat naturale di diverse specie di flora e fauna, compresa la tigre del Bengala. Nel 1997 questa regione e le specie che la abitano sono state dichiarate in pericolo di estinzione.\nLo stato indiano del Bengala Occidentale \u00e8 situato nell'estremit\u00e0 orientale dell'India, con un'estensione che va dalla catena montuosa dell'Himalaya a nord, alla Baia del Bengala a sud. La regione \"Darjeeling Himalayan\" nell'estremit\u00e0 nord-orientale dello stato fa parte dell'Himalaya orientale. Questa regione contiene Sandakfu, la cima pi\u00f9 alta della regione che svetta a 3636 metri. La stretta regione \"Terai\" separa la regione \"Darjeeling Himalayan\" dalle pianure, che si protendono a loro volta verso il delta del Gange a sud. La regione \"Rarh\" invece \u00e8 situata tra il delta del Gange a est e l'altopiano occidentale. Una piccola regione costiera \u00e8 invece all'estremo sud, mentre le Sundarbans occupano un'ampia zona nel delta del Gange.\nLa particolarit\u00e0 del villaggio \"Choto Pashla\", nello stato indiano del Bengala Occidentale, \u00e8 che per ogni due abitanti c'\u00e8 un serpente, soprattutto della specie \"Naja kaouthia\" (detto \"cobra monocolo\"). Questi animali si trovano ovunque - nei campi di riso, nei fossati, nei bacini fangosi e anche nelle case. I primi rettili arrivarono in massa nel villaggio (a 130 chilometri a nord-est della capitale Kolkata) sei secoli fa durante un'inondazione. Sembra che la cosa non impensierisca gli abitanti, in questo villaggio hindu infatti i serpenti sono adorati come delle divinit\u00e0.\nDemografia.\nCirca 210 milioni di persone vivono nel Bengala, il 60% di loro in Bangladesh e i rimanenti nel Bengala Occidentale. La densit\u00e0 di popolazione nell'area \u00e8 pi\u00f9 di 900/km\u00b2 e questo rende la regione una delle aree pi\u00f9 densamente popolate al mondo. \nLingue.\nLa lingua bengalese \u00e8 quella pi\u00f9 parlata nel Bengala. L'inglese \u00e8 spesso usato per lavoro. Ci sono piccole minoranze che parlano urdu, hindi, chakma e altre lingue tribali. La lingua nepali \u00e8 parlata soprattutto dalla popolazione gurkha del distretto di Darjeeling del Bengala Occidentale.\nReligione.\nLe due religioni pi\u00f9 praticate nel Bengala sono l'islam e l'induismo. Nel Bangladesh l'88% della popolazione \u00e8 musulmana e l'11% \u00e8 induista. Nel Bengala Occidentale gli induisti sono la maggioranza con il 72,5% della popolazione mentre i musulmani sono il 25% e altre religioni (buddismo, cristianesimo e animismo) completano il 2,5% rimanente. \nLivello di vita.\nLa speranza di vita \u00e8 circa di 63 anni ed \u00e8 quasi la stessa per uomini e donne. In termini di alfabetizzazione, nel Bengala Occidentale la percentuale \u00e8 di 69,22% mentre in Bangladesh \u00e8 di circa 41%. Il livello di povert\u00e0 \u00e8 alto, oltre il 30% di persone vive sotto la soglia di povert\u00e0.\nEconomia.\nL'agricoltura \u00e8 l'occupazione maggiore in tutta la regione, la coltivazione principale \u00e8 quella del riso, seguita da quella di ortaggi, patate, mais e altro. La juta \u00e8 la principale coltivazione tra quelle destinate al commercio (cash crops); anche il t\u00e8 \u00e8 prodotto in grandi quantit\u00e0 per la vendita, la regione \u00e8 infatti famosa per il \"Darjeeling tea\" e altri t\u00e8 di alta qualit\u00e0. Il terziario \u00e8 il campo che maggiormente contribuisce al prodotto interno lordo del Bengala Occidentale, creando il 51% del prodotto interno statale mentre i l 27% \u00e8 frutto dell'agricoltura e il 22% dell'industria. Le industrie statali sono situate nella regione di Kolkata e nei territori montuosi ricchi di minerali dell'ovest. Le citt\u00e0 di Durgapur e Asansol sono la sede di alcuni tra i pi\u00f9 grandi stabilimenti metallurgici della regione. Il Bengala Occidentale ha la terza maggiore economia (2003\u20132004) tra gli stati indiani, con un prodotto interno netto di 21,5 miliardi di dollari. Durante il periodo 2001\u20132002, la crescita media del prodotto interno statale \u00e8 stata del 7,8% superando la crescita del prodotto interno lordo nazionale indiano. Lo stato ha promosso l'investimento diretto estero, soprattutto nei campi del software e dell'elettronica. Kolkata sta diventando un centro di grande importanza per l'industria dell'Information technology. Grazie a questo e alla complessiva economia dello stato, il Bengala Occidentale \u00e8 adesso la terza pi\u00f9 veloce economia in crescita nel paese.\nDal 1990, secondo la Banca Mondiale, il Bangladesh ha raggiunto nonostante vari ostacoli un tasso di crescita annuale del 5%. La classe media e l'industria di consumo hanno avuto qualche miglioramento; il Bangladesh stesso ha avuto un netto incremento dell'investimento diretto estero. Un gran numero di aziende multinazionali, come la Unocal e la Tata, hanno fatto grossi investimenti qui, nel settore del gas naturale. Nel dicembre 2005, la Banca Centrale del Bangladesh ha previsto la crescita futura del nuovo prodotto interno lordo intorno al 6,5%. Sebbene due terzi della popolazione del Bangladesh siano agricoltori, pi\u00f9 di tre quarti dei guadagni dell'export del paese proviene dall'industria tessile che cominci\u00f2 ad attrarre investimenti esteri dagli anni ottanta, soprattutto per il basso costo del lavoro e del tasso di conversione della valuta. Nel 2002, tale industria ha esportato prodotti per un valore di 5 miliardi di dollari USA e al momento impiega pi\u00f9 di 3 milioni di lavoratori, il 90% dei quali sono donne. Una buona parte della valuta straniera che entra nel paese proviene dai soldi mandati dagli espatriati che vivono in altre nazioni. Un contributo significante allo sviluppo dell'economia del Bangladesh \u00e8 stato dato dall'ampia diffusione del microcredito della Grameen Bank e di altre organizzazioni simili. Insieme, queste organizzazioni avevano circa 5 milioni di membri verso la fine degli anni novanta.\nCultura.\nLa lingua e la cultura comune bengalese \u00e8 basata sulla tradizione condivisa delle due parti politicamente divise della regione. Il Bengala ha una lunga tradizione di letteratura popolare, testimoniata dai vari libri \"Charyapada\", \"Mangalkavya\", \"Shreekrishna Kirtana\", \"Maimansingha Gitika\" o \"Thakurmar Jhuli\". La letteratura bengalese nel medioevo fu basata sia su temi di argomento religioso (si vedano i poeti Chandida), sia su adattamenti di opere di altre lingue (come quelli del poeta Alaol). Durante il Rinascimento Bengalese del IX e XX secolo, la letteratura bengalese fu modernizzata attraverso lavori di autori come Bankim Chandra Chattopadhyay, Rabindranath Tagore e Kazi Nazrul Islam.\nLa tradizione Baul \u00e8 un retaggio unico della musica popolare bengalese; altre forme di musica popolare includono la Gombhira, la Bhatiali e la Bhawaiya. Questo tipo di musica \u00e8 spesso accompagnata dall'ektara, uno strumento con una sola corda. Altri strumenti sono il dotara, il dhol, il flauto, e il tabla. La regione ha anche un retaggio attivo nella musica classica nord-indiana (o \"hindustana\").\nIl bengala \u00e8 anche stato portatore del modernismo nelle belle arti indiane. Abanindranath Tagore, uno dei pi\u00f9 importanti artisti bengalesi del XX secolo, \u00e8 spesso nominato come il padre dell'arte moderna indiana. Egli cre\u00f2 la prima accademia di arte non britannica indiana, conosciuta anche come Kalabhavan, situata nella cittadina di Santiniketan. Da qui nel corso del tempo sono usciti molti importanti artisti indiani come Nandalal Bose, Benode Bihari Mukherjee e Ramkinkar Baij. Nell'era post-indipendenza, il Bengala ha prodotto importanti artisti come Bikash Bhattacharya, Ganesh Paine. Nel recente passato, artisti come Samir Aich e Chittrobhanu Majumdar hanno raggiunto fama internazionale: i loro lavori sono esposti sia dentro che fuori dai confini nazionali indiani.\nRiso e pesce sono i cibi tradizionali preferiti e la loro importanza \u00e8 sottolineata dal detto bengalese \"machhe bhate bangali\", che si traduce come \"pesce e riso fanno un Bengalese\". Nel vasto repertorio bengalese di piatti a base di pesce ci sono alcuni preparati con la specie Hilsa, uno tra i preferiti dalla popolazione. I bengalesi preparano inoltre caratteristiche confetture a base di latte, come il \"R\u00f4shogolla\", il \"Ch\u00f4mch\u00f4m\", e diversi tipi di \"Pithe\".\nLe donne bengalesi indossano generalmente il \"sha\u0157i\" e il salwar kamiz, spesso esplicitamente creato secondo i costumi delle culture locali. Nelle aree urbane, molte persone, sia donne che uomini, indossano vestiti in stile occidentale. Tra gli uomini la moda europea \u00e8 quella pi\u00f9 diffusa anche se spesso in occasioni religiose vengono indossati i costumi tradizionali, come il \"panjabi\" con \"dhuti\" o \"pyjama\". Invece il \"lungi\", un tipo di gonna lunga, \u00e8 molto indossato dagli uomini del Bangladesh.\nLe due pi\u00f9 grandi festivit\u00e0 religiose sono i due \u02bf\u012ad \u02bf\u012ad ul-Fitr e \u02bf\u012ad ul-A\u1e0d\u1e25\u0101) per i musulmani e il Durga Puja autunnale per gli ind\u00f9. Il Natale, chiamato \"B\u00f4\u0157odin\" (Grande giorno) in bengalese, e il Buddha Purnima sono altre due importanti festivit\u00e0 religiose. Altre ancora sono le Pohela Baishakh (il nuovo anno bengalese), \"Basanta-Utsab\", \"Nobanno\", e \"Poush parbon\" (festivit\u00e0 di Poush).\nIl cinema bengalese ha centri importanti in Kolkata e Dacca. L'industria cinematografica di Kolkata \u00e8 la pi\u00f9 antica e conosciuta in modo particolare per i suoi film d'arte (o film indipendenti). La sua lunga tradizione in questo campo ha prodotto acclamati registi, come Satyajit Ray, mentre alcuni esempi di registi contemporanei sono Buddhadev Dasgupta e Aparna Sen. Dacca inoltre ha un'intensa industria commerciale e pi\u00f9 recentemente \u00e8 stata casa per molti registi acclamati dalle critiche come Tareque Masud. Anche i famosi film ind\u00f9 di Bollywood sono popolari nel Bengala Occidentale e nel Bangladesh.\nCirca 200 quotidiani sono pubblicati in Bangladesh, insieme a pi\u00f9 di 1800 periodici. Nel 2005 si sono contate 558 riviste pubblicate nel Bengala Occidentale, delle quali 430 sono in lingua bengalese.\nCome sport, il cricket e il calcio sono molto popolari nella regione bengalese. I giochi locali invece sono il Kho Kho e il Kabaddi; quest'ultimo \u00e8 lo sport nazionale del Bangladesh. Recentemente sono stati organizzati i \"Giochi Bengalesi\", con atleti delle aree di lingua bengalese dell'India e del Bangladesh.\nRapporti odierni tra i paesi formanti il Bengala.\nNonostante i significativi scambi commerciali e i collegamenti culturali tra lo stato indiano del Bengala Occidentale e il Bangladesh, gli stati che formano la regione chiamata Bengala, ancora si \u00e8 ben al di sotto del potenziale.\nFrequenti collegamenti aerei collegano Kolkata con Dacca e Chittagong; \u00e8 inoltre attivo un servizio di autobus tra Kolkata e Dacca, mentre il servizio ferroviario tra le stazioni \"Sealdah\" di Kolkata e \"Joydevpur\" di Dacca \u00e8 iniziato nel luglio 2007. Il principale collegamento stradale \u00e8 la strada precedentemente chiamata \"Jessore\", che attraversa il confine a Petrapole-Benapole, circa 175\u00a0km a nord-ovest di Kolkata.\nI servizi per i visti sono messi a disposizione dal consolato del Bangladesh (situato nella strada \"Bangabandhu Mujibur Rehman\" di Kolkata) e dagli alti commissariati dell'India a Dacca, Chittagong e Rajshahi. L'India ha una politica liberale per quanto riguarda i visti e circa 100.000 tra studenti, turisti e lavoratori immigrati senza documenti del Bangladesh arrivano nel Bengala Occidentale ogni anno, spesso di passaggio verso altre parti dell'India. Viceversa, poche persone provenienti dal Bengala Occidentale visitano il Bangladesh per turismo, pellegrinaggio, viaggi, obblighi d'espatrio; c'\u00e8 un significativo potenziale di crescita di queste ultime stime a seconda del miglioramento in Bangladesh di stabilit\u00e0, economia, moderazione religiosa e infrastrutture per accogliere turisti. Inoltre il Bengala Occidentale ospita la famosa e discussa autrice Taslima Nasreen.\nL'immigrazione clandestina di lavoratori provenienti dal Bangladesh \u00e8 un argomento controverso esposto dai partiti di destra nazionalisti in India ma trova poca considerazione nel Bengala Occidentale. L'India ha preso provvedimenti presso il confine per controllare questo flusso ma l'immigrazione continua ancora. Il confine ufficiale, Petrapole-Benapole, \u00e8 il condotto principale per il commercio tra le due met\u00e0 del Bengala, che frutta oltre un miliardo di dollari. Il commercio clandestino produce oltre 2 miliardi di dollari ed avviene attraverso tutto il confine.\nGli scambi culturali tra le due parti del Bengala hanno in parte inciso nelle relazioni tra l'India e il Bangladesh e nell'influenza dei gruppi estremisti islamici nel Bangladesh. Alcuni cantanti e attori del Bengala Occidentale hanno protestato per il rifiuto dei loro visti negli anni passati. I programmi dei canali televisivi del Bangladesh sono molto seguiti nel Bengala Occidentale e anche i media di quest'ultimo hanno audience in Bangladesh.\nC'\u00e8 un certo sentimento nazionalistico nelle popolazioni di entrambe le regioni e un desiderio di vedere i due Bengala ancora una volta uniti, soprattutto in Bangladesh, mentre quest'idea non ha mai ottenuto grande popolarit\u00e0 nel Bengala Occidentale, dove il ricordo di conflitti religiosi \u00e8 ancora vivo, in particolare nella memoria degli ind\u00f9 per gli episodi terribili delle rivolte di Calcutta nel 1946 e per la persecuzione subita a causa dell'esercito pakistano dal 1947 al 1971, che provoc\u00f2 la morte di pi\u00f9 di 3 milioni di ind\u00f9. D'altra parte la popolazione del Bengala Occidentale \u00e8 molto orgogliosa del Bangladesh per aver portato all'attenzione internazionale la lingua e la cultura bengalese. Mentre entrambe le parti combattono contro la povert\u00e0 e sviluppano la propria economia, i giovani hanno l'opportunit\u00e0 di crearsi nuovi appoggi, in quest'era di globalizzazione, oltre i confini nazionali basandosi sulla loro comune identit\u00e0 bengalese."}
{"id": "785628", "revid": "122650184", "url": "https://it.wikipedia.org/wiki?curid=785628", "title": "Francesco De Sarlo", "text": "Biografia.\nNel 1900 vince la Cattedra di filosofia teoretica presso il Regio Istituto di studi superiori di Firenze dove rester\u00e0 fino al 1933. \u00c8 in questa citt\u00e0 che frequenta i seminari tenuti da Franz Brentano presso la Biblioteca Filosofica. Nel 1903 fonda a Firenze \"il Laboratorio di psicologia sperimentale\" che fu inizialmente annesso alla Facolt\u00e0 di Lettere e Filosofia del Regio Istituto di studi superiori. Allievi di De Sarlo furono, tra gli altri, Antonio Aliotta (1881-1964), Giuseppe Antonio Borgese (1882-1952), Enzo Bonaventura (1891-1948), Eustachio Paolo Lamanna, che spos\u00f2 sua figlia Edvige, Eugenio Garin e Alberto Marzi.\nIl De Sarlo si trova in aperto contrasto con Benedetto Croce e Giovanni Gentile che ritenevano si dovesse separare il metodo della filosofia da quello della scienza. Per De Sarlo, invece, il metodo conoscitivo doveva essere comune in quanto sia il filosofo che lo scienziato si occupano dello stesso campo d'indagine. Per questo considera come unico metodo quello rigorosamente sperimentale di Wilhelm Wundt e quello esperienziale di Brentano. Nello stesso anno pubblica, nel capoluogo toscano, il saggio: \"I dati dell'esperienza psichica\".\nLa novit\u00e0 introdotta da De Sarlo \u00e8 il concetto che i fenomeni fisici esistono in quanto diventano fenomeni psichici, contenuto della nostra coscienza. Dunque, l'oggetto di studio della psicologia doveva essere l'esperienza intenzionale del soggetto. \"L'unica vera esperienza diretta\" \u00e8 quella \"psichica\". Esperienza interna ed esperienza esterna vanno cos\u00ec a configurarsi come due aspetti dello stesso fenomeno; non c'\u00e8 un'esperienza pi\u00f9 vera dell'altra poich\u00e9 nessuna delle due \u00e8 indipendente dall'altra.\nPer De Sarlo \u00e8 imprescindibile studiare la coscienza: a suo avviso, gli \"oggetti\" arrivano necessariamente alla nostra coscienza attraverso gli organi sensoriali. Essi vengono ordinati, studiati, usati, catalogati sia dal singolo nella sua esperienza quotidiana sia dalle varie scienze che ne approfondiscono lo studio. Siccome tali \"oggetti\" sono complessi, cio\u00e8 pieni di propriet\u00e0, attributi etc., De Sarlo si chiede come accada che si compongano nella coscienza dell'individuo e stabilisce che due sono le modalit\u00e0:\nNel primo caso De Sarlo parla di \"esperienza con carattere statico\", nel secondo di \"esperienza a carattere dinamico\". In entrambi i casi non si pu\u00f2 prescindere dal ruolo del soggetto.\nLa differenza tra esperienza psichica ed esperienza pura \u00e8 \"l'aggiunta del significato ai dati primitivi\".\nPer De Sarlo sono possibili solo due modi di studiare tutto questo:\nNel 1907 fonda il periodico \"La cultura filosofica\", che dar\u00e0 spazio alla discussione di problemi psicologici e prester\u00e0 attenzione a quanto avviene in campo psicologico ed epistemologico negli altri paesi. L'impostazione filosofica di questa rivista fu pi\u00f9 volte criticata da Benedetto Croce e Giovanni Gentile.\nTra il 1912 e il 1915 \u00e8 tra gli autori della rivista fiorentina \"Psiche\", il cui redattore capo \u00e8 Roberto Assagioli: altri redattori sono Agostino Gemelli, E. Bonaventura.&lt;br&gt;\nLe teorie di Francesco De Sarlo furono influenzate molto dalla concezione della conoscenza scientifica ed dalle teorie di Franz Brentano.\nNel 1925 \u00e8 tra i firmatari del Manifesto degli intellettuali antifascisti redatto da Benedetto Croce. Nello stesso anno pubblica, per i tipi Le Monnier, \"Gentile e Croce. Lettere filosofiche di un \u00absuperato\u00bb\". Nel libro De Sarlo prende atto della sconfitta culturale del neoidealismo italiano, ma al contempo rivendica le ragioni della sua prospettiva filosofica. L'obbiettivo polemico erano senza dubbio sia Croce che Gentile, ma a quest'ultimo erano dedicate le pagine pi\u00f9 aspre. Infatti De Sarlo e Croce erano legati dal comune sentimento antifascista e convinti della necessit\u00e0 di misurarsi con ricerche concrete, quali quelle di Croce in ambito storico che De Sarlo aveva sempre apprezzato. Non a caso Croce fece passare sotto silenzio questo testo mentre sul \"Giornale critico della filosofia italiana\", fondato e diretto da Gentile, apparvero varie recensioni critiche del volume."}
{"id": "785633", "revid": "17351", "url": "https://it.wikipedia.org/wiki?curid=785633", "title": "Savoia-Marchetti SM.75", "text": ""}
{"id": "785634", "revid": "17351", "url": "https://it.wikipedia.org/wiki?curid=785634", "title": "B-58 Hustler", "text": ""}
{"id": "785636", "revid": "1652635", "url": "https://it.wikipedia.org/wiki?curid=785636", "title": "Oranges &amp; Lemons (album)", "text": "Oranges &amp; Lemons (1989) \u00e8 il nono album degli XTC. Il titolo \u00e8 una citazione di una popolare filastrocca inglese e fa riferimento alla difficile situazione economica del gruppo in quel periodo.\nIl disco.\nNono disco della band di Swindon (secondo disco doppio), pubblicato il 27 febbraio 1989, raggiunge il 28\u00ba posto nelle classifiche inglesi, il 44\u00b0 in quelle statunitensi (Billboard album chart) e il 1\u00b0 nella classifica degli album alternativi dei college americani.\nNel 2015 viene pubblicata una expanded edition del disco, che include un nuovo mixaggio curato da Steven Wilson.\nTracce.\nDisco 1 Lato A\nDisco 1 Lato B\nDisco 2 Lato A\nDisco 2 Lato B"}
{"id": "785643", "revid": "31789", "url": "https://it.wikipedia.org/wiki?curid=785643", "title": "Piano San Lazzaro", "text": ""}
{"id": "785644", "revid": "126257", "url": "https://it.wikipedia.org/wiki?curid=785644", "title": "Parco Lambro", "text": "Il Parco Lambro \u00e8 uno dei pi\u00f9 grandi della citt\u00e0 di Milano. Per anni, coi suoi oltre novecentomila metri quadrati, \u00e8 stato il maggiore in assoluto. \nOggi il comune ne dichiara una superficie minore, tenendo conto di quanto perduto negli anni con la costruzione della tangenziale e l'ampliamento e la sistemazione del cimitero di Lambrate.\n\u00c8 situato a nordest della citt\u00e0, nel Municipio 3, e confina con il territorio di Segrate. La sua caratteristica principale \u00e8 l'omonimo fiume che lo attraversa e ne traccia l'andamento.\nLa storia.\nIl progetto di Enrico Casiraghi si poneva l'obiettivo di riprodurre una sintesi del tipico paesaggio lombardo, dalla collina alla pianura ricca di acque e dalla vegetazione tipica dei diversi ambienti: la collina con le valli e due piccoli laghi, la pianura intersecata dal fiume e da innumerevoli rogge immissarie ed emissarie; boschi di querce e carpini bianchi, salici lungo le sponde, cascine con prati irrigui e arativi. Purtroppo del parco originale rimane molto poco, perch\u00e9 molti alberi furono tagliati per ricavarne legna da ardere, durante la guerra, e ripiantati in seguito con una piantumazione non selettiva.\n\u00c8 nota la storia dell'inquinamento del fiume, dagli anni settanta in avanti, con le acque \"biologicamente morte\", di colore variabile a seconda degli scarichi, perennemente ricoperte di schiume dense e maleodoranti. Anche i caratteristici laghetti alimentati dalla fitta rete di rogge sono stati prosciugati a causa dell'inquinamento chimico da molti anni. A tutto ci\u00f2 si sommarono gli effetti dell'incuria e dell'abbandono e persino della compromissione dell'ordine pubblico, con prostituzione, spaccio e consumo di droga.\nI festival del proletariato giovanile.\nNel 1974, 1975 (a partire dal 29 maggio) e nel 1976 (26-30 giugno) si svolsero al Parco Lambro le uniche tre edizioni del \"Festival del proletariato giovanile\", organizzato dalla rivista \"Re Nudo\": era la pi\u00f9 importante manifestazione musicale e controculturale italiana dell'epoca. Nell'ultima edizione venne registrato l'album live Parco Lambro.\nLe cinque cascine.\nLe cascine ricomprese nell'area del parco sono cinque: cascina San Gregorio Vecchio, cascina Mulino Torrette, cascina Cassinetta San Gregorio, Cascina Biblioteca e cascina Mulino San Gregorio. Solo la prima, situata in viale Turchia, \u00e8 ancora attiva come azienda agricola, con seminativi e aree a foraggio che rammentano le tradizionali marcite, mentre gli edifici (nuclei abitativi, stalle e fienili) sorgono attorno ad una corte quadrata; puntando in particolare su queste attivit\u00e0, il comune ha promosso una campagna per rilanciare il ruolo di \"succursale campestre\" dell'intero parco nei confronti della citt\u00e0.\nIn via Marotta, si trova la seconda cascina, completamente ristrutturata, che \u00e8 diventata la sede di Exodus e che ha conservato le ruote a pale e le macine dell'antico mulino. Nella stessa via si trovano altri due edifici radicalmente ristrutturati e appartenenti alla cascina Cassinetta San Gregorio. La Cascina Biblioteca in via Casoria, che \u00e8 stata in attivit\u00e0 fino agli anni settanta, \u00e8 diventata la sede di una comunit\u00e0 per disabili, mentre la cascina Mulino San Gregorio, in via van Gogh, ospita le guardie ecologiche volontarie (GEV).\nFlora e attrezzature.\nNella vasta estensione del parco, sono molte le specie arboree presenti. Tra le tante, segnaliamo la robinia e la sofora, albero dei tulipani, il mirabolano a foglia rossa, il ciliegio da fiore giapponese, il cipresso calvo, faggio, il ginkgo, l'ippocastano, lo storace americano, il noce nero d\u2019America, alcune variet\u00e0 di olmo, pioppo cipressino e pioppo nero, platani, querce, il tiglio, il bagolaro e il salice piangente.\nI viali del parco superano lo sviluppo di quattro chilometri. Una parte \u00e8 dedicata anche alla viabilit\u00e0 ordinaria che viene parzialmente limitata nei giorni festivi. Esistono due aree attrezzate per il gioco dei bambini, una pista di skateboard e campi da calcio."}
{"id": "785645", "revid": "12290", "url": "https://it.wikipedia.org/wiki?curid=785645", "title": "Soldier of fortune", "text": ""}
{"id": "785649", "revid": "111606241", "url": "https://it.wikipedia.org/wiki?curid=785649", "title": "Gran Premio del Belgio 1950", "text": "Il Gran Premio del Belgio del 1950 fu la quinta prova del Campionato Mondiale Piloti di Formula 1 disputato il 18 giugno 1950 sul Circuito di Spa-Francorchamps nella sua versione completamente stradale e molto veloce di 14\u00a0km. La gara si svolse due settimane dopo il Gran Premio di Svizzera 1950 e vi parteciparono soltanto 14 concorrenti. La situazione della corsa precedente viene completamente ribaltata: le qualificazioni saranno appannaggio del pilota italiano Farina, ma la gara sar\u00e0 vinta dall'argentino Fangio, con Fagioli che si piazza ancora una volta in seconda posizione e Rosier in terza. Nino Farina, con il quarto posto, guadagna punti importanti nella corsa al titolo mondiale.\nPartecipanti.\nNel tempo del Gran Premio del Belgio, doveva ancora giungere il picco stagionale e soltanto 14 partecipanti arrivano al circuito di Spa. Queste includono le dominanti Alfa Romeo di Nino Farina, Juan Manuel Fangio e Luigi Fagioli. La Ferrari present\u00f2 una 125 supercompressa affidata a Luigi Villoresi e una 275 aspirata guidata da Alberto Ascari, che monta un nuovo motore V12 a 60\u00b0 di 3322cc e sviluppa una potenza di 300 cavalli per 7300 giri al minuto. Si nota la massiccia presenza della Talbot-Lago con tre vetture per Louis Rosier, Yves Giraud-Cabantous e Philippe \u00c9tancelin (in sostituzione dell'infortunato Eug\u00e8ne Martin). Il resto del parco partenti \u00e8 ancora a favore della Talbot-Lago (in particolare la vettura di Raymond Sommer), una singola Alta per Geoff Crossley e una Maserati per lo svizzero Toni Branca.\nGara.\nFarina e Fangio come al solito, sono i pi\u00f9 veloci nella sessione di qualifiche con Fagioli impossibilitato a tenere il loro passo. Sommer resta davanti alla Ferrari con la sua vecchia Talbot-Lago. La gara ha una svolgimento pressoch\u00e9 simile. Le Alfa Romeo fanno corsa a s\u00e9 e nei primi cinque giri ottengono un vantaggio tale che dai box viene impartito l'ordine di rallentare. Sommer gareggia con le due Ferrari. Quando le Alfa si fermano per il rifornimento, al 12\u00ba e 13\u00ba giro, Raymond Sommer prende il comando della corsa. Il francese decide di forzare nel tentativo di conseguire il maggiore vantaggio possibile prima del suo turno per il rifornimento, ma al 20\u00ba giro \u00e8 costretto al ritiro per rottura del motore. In precedenza, al 2\u00ba giro si era ritirato Giraud Cabantous ancora per il motore, e al 15\u00ba giro Etancelin per surriscaldamento. Due giri pi\u00f9 tardi si ritira anche Chaboud. Ascari prende il comando ma deve fermarsi subito per il rifornimento e le Alfa tornano ancora a dominare con Fangio a condurre davanti a Farina e Fagioli. Farina soffr\u00ec di problemi alla trasmissione nei giri finali e chiuse al quarto posto dietro la migliore Talbot-Lago classificata, guidata da Rosier. Ascari finisce quinto. Luigi Villoresi si classifica al sesto posto: dapprima attardato da continue soste ai box per problemi alle candele, negli ultimi giri, complice la pioggia, non pu\u00f2 completare la gara insieme a Levegh, Crossley, Claes e Branca a causa dell'invasione di pista da parte del pubblico. Con la vittoria Fangio si porta a 17 punti, ma Farina con i tre punti della gara e il punto supplementare del giro veloce mantiene la testa con 22 punti. Fagioli con il terzo secondo posto supera l'argentino di un solo punto portandosi a 18 punti. La lotta per il titolo mondiale \u00e8 sempre pi\u00f9 un affare privato tra i tre piloti di punta dell'Alfa Romeo.\nNote.\n\"Salvo indicazioni diverse le classifiche sono tratte da \""}
{"id": "785650", "revid": "461628", "url": "https://it.wikipedia.org/wiki?curid=785650", "title": "Chiesa di Santa Maria del Carmine (Pavia)", "text": "La chiesa di Santa Maria del Carmine \u00e8 uno dei maggiori luoghi di culto cattolici di Pavia ed \u00e8 un esempio notevole di gotico lombardo.\nFu iniziata nel 1374 e la sua costruzione prosegu\u00ec lentamente anche per una interruzione dovuta agli impegni economici dei Visconti per la contemporanea costruzione della Certosa; fu ripresa nel 1432 ed ultimata infatti solo nel 1461, mentre la facciata fu completata nel 1490.\nRestaurata fra il 2006 e il 2010.\nStoria.\nIn origine sul luogo era edificata la chiesa romanica dei Santi Faustino e Giovita entro le mura di propriet\u00e0 dei canonici regolari di San Pietro in Ciel d'Oro. Nel 1364 i Carmelitani dovettero abbandonare il luogo che occupavano dal 1298 (che venne abbuttuto) a nord della citt\u00e0 per far posto al cantiere del castello Visconteo e ricevettero in cambio dal Duca Gian Galeazzo Visconti l'uso della chiesa. A partire dal 1373 i Carmelitani avviarono la costruzione della nuova chiesa che si protrasse per oltre un secolo, oltre che la chiesa dei Santi Faustino e Giovita venne demolita anche la Chiesa di San Colombano minore (o \"San Colombano de Cellanova\"), fondata in epoca longobarda nell'VIII secolo e gestita dai monaci di San Colombano di Bobbio, gi\u00e0 soppressa nel 1346 con i suoi redditi assegnati alla Chiesa di San Giovanni Domnarum.\nIl progetto della costruzione fu affidato a Bernardo di Venezia che aveva gi\u00e0 realizzato il castello Visconteo. Nel 1390 Gian Galeazzo elarg\u00ec una cospicua donazione destinata alla costruzione della chiesa, tuttavia, sempre negli stassi anni, l'inizio del cantiere della Certosa di Pavia caus\u00f2 un rallentamento dei lavori, perch\u00e8 molte maestranze furono attratte dal nuovo cantiere.\nIl convento venne soppresso nel 1799 e la chiesa fu trasformata in parrocchia. Nel 1807 all'interno della parrocchia si trovavano le chiese sussidiarie di Santa Trinit\u00e0, dei Santi Gervasio e Protasio, di San Rocco, di Santa Maria di Loreto, di Sant'Ivenzio, di Santa Croce, della Colombina, di Santa Maria Annunciata e di San Gregorio, mentre nel 1823 il clero contava 36 sacerdoti e circa 4.600 anime. Attualmente la Chiesa fa parte della parrocchia omonima retta dal clero secolare.\nDescrizione.\nFacciata.\nL'imponente facciata, che domina l'omonima piazza, non nasconde nella sua forma slanciata a capanna un'ispirazione architettonica romanica, ma le decorazioni sono indubbiamente collocabili nel gotico lombardo, anche per la presenza delle bifore che alleggeriscono le forme romaniche. La base presenta un alto orlo in serizzo. I sei pilastri dividono la facciata in cinque campi verticali nei quali si inseriscono i tre portali frutto di un rifacimento ottocentesco dell'architetto Giuseppe Marchesi. I portali presentano delle lunette con sculture di Luigi Marchesi (1854): nella lunetta centrale \u00e8 rappresentata l\"Annunciazione\", mentre in quelle laterali i \"Santi Pietro e Paolo\". Sopra i portali si trovano quattro grandi bifore a sesto acuto e nella parte pi\u00f9 esterna due monofore.\nLa parte centrale \u00e8 occupata da un elaboratissimo rosone in cotto. Il rosone centrale ha una larga cornice decorata in cotto che contiene, nella parte pi\u00f9 esterna, teste di angeli. Il profilo superiore \u00e8 decorato con un fregio e da sette pinnacoli quadrati. Ai lati del rosone si trovano due nicchie che ospitavano le statue dell\"arcangelo Gabriele\" e della \"Vergine Annunziata\". Al di sopra del rosone una nicchia contornata da una cornice quadrata contiene un bassorilievo in terracotta raffigurante il \"Padre Eterno\".\nNella piazza, sulla destra si trovava la Chiesa della Santissima Trinit\u00e0, oggi trasformata in appartamenti residenziali, la cui facciata si trova nella piazzetta che si apre in fondo alla piazza alla destra. Di fronte alla Chiesa si trova il Palazzo Langosco-Orlandi iniziato in opera rinascimentale e completato nella prima parte del XVIII secolo. Una formella nel portico interno ritrae, come firma, Giacomo de Grogno, che fu l'architetto dell'ala rinascimentale del palazzo.\nInterno.\nLa chiesa ha una pianta rettangolare entro la quale trova posto un impianto a croce latina a tre navate affiancate da cappelle quadrate ottenute dal rimaneggiamento delle navate pi\u00f9 esterne (originariamente l'impianto era a cinque navate). Le dimensioni in pianta sono ragguardevoli: quasi 80 metri di lunghezza per 40 di larghezza. Le grandi dimensioni della chiesa sono legate all'appartenenza ai Carmelitani, un ordine di frati predicatori. Le proporzioni della costruzione sono basate sul modulo \"ad quadratum\", che prevede l'utilizzo di un unico elemento di base quadrato che si ripresenta in larghezza, lunghezza e altezza. La navata centrale, di altezza doppia rispetto alle minori, \u00e8 suddivisa in quattro campate quadrate che, nelle navate laterali, sono suddivise a loro volta in due campatelle quadrate aperte su due cappelle sempre di pianta quadrata. Le volte sono a crociera archiacuta e i costoloni che suddividono la struttura delle volte sono in cotto in modo da formare un elemento cromatico in contrasto con l'intonaco chiaro. Anche i pilastri presentano un accostamento cromatico con il cotto e la pietra grigia di Angera.\nPresbiterio.\nNel presbiterio \u00e8 collocato l'altare marmoreo che ha subito un pesante intervento nel 1832. L'altare \u00e8 sovrastato da un tempietto circolare con il \"Cristo trionfante\", ai lati del quale si trovano l\u2019Angelo annunziante e la Vergine. Il paliotto, in marmo bianco, contiene la \"Veronica\", affiancata da due medaglioni con \"Cristo nell\u2019orto degli ulivi\" (a destra) e l\"Ecce Homo\" (a sinistra). Nella tribuna neogotica si trova il grande organo realizzato nel 1836 dai fratelli Lingiardi e successivamente modificato nel 1872. Sulla parete sinistra \u00e8 murato un tabernacolo gotico lapideo, con l\"Annunciazione\".\nNella parete absidale, sopra l'altare si apre una vetrata policroma raffigurante al centro la \"Madonna in trono con il Bambino\". Il cartone con la Madonna \u00e8 stato attribuito a Vincenzo Foppa. La formella quattrocentesca \u00e8 l'unica rimasta della vetrata originale che era stata rinvetriata nel 1827. Durante il restauro del 1989, la formella quattrocentesca, posta al centro, con la Madonna in trono e il Bambino \u00e8 stato inserita in una nuova cornice, un rombo di colore blu elettrico dagli angoli smussati a sua volta inscritto nell'ampio cerchio del rosone con motivi geometrici moderni. La vetrata \u00e8 assieme ai tre clipei absidali della chiesa di San Lanfranco l'unica vetrata superstite a Pavia del periodo storico a cavallo tra quattrocento e primi del cinquecento. Sopra l'altare, l'arco trionfale della chiesa \u00e8 arricchito da una grande iconostasi lignea con Ges\u00f9 crocifisso e, ai suoi lati, la Madonna e San Giovanni Evangelista, opera di Giovanni Battista Trucazzano, realizzata tra il 1638 e il 1645.\nNella cappella dell'abside prospiciente la navata minore sinistra un altare eretto nel 1905 su disegno dell'architetto Cesare Nava: la cappella, in origine interamente buia, fu illuminata mediante un'apertura nella volta. La decorazione murale \u00e8 del Brusca, le statue e i bassorilievi del Sassi.\nTransetto e sagrestia.\nNel transetto sulla parete sinistra sono presenti numerosi e preziosi affreschi quattrocenteschi, e una pala d'altare di Bernardino Lanzani, artista originario di S. Colombano al Lambro, con \"Ges\u00f9 Bambino tra la Madonna, i SS. Anna, Gioacchino, Giovanni Evangelista\", firmata e datata (1515).\nSulla parete laterale destra del transetto \u00e8 posta la facciata, ricca di stucchi barocchi, della sagrestia (1576), fatta costruire dal conte Camillo della Pietra. Attorno al portale che d\u00e0 accesso al locale vi sono delle nicchie simmetriche con \"San Francesco con le stigmate\" e \"Giovanni Battista\", mentre la nicchia nel timpano ospita la \"Vergine con il Bambino\". In origine la sagrestia era una cappella dedicata all\"Assunzione della Vergine\" che ospitava la pala del Cane, ora nella V cappella. Nella facciata vi sono anche degli stemmi gentilizi, ora abrasi, sorretti da putti. A sinistra si trovano le insegne della famiglia Pietra.\nAll'interno della sagrestia si trova un lavabo in marmo, di fattura rinascimentale, con tre rubinetti bronzei a forma di delfino e un rilievo con l\"incoronazione della Vergine\" e due medaglioni con ritratti di monaci. In origine il lavabo era posto nel corridoio che conduceva al coro ed era utilizzato dai monaci.\nCappelle navata destra.\nLungo le due navate si sviluppano otto cappelle per ognuno dei due lati.\nCappella del Crocefisso.\n\u00c8 la prima cappella partendo dalla facciata e custodisce il Crocifisso ligneo appartenuto alla Confraternita di San Rocco e della Misericordia a cui era affidato il compito di assistere nelle ultime ore i condannati a morte. La confraternita, fino alla soppressione nel 1808, aveva sede in un vicino oratorio dove era collocato il crocifisso sito nella vicina via XX Settembre ora sede di una libreria.\nCappella di San Pio X.\nLa pala del Santo \u00e8 opera del pittore pavese Gino Testa. Di fronte \u00e8 posto \"San Rocco intercede per la cessazione della peste\", di Tommaso Gatti (1642)\nCappella dell'Angelo custode.\nLa cappella apparteneva in origine alla famiglia Ricci, da cui la raffigurazione dei tre ricci raffigurati nella chiave di volta. A partire dal 1691 la cappella passa ai Bonati che vi collocano le loro sepolture. Per abbellire la cappella viene incaricato il pittore Sebastiano Ricci per realizzare il nuovo dipinto: \"Angelo custode\" (1694, Sebastiano Ricci). La tela, restaurata nel 2011, \u00e8 racchiusa in una cornice in legno dorato nella cui parte superiore angioletti contornano lo stemma della famiglia. Nel paliotto dell\u2019altare, in legno dipinto, lo scudo centrale raffigura l\u2019angelo custode (Raffaele) con il piccolo Tobia.\nUn secondo dipinto (olio su tela) del secolo XVII e restaurato nel 2016 raffigura \"Giovanni XXII e il Privilegio Sabatino concesso ai carmelitani nel 1322\". Il quadro si riferisce a un episodio chiave della storia carmelitana che ha trovato ampio spazio nell'iconografia dell'ordine. Il dipinto rappresenta l'apparizione della Vergine al futuro pontefice Giovanni XXII a cui fa una la promessa di salvazione dei monaci appartenenti all'ordine. La promessa \u00e8 riportata, in latino, sul foglio posto al centro della composizione pittorica. Secondo la tradizione carmelitana la Madonna avrebbe preso l'impegno di liberare dal Purgatorio il primo sabato dopo la morte i monaci carmelitani. La visione \u00e8 contenuto nel documento papale conosciuto come Bolla Sabatina del 3 marzo 1322.\nCappella dell'Assunta.\nLa dedicazione della cappella all'Assunta \u00e8 recente e risale al 1962, quando fu qui trasferita la tavola dell'Assunta (1576 circa, Bernardo Cane), che prima era collocata nella sacrestia. Precedentemente la cappella era dedicata alla monaca carmelitana Santa Maria Maddalena de\u2019 Pazzi (1566-1607).\nUna seconda tela dipinta da Pietro Maggi, allievo di Filippo Abbiati, raffigura \"Sant'Agostino scrive sul cuore di Maria Maddalena de' Pazzi\".\nCappella di Sant'Anna.\nLa cappella apparteneva, come risulta evidente dai temi rappresentati, ai Mercanti della lana che l'hanno voluta dedicare alla loro Santa protettrice. Nella cappella \u00e8 collocata la \"Pala di Sant'Anna\" (1618, Guglielmo Caccia detto il Moncalvo). Nel dipinto, alle spalle della Santa sono, infatti, rappresentati vari momenti della produzione del tessuto: il gregge di Gioacchino, la tosatura delle pecore, la cardatura, la filatura e la tessitura. Nella cappella vi sono altri riferimenti: nella lunetta superiore della parete sinistra sono rappresentati Anna e Gioacchino che soccorrono la chiesa e i poveri secondo l'iconografia che si rif\u00e0 alla Legenda aurea di Jacopo da Varagine, mentre nella lunetta di fronte il profeta Elia con il bastone acceso, indica ai fedeli, la Vergine, figlia di Sant\u2019Anna. La cappella \u00e8 stata restaurata nel 2013.\nNella cappella anche un olio su tela \"Visione di Papa Onorio III\" di Filippo Abbiati.\nEx cappella di San Giulio.\nFu fatta affrescare dal paratico dei ciabattini che nel 1592 la dedicarono al loro santo protettore, san Giulio d\u2019Orta. Sulle pareti sono stati dipinti degli affreschi che riproducono alcuni episodi della vita del santo: San Giulio trasforma la bugia in verit\u00e0 facendo trovare morto colui che si fingeva tale; e, nella parte superiore, il Santo attraversa il lago d'Orta sul proprio mantello, e libera l\u2019isola, chiamata poi di San Giulio, dai serpenti.\nAddossato alla parete esterna si trova l'arco con il portale di ingresso al chiostro.\nCappella dell'immacolata.\nDi fronte all'altare vi \u00e8 una tavola dipinta del pittore Bernardino Lanzani, raffigurante la \"Madonna in trono tra Sant'Agostino e Sant'Ambrogio\", tempera su tavola, databile agli inizi del XVI sec. (tra il 1508 e il 1510 ca.). Nella cimasa sono dipinte altre scene con il Cristo (piet\u00e0), la Madonna dolente e San Giovanni Evangelista. La parte inferiore del polittico \u00e8 interamente occupata da una scritta in latino che illustra l'intento del dipinto: \"Nos credimus natum Dei, partumque Virginis sacrae, peccata qui mundo tulit ad dexteram sedens Patris.\"\nUn altro quadro si riferisce a un episodio chiave della storia carmelitana che ha trovato ampio spazio nell'iconografia dell'ordine. Il dipinto rappresenta l'apparizione della Vergine al futuro pontefice Giovanni XXII a cui fa una la promessa di salvazione dei monaci appartenenti all'ordine. La promessa \u00e8 riportata, in latino, sul foglio posto al centro della composizione pittorica. Secondo la tradizione carmelitana la Madonna avrebbe preso l'impegno di liberare dal Purgatorio il primo sabato dopo la morte i monaci carmelitani. La visione \u00e8 raccontata nel documento papale conosciuto come Bolla Sabatina del 3 marzo 1322\nCappelle navata sinistra.\nCappella del battistero.\nLa cappella (prima partendo dalla facciata) del battistero fu l\u2019ultima ad essere edificata nel 1490. Originariamente era dedicata a Sant'Alessandro e venne realizzata col contributo della famiglia Visconti Scaramuzza. \u00c8 stata restaurata dal febbraio 2014 al giugno 2015. I lavori, che hanno previsto anche la rimozione delle alterazioni dovute ai restauri precedenti, sono stati coordinati da Nicola Ghiaroni e sono stati resi necessari a seguito del degrado dovuto a infiltrazione che nel sorso degli anni hanno deteriorato l'intera struttura.\nIl fonte battesimale, il cuore del battistero, fu realizzato in cotto nel 1875 su progetto dell\u2019ingegnere Guido del Maino dalla ditta Boni di Milano. In ognuna delle quattro facce del ciborio troviamo delle statue e dei medaglioni.\n- Sopra alla colonna sinistra nel pinnacolo (guardando il fonte battesimale), corrispondente al lato sud che si affaccia sulla navata, si trova la statua della Carit\u00e0, rappresentata da una donna che tiene in braccio un bambino. Seguendo verso destra, sul timpano vi \u00e8 il medaglione dell'evangelista Matteo, e al centro un medaglione raffigurante il battesimo di Cristo, quindi l'evangelista Marco e, infine, sopra al secondo pilastro la statua della Fede, rappresentata da una donna con un velo in testa e una fiaccola in mano.\nSeconda cappella.\nCon una statua di Sant'Antonio Abate realizzata su progetto di Pasquale Massacra.\nCappella del Beato Contardo Ferrini gi\u00e0 di Santa Teresa d'Avila..\nNella cappella si trova una pala del pittore pavese Mario Acerbi che rappresenta il beato mentre insegna diritto all\u2019Universit\u00e0 di Pavia. L\u2019altare sotto la pala, con bassorievi con la vita del beato, \u00e8 opera degli scultori Vittorio e Angelo Grilli.\nQuarta cappella.\nDipinto con \"Sant' Emerenziana che incontra gli eremiti del Carmelo\" di Bernardo Ciceri\nCappella di Bernardino da Feltre.\nSul lato nord della cappella \u00e8 murata la lastra di quella che fu la sepultura del Beato Bernardino da Feltre. Al di sopra \u00e8 posta la grande pala di Federico Faruffini \"Il Beato Bernardino da Feltre\", istitutore dei monti di Piet\u00e0, durante la carestia distribuisce ai poveri alcuni pani a lui donati dopo la predica\" dipinto nel 1861. La pala aveva avuto una collocazione provvisoria nel Palazzo Malaspina ed \u00e8 stata trasferita nella cappella nel 1939. Il lavoro \u00e8 stato commissionato dalla \"Compagnia dei lavoranti prestinaj, fidellari e mugnai\". Secondo la tradizione la compagnia era stata fondata dallo stesso Bernardino che si era peraltro battuto perch\u00e9 i panettieri fossero esentati dal lavoro il sabato sera in modo da poter santificare la domenica.\nCapella di San Giuseppe.\nper volont\u00e0 del marchese Giovanni Battista Bellisomi che ne affid\u00f2 la costruzione agli eredi il 16 marzo 1630.\nCappella del Sacro Cuore.\nCon affreschi di Luigi Morgari\nControfacciata.\nNella controfacciata vi \u00e8 un dipinto raffigurante la \"Madonna delle Grazie tra San Giulio e Sant'Antonio Abate\" all'interno di una cornice architettonica in legno dorato intagliato. La devozione popolare ha attribuito poteri miracolosi al dipinto e attorno ad esso sono nati aneddoti e leggende. A destra del dipinto vi \u00e8 un affresco racchiuso dentro una cornice dorata dipinta che riprende quella lignea antro la quale sono state inserite cinque raffigurazioni dei miracoli che questa Madonna avrebbe compiuto. Tra questi si riconosce il salvataggio da un naufragio nel Ticino in piena.\nCampanile.\nRisalente al 1450 circa, svetta elegante sulla citt\u00e0; \u00e8 adornato da numerosi fregi e caratterizzato da una trifora adorna di colonne di marmo. Con i suoi 75 m di altezza \u00e8 la pi\u00f9 alta torre campanaria di Pavia. All'interno della cella campanaria vi \u00e8 un concerto di cinque campane in Re3 fuse dai fratelli Barigozzi nel 1843, probabilmente a Oleggio, poich\u00e9 non possedevano ancora la sede di Milano, quartiere Isola.\nChiostro.\nNel lato sud della chiesa si trova il chiostro del monastero, articolato in due corti, in cui hanno vissuto i monaci fino alla soppressione della comunit\u00e0 carmelitana nel 1799. Il chiostro occidentale presenta un porticato sui quattro lati e si addossa alla navata destra della chiesa. L'edificio \u00e8 sede del Liceo Scientifico statale Torquato Taramelli."}
{"id": "785652", "revid": "287204", "url": "https://it.wikipedia.org/wiki?curid=785652", "title": "Cratere Manilio", "text": "Manilio \u00e8 un cratere lunare intitolato allo scrittore latino Marco Manilio. Si trova al confine nordorientale del Mare Vaporum. Ha un bordo ben definito con una parete interna che scende verso un monticello di detriti lungo la base, e che presenta alcuni terrazzamenti. Il fondale del cratere \u00e8 piccolo, con un'albedo pi\u00f9 alta rispetto al suolo circostante, ed appare pi\u00f9 luminosa quando il sole la colpisce. All'interno del cratere si trova un picco centrale in corrispondenza del centro. Il cratere mostra anche una raggiera che si estende per oltre 300 chilometri.\nCrateri correlati.\nAlcuni crateri minori situati in prossimit\u00e0 di Manilio sono convenzionalmente identificati, sulle mappe lunari, attraverso una lettera associata al nome.\nI seguenti crateri sono stati ribattezzati dall'IAU: "}
{"id": "785661", "revid": "123726022", "url": "https://it.wikipedia.org/wiki?curid=785661", "title": "Teatro Verdi (Trieste)", "text": "Il Teatro lirico Giuseppe Verdi \u00e8 il principale teatro di Trieste.\nStoria.\nVenne costruito per iniziativa privata tra il 1798 e il 1801. Il progetto originale fu di Giannantonio Selva, progettista anche della Fenice di Venezia, a cui si devono gli interni. Matteo Pertsch subentr\u00f2 nell'incarico in seguito e si occup\u00f2 soprattutto delle facciate. Nella facciata principale \u00e8 evidente l'influenza di Giuseppe Piermarini, insegnante del Pertsch e progettista della Scala a Milano.\nLa sistemazione definitiva della sala \u00e8 dovuta ai restauri del 1882-1884 avvenuti sotto la direzione di Eugenio Geiringer. In tale occasione vennero realizzate anche le correnti decorazioni della sala (a opera di Josef Horwath), mentre l'edificio venne prolungato nella parte posteriore con la creazione dell'attuale facciata postica che riprende il disegno di quella principale.\nFu inaugurato con il nome \"Teatro Nuovo\" e si chiam\u00f2 poi \"Teatro Grande\" (1820)\",\" in seguito \"Teatro Comunale\" (1861) e infine \"Teatro Comunale Giuseppe Verdi\" (1901).\nLa prima rappresentazione avvenne 21 aprile 1801 con \"Ginevra di Scozia\" di Simon Mayr con Teresa Bertinotti, Luigi Marchesi, Giacomo David.\nNel 1820 fu rinominato in \"Teatro Grande\" ed avviene la prima assoluta di \"La sacerdotessa d'Irminsul\" di Giovanni Pacini, nel 1828 la premi\u00e8re di \"Il divorzio persiano\" di Pietro Generali (compositore) e di \"I crociati a Tolemaide ossia Malek-Adel\" di Pacini, nel 1832 di \"Ricciarda di Edimburgo\" di Cesare Pugni, nel 1838 di \"La prigione di Edimburgo\" di Federico Ricci, nel 1839 di \"Enrico II\" di Otto Nicolai con Carolina Ungher, Napoleone Moriani e Domenico Cosselli, nel 1844 \"Pittore e duca\" di Michael William Balfe e nel 1845 \"Isabella de' Medici\" di Ricci.\nNella stagione lirica 1843-1844 il Nabucco di Giuseppe Verdi ottenne uno straordinario successo di pubblico testimoniato dalle oltre venti repliche. Nel 1848 ospit\u00f2 la prima rappresentazione assoluta dell'opera, dello stesso autore, \"Il corsaro\" con Gaetano Fraschini, Achille De Bassini e Marianna Barbieri-Nini e nel 1850 quella dello \"Stiffelio\" con Marietta Gazzaniga e Filippo Colini.\nNel 1861 il comune di Trieste divent\u00f2 proprietario dell'edificio, che cambi\u00f2 il nome in \"Teatro Comunale\".\nNel 1852 avviene la prima assoluta di \"Maria di Brabante\" di Achille Graffigna, nel 1865 di \"Romeo e Giulietta\" di Filippo Marchetti con Angelina Ortolani, Mario Tiberini e Leone Giraldoni e \"Marion de Lorme\" di Carlo Pedrotti e nel 1872 Gustavo Wasa di Apolloni con Giuseppe Capponi ed Ormondo Maini.\nNel 1883 vi venne rappresentata, integralmente, la tetralogia wagneriana diretta dal maestro Anton Seidl. \nNel 1895 avviene la prima assoluta di Nozze istriane di Smareglia con Gemma Bellincioni e Roberto Stagno.\nIl repertorio della giovane scuola italiana stent\u00f2 inizialmente ad imporsi ma, successivamente, le opere di alcuni autori veristi (Pietro Mascagni e Ruggero Leoncavallo in particolare) e quelle di Giacomo Puccini entrarono stabilmente nel repertorio del teatro.\nIl 27 gennaio 1901 venne intitolato a Giuseppe Verdi su decisione con delibera straordinaria del consiglio comunale, convocato la notte stessa della morte del grande compositore.\nIl teatro \u00e8 stato soggetto a diverse opere di manutenzione e restauro, le pi\u00f9 importanti nel 1881, grazie alle quali venne incrementata la capienza del teatro, e nel 1889.\nNel 1906 avviene la prima assoluta di Medea (Tommasini), nel 1921 di \"Fanfulla\" di Attilio Parelli, nel 1923 \"La monacella della fontana\" di Giuseppe Mul\u00e8, nel 1925 \"Scampolo\" di Ezio Camussi, nel 1928 Pittori fiamminghi (opera) di Smareglia, nel 1940 \"Il revisore\" di Amilcare Zanella, nel 1967 \"La giacca dannata\" di Giulio Viozzi e nel 1970 \"La speranza\" di Franco Mannino.\nRestano ancora nella memoria il Boris Godunov (opera) del 1951 diretta da Antonino Votto con Nicola Rossi-Lemeni e Fernando Corena e la Norma (opera) del 1953 diretta da Votto con Maria Callas, Franco Corelli, Boris Christoff ed Elena Nicolai.\nL'ultimo restauro si \u00e8 svolto tra 1991 e 1997.\n\u00c8 conosciuto in tutta Europa per il Festival internazionale dell'Operetta (dal 1950 al 2011)."}
{"id": "785667", "revid": "15756", "url": "https://it.wikipedia.org/wiki?curid=785667", "title": "Sataliviti", "text": "Fu giustiziato a Palermo l'11 maggio 1706 all'et\u00e0 di 28 anni non compiuti.\nBiografia.\nFu uno dei pi\u00f9 famosi briganti della Sicilia del tempo dei Vicer\u00e9. Contro di lui mosse un vero esercito per eliminare il banditismo una volta per tutte.\nEgli non volle ingaggiare guerriglia n\u00e9 scatenare nessuna lotta. Licenzi\u00f2 tutti i briganti al suo comando e fugg\u00ec prima a Roma, poi in Toscana. Qui fu catturato dalle spie del Granduca allertate dalla fama dell'ingente tesoro da Sataliviti accumulato nel corso delle sue imprese.\nSentendosi perduto confid\u00f2 ad un compagno di cella l'ubicazione del tesoro.\nRisulta da documenti che ebbe contro tutta la nobilt\u00e0 di Sicilia, parte della Spagna, i \"capeddi\" ed i \"gabelloti\" siciliani. Del suo bottino infatti, gran parte andava ai poveri contadini di cui era il paladino di giustizia. Aborriva il sangue e cerc\u00f2 sempre di evitare delitti e vendette.\nMa i potenti del tempo non potevano tollerare che si devolvessero i proventi di rapimenti ed estorsioni a beneficio del popolo: il brigante doveva essere eliminato \"a qualunque costo\". Cos\u00ec, Sataliviti fu giustiziato dopo un sommario processo.\nLa leggenda.\nSi racconta che Sataliviti era solito sfuggire alle forze dell'ordine saltando spericolatamente dalle mura della citt\u00e0 o da una riva all'altra del fiume.\nBibliografia.\nSataliviti \u00e8 descritto nel romanzo storico \"Due Siciliani\" da Benny Antonini, nel parallelo interessante con Salvatore Giuliano, altro brigante siciliano ucciso il 5 luglio 1950 a Castelvetrano."}
{"id": "785673", "revid": "287204", "url": "https://it.wikipedia.org/wiki?curid=785673", "title": "Nimrod Antal", "text": ""}
{"id": "785674", "revid": "228587", "url": "https://it.wikipedia.org/wiki?curid=785674", "title": "Ruggero Grieco", "text": "Biografia.\nA sette anni rimase orfano di padre, impiegato postale; la famiglia essendo priva di risorse, lo mand\u00f2 nel Convitto di Spoleto dove rimase fino al diploma di agronomo ottenuto con il massimo dei voti nel 1912. Frequent\u00f2 con assiduit\u00e0 la sezione locale del Partito socialista e si appassion\u00f2 alla lettura degli scritti di Mazzini e dei classici del movimento operaio. \nLasciato il convitto continu\u00f2 gli studi a Portici, entr\u00f2 in contatto con l'ambiente socialista partenopeo e con Amadeo Bordiga; nel 1912 s'iscrisse al Partito Socialista Italiano. La morte della madre nel 1913 lo espose a difficolt\u00e0 economiche che lo costrinsero a lasciare gli studi e a trasferirsi a Roma, dove trov\u00f2 lavoro nella pubblicistica letteraria e artistica. Prese parte come sottotenente alla prima guerra mondiale. Nel 1920 entr\u00f2 nella segreteria nazionale del PSI.\nFu tra i fondatori, nel 1921, del Partito Comunista d'Italia partecipando attivamente, come componente della frazione capeggiata da Bordiga, alla scissione di Livorno. Entr\u00f2 infatti nel primo Comitato Centrale del PCd'I. Abbandonate, dopo qualche anno, le posizioni di Bordiga, si schier\u00f2 con Antonio Gramsci, con cui collabor\u00f2 a l'Ordine Nuovo, e che gli affid\u00f2 il compito di organizzare la sezione agraria e, insieme a Giuseppe Di Vittorio, fond\u00f2 l'Associazione di difesa dei contadini poveri. Si candid\u00f2 alla Camera nel 1924, nelle elezioni vinte dal partito fascista, e in novembre subentr\u00f2 come deputato. \nAlla fine del 1926 si rifugi\u00f2 in Svizzera.\nNell'ottobre 1927 fu condannato in contumacia dal tribunale speciale a 17 anni di carcere.\nDivenuto uno dei pi\u00f9 influenti dirigenti del Partito comunista, dalla seconda met\u00e0 del 1934 alla primavera del 1938, visti anche gli incarichi di Palmiro Togliatti nell'Internazionale Comunista che lo facevano soggiornare quasi costantemente a Mosca, prese in mano le redini del PCd'I, sostituendo Togliatti nel 1934 nella carica di segretario generale del partito. La sua guida fu soprattutto incentrata sulla costruzione del fronte antifascista, rompendo cos\u00ec con la precedente teoria del socialfascismo.\nFu sotto la sua direzione che il Partito Comunista port\u00f2 avanti la politica della \"riconciliazione nazionale\", tentando anche di attirare la giovent\u00f9 cresciuta negli anni del fascismo, tramite il noto e controverso manifesto \"Appello ai fratelli in camicia nera\" del 1936, ufficialmente denominato \"Per la salvezza d'Italia riconciliazione del popolo italiano\", e per questo fu attaccato dall'Internazionale comunista. Rest\u00f2 segretario del partito fino al 1938, quando da Mosca fu inviato come commissario Giuseppe Berti, che in aprile lo sostitu\u00ec. \nEgli svilupp\u00f2 una grande azione unitaria delle forze antifasciste che pose le premesse della unit\u00e0 nazionale che avrebbe poi avuto piena realizzazione nella Resistenza. Nel 1940 lasci\u00f2 Parigi e fu chiamato a Mosca. Tornato in Italia nel 1944, diresse la sezione propaganda del Partito Comunista Italiano. Nel gennaio 1945 fu nominato dal governo Bonomi III Alto commissario aggiunto per l'epurazione, che lasci\u00f2 quando entr\u00f2 nel settembre nella Consulta Nazionale. Da quel momento si occup\u00f2 della politica agraria del PCI.\nEletto nell'Assemblea costituente nel 1946, nella Repubblica Italiana fu tra i senatori di diritto nel 1948, mentre nel 1953 fu eletto senatore, e lo rest\u00f2 fino alla morte, avvenuta a causa di un infarto nel 1955 durante un comizio a Massa Lombarda, all'indomani della fondazione dell\"'Alleanza nazionale dei contadini\"."}
{"id": "785675", "revid": "126257", "url": "https://it.wikipedia.org/wiki?curid=785675", "title": "Parco Antonio Annarumma", "text": "Il parco Antonio Annarumma \u00e8 un parco di Milano, dedicato alla memoria dell'agente Antonio Annarumma, morto nella citt\u00e0 lombarda nel 1969 e prima vittima degli anni di piombo.\nIl parco, di forma irregolare, nasce nel 2000 dal recupero di aree dismesse, in concomitanza con nuove edificazioni nel quartiere periferico di via delle Forze Armate.\nArchi di rampicanti e cascine.\nCaratteristica del parco sono tre archi di metallo, supporto di rampicanti, ai quali l'illuminazione notturna dona un gradevole effetto. La collinetta e i salti di quota creano un diversivo nel paesaggio e la ricca vegetazione si fonde con quella del vicino fontanile. Il parco rappresenta il punto iniziale di un percorso verde esteso fino al quartiere Valsesia.\nAll'interno \u00e8 presente la Cascina Creta Nuova del 1937, che \u00e8 stata l'ultima a essere costruita a Milano: una moderna azienda agricola con bestiame da carne e da latte, dedicata soprattutto alle coltivazioni da orto per il mercato cittadino. Era stata ricavata recuperando una cava di sabbia e ghiaia e sia i fabbricati rustici sia quelli civili erano dotati di acqua corrente e sistemi meccanici per l'ottimizzazione del lavoro.\nAlberi e attrezzature.\nTra le specie arboree ad alto fusto presenti, ricordiamo la robinia, l'acero argentato, il carpino bianco, il faggio, il liquidambar, il ciliegio, l'olmo bianco e la quercia rossa, assieme al nocciolo comune; tra gli arbusti, diverse variet\u00e0 di ortensia e di rosa, la spirea, la fotinia, il cotogno da fiore, la mahonia, il viburno, l'evonimo alato e i cornioli, oltre ai diversi rampicanti da fiore che decorano gli archi.\nRidotte le attrezzature: un campo per la pratica del basket e tre aree recintate per i cani."}
{"id": "785676", "revid": "486946", "url": "https://it.wikipedia.org/wiki?curid=785676", "title": "TNFP", "text": ""}
{"id": "785681", "revid": "171091", "url": "https://it.wikipedia.org/wiki?curid=785681", "title": "Teatro romano di Aosta", "text": "Il Teatro romano di Aosta \u00e8 un teatro di epoca romana.\nStoria.\nLa costruzione del teatro \u00e8 ritenuta avvenuta qualche decennio dopo la fondazione della citt\u00e0, nel 25 a.C.: nell'area sono infatti stati rinvenuti resti di costruzioni preesistenti.\nL'anfiteatro risale all'epoca dell'imperatore Claudio.\nGli edifici riservati allo spettacolo, teatro e anfiteatro, furono edificati nella zona nord-orientale della citt\u00e0 in posizione decentrata, ma pur sempre nei pressi della Porta Pr\u00e6toria.\nDescrizione.\nInsieme all'anfiteatro, posto sul medesimo asse, occupa tre isolati contigui alla cinta muraria, lungo la principale strada della citt\u00e0, il Decumano massimo, in prossimit\u00e0 della Porta Pr\u00e6toria.\nIl teatro occupava un'area di 81 m di larghezza e di 64 m di lunghezza. La cavea era inserita in un recinto a pianta rettangolare, la cui facciata esterna si conserva per un'altezza di 22 m sul lato meridionale; la sua facciata era contraddistinta da una serie di contrafforti verticali posti a 5,5 m di distanza l'uno dall'altro e alleggerita da quattro ordini di aperture: in basso, le arcate d'ingresso e, verso l'alto, tre ordini di finestre sovrapposte, di forma diversa.\nQuesto inserimento ha fatto supporre l'esistenza di una copertura, che doveva fare dell'edificio un \"theatrum tectum\", sul tipo di quello di Pompei.\nLe gradinate della cavea potevano ospitare 3.500/4.000 spettatori.\nL'orchestra del teatro aveva un raggio di 10 m. Il muro della scena, di cui restano solo le fondazioni, era ornato da colonne di ordine corinzio e da statue e rivestito di marmi.\nil teatro non \u00e8 perfettamente semicircolare ma ha una forma un po' rettangolare; \u00e8 alto 22 m e si \u00e8 conservato perfettamente grazie ad alcune costruzioni civili di epoca medievale, addossate alla facciata meridionale.\nIl recupero.\nSecondo la tradizione locale, nel 1833 per la costruzione del municipio di Aosta venne proposto di usare il teatro romano come cava di pietra: per opporsi a questa distruzione il priore e storico Jean-Antoine Gal si sarebbe recato personalmente a piedi a Torino dal re per invocarne l'intervento.\nA partire dal 1838 Carlo Promis avvi\u00f2 le prime indagini archeologiche nell'area: i muri rinvenuti vennero attribuiti ad un palazzo del pretore (\"Palais du pr\u00e9teur\"). Una prima sommaria sistemazione della struttura si ebbe negli anni venti. Ampi lavori di recupero e di restauro tra il 1933 e il 1941 interessarono la facciata e la zona sud-ovest. Sempre nella stessa zona gli scavi condotti negli anni sessanta hanno riportato alla luce resti di abitazioni del II o III secolo d.C. e le basi di sei colonne facenti parte di un porticato che fiancheggiava una via.\nNel 2008 - 2009 furono effettuate ulteriori attivit\u00e0 di consolidamento della facciata monumentale con la \"Restitution\" del 2009.\nDal 2011 e fino al 2013 fianco del complesso romano \u00e8 stata costruita una struttura in grado di ospitare oltre 1.000 persone al coperto. Il palco \u00e8 stato sede inoltre del Premio Mogol 2011.\nDurante la stagione estiva al teatro hanno luogo alcuni concerti e spettacoli, mentre nella stagione invernale ospita i mercatini di Natale."}
{"id": "785685", "revid": "125341419", "url": "https://it.wikipedia.org/wiki?curid=785685", "title": "Susanna (Antico Testamento)", "text": "La storia di Susanna o Shoshana (\u05e9\u05c1\u05d5\u05b9\u05e9\u05b7\u05c1\u05e0\u05b8\u05bc\u05d4, Ebraico \u0160o\u0161anna, Ebraico tiberiense \u0160\u00f4\u0161ann\u0101h: Egiziano \"giglio\") fa parte del libro di Daniele al capitolo XIII, considerato deuterocanonico da cattolici e ortodossi e apocrifo dai protestanti. Gli ebrei accettano il capitolo come racconto morale, ma non come parte del Tanakh, sebbene i primi dodici capitoli siano considerati parte degli Scritti, o Ketuvim, cio\u00e8 la terza e ultima parte del Tanakh.\nIl racconto biblico.\nSusanna, una giovane donna molto bella e pia, viene concupita da due vecchi che frequentano la casa di suo marito e riescono a introdursi nel suo giardino sorprendendola mentre fa il bagno. Costoro erano stati eletti giudici dalla comunit\u00e0 ebraica esule a Babilonia e, infiammati di lussuria, minacciano di accusarla di averla sorpresa con un giovane amante se non si concede a loro. Al rifiuto di Susanna l'accusano pubblicamente di adulterio. Portata davanti al tribunale viene riconosciuta colpevole e condannata a morte mediante lapidazione, ma a questo punto si fa avanti Daniele:\nQuesto intervento di Daniele, che poi interroga personalmente i due calunniatori e ne fa emergere l'inganno, costituisce anche l'inizio del suo percorso pubblico di profeta.\nLa reputazione di Susanna viene restituita all'onore e la fama di Daniele cresce fra il popolo.\nI due giudici infami sono talvolta identificati con quelli di cui parla Geremia (29,21-23).\nStoria del testo.\nIl testo greco ci \u00e8 pervenuto in due versioni: la prima, ritenuta la pi\u00f9 antica, \u00e8 presente solo nel Codex Chisianus della \"Septuaginta\". Negli altri codici venne sostituito con la versione di Teodozione, che \u00e8 quella che appare nelle bibbie cattoliche. Il racconto fu considerato come parte della letteratura di Daniele e inserito all'inizio del Libro di Daniele nei manoscritti greci del Vecchio Testamento. Nella Vulgata latina Gerolamo lo posizion\u00f2 alla fine del testo ebraico di Daniele, con la nota, appunto, che non era presente nella bibbia ebraica.\nIl consenso dei primi cristiani fu per considerarlo canonico, con l'eccezione di Giulio Africano. Origene afferma, in \"Epistola ad Africanum\", che fu \"celato\" (apocrifo) dagli ebrei e nel \"Commentarium in Mattheum\", che il testo era stato recepito dalle chiese cristiane. Ne parlano, infatti, Cipriano, Tertulliano, Ireneo, Ilario e Clemente Alessandrino. Non esistono riferimenti al libro nel primo giudaismo.\nRappresentazione iconografica.\nPer il suo carattere edificante e il lieto fine che lo caratterizza, il racconto della casta Susanna divenne un tema iconografico ricorrente fin dalla primissima iconografia paleocristiana e poi in epoca medievale: una delle primissime raffigurazioni della storia biblica si ritrova in una delle catacombe di San Callisto, a Roma, e raffigura Daniele che salva Susanna durante il processo. \nL'episodio biblico \u00e8 raffigurato in una gemma nota come Cristallo di Lotario, realizzata in Lotaringia nel IX secolo e oggi conservata al British Museum. \nLa storia venne spesso rappresentata nella pittura a partire dal Rinascimento come \"Susanna e i vecchioni\", forse anche perch\u00e9, oltre all'esempio di virt\u00f9, giustificava la presenza di un nudo femminile. Alcuni pittori evidenziarono il dramma, come Artemisia Gentileschi nel suo dipinto conservato a Pommersfelden, mentre altri (come il Tintoretto) si concentrarono sul nudo artistico. Nelle due versioni realizzate nell\u2019Ottocento da Francesco Hayez (una conservata alla Pinacoteca di Brera di Milano, l\u2019altra alla National Gallery di Londra) sono eliminati del tutto i vecchioni, cos\u00ec come in un dipinto realizzato dall'uruguaiano Juan Manuel Blanes nel 1862. Un altro tema diffuso \u00e8 quello del processo, a volte con il profeta Daniele che salva Susanna come soggetto centrale (come nel quadro \"La Justification de Suzanne\", attribuito al pittore francese Fran\u00e7ois-Guillaume M\u00e9nageot)."}
{"id": "785687", "revid": "144796", "url": "https://it.wikipedia.org/wiki?curid=785687", "title": "Heinrich Lossow", "text": "Biografia.\nHeinrich Lossow era figlio dello scultore Arnold H. Lossow, originario della citt\u00e0 tedesca di Brema, e fratello del pittore animalista Friedrich Lossow e del soggettista storico Carl Lossow. Come quest'ultimo, egli studi\u00f2 all'Accademia di Monaco nello studio di Piloty, formandosi poi nel corso di svariati viaggi in Francia ed in Italia, specializzandosi in particolare nella tecnica dell'acquaforte. Pittore di genere, egli attinse la propria ispirazione prevalentemente dallo stile Rococ\u00f2, realizzando opere come \"Il giovane Mozart suona l'organo\".\nParallelamente alla sua attivit\u00e0 di pittore, Lossow acquist\u00f2 rinomanza anche come illustratore. In particolare, fu illustratore d'una edizione delle Allegre comari di Windsor di Shakespeare. Allo stesso modo illustr\u00f2 per opere di Johann Wolfgang von Goethe e per \"Intrigo e amore\" di Friedrich Schiller. \nFu inoltre autore estroso d'una copiosa produzione iconografica erotica (\"M\u00e9tamorfosi\", \"Il trionfo di Cupido\", \"Servo fedele della moglie\"), perfino pornografica, oggi piuttosto ricercata dagli amatori, che pubblic\u00f2 perlopi\u00f9 a Parigi con lo pseudonimo di Gaston Ferran. Una delle sue opere pi\u00f9 conosciute \u00e8 certamente \"Il peccato\" che rappresenta la scena di un rapporto sessuale tra una giovane suora e un frate pi\u00f9 maturo. L'episodio si rif\u00e0 al banchetto delle castagne tenuto in Vaticano da Cesare Borgia, figlio di papa Alessandro VI. Al di l\u00e0 dell'iconografia erotica ambientata in una chiesa con dovizia di particolari, l'opera rappresenta certamente una riflessione significativa ancora nell'Ottocento sul tema delle vocazioni religiose \"forzate\" e sul fatto che nessuno \u00e8 immune al peccato per la sua natura umana, nemmeno i religiosi.\nLossow fu anche conservatore della pinacoteca di Schlei\u00dfheim, vicino a Monaco."}
{"id": "785690", "revid": "287204", "url": "https://it.wikipedia.org/wiki?curid=785690", "title": "Dead of Night", "text": "Dead of Night \u00e8 un film ad episodi del 1977 prodotto per il circuito televisivo e diretto dal regista Dan Curtis. Il Film \u00e8 composto da tre episodi sceneggiati da Richard Matheson: \n\"SECOND CHANCE\" (adattamento di un racconto di Jack Finney) dove il protagonista si trova catapultato nel 1926 dopo aver restaurato una vecchia autovettura Ford roadster\n\"NO SUCH THING AS A VAMPIRE\" dove un marito premuroso , interpretato da Patrick Macnee, si affida alle cure di uno specialista per aiutare la moglie che crede di essere perseguitata da un Vampiro\n\"BOBBY\" dove una madre distrutta per la scomparsa del figlio ricorre ad un rituale magico per rievocarlo\nIl film \u00e8 inedito in Italia, tuttavia l'episodio \"BOBBY\" fu trasmesso per la prima ed unica volta quando fu montato all'interno del film \"Trilogia del terrore\" (altro film ad episodi di Dan Curtis del 1975) trasmesso il 7 dicembre 1978 su rai due (all'epoca rete 2) come quinto dei sette film da trasmettere nell'ambito dell'indimenticato ciclo \"Sette storie per non dormire\""}
{"id": "785693", "revid": "110157", "url": "https://it.wikipedia.org/wiki?curid=785693", "title": "Metallic K.O.", "text": "Metallic K.O. \u00e8 un album dal vivo del gruppo proto-punk statunitense The Stooges, pubblicato nel 1976, dopo lo scioglimento del gruppo avvenuto nel 1974.\nNella sua prima versione originale, l'album conteneva la seconda parte del concerto tenutosi al Michigan Palace di Detroit, il 9 febbraio 1974, l'ultimo concerto degli Stooges prima della loro reunion del 2003. L'esibizione \u00e8 notevole per la forte ostilit\u00e0 del pubblico in sala, con la band costantemente fatta oggetto di lanci di uova, pezzi di ghiaccio, e bottiglie di birra, in risposta alle provocazioni di Iggy Pop verso un gruppo di motociclisti.\nSuccessive investigazioni effettuate sui nastri originali in occasione della ristampa del disco nel 1988 con il titolo Metallic 2X K.O. come doppio album, rivelarono che l'LP del '76 conteneva sul primo lato anche la prima parte di uno show precedente (del 6 ottobre 1973). La versione \"2X K.O.\" contiene le esibizioni complete provenienti dai due concerti.\nIl disco.\nLa registrazione del disco \u00e8 di bassa qualit\u00e0, essendo composto da registrazioni fatte su un registratore a bobina dal chitarrista James Williamson, nel quale si sentono soprattutto rumori di contorno al concerto, come bottiglie o bicchieri rotti lanciati dal pubblico. Considerando il coinvolgimento di Williamson, e l'approvazione di Iggy a rendere pubblici i nastri, il disco venne considerato un bootleg semi-ufficiale quando fu pubblicato dall'etichetta Skydog nel 1976.\nL'album divenne molto popolare durante la prima ondata del movimento punk rock di fine anni settanta e fece crescere la reputazione degli Stooges come leggenda proto-punk. \"Metallic K.O.\" surclass\u00f2 nelle vendite tutti i precedenti album del gruppo apparsi su etichette ufficiali, vendendo pi\u00f9 di 100,000 copie negli Stati Uniti solo nel primo anno di uscita. Il disco testimonia dunque le esibizioni al Michigan Palace di Detroit del 6 ottobre 1973 e del 9 febbraio 1974, data che coincider\u00e0 anche con l'ultima esibizione dal vivo degli Stooges prima dello scioglimento. La scaletta presenta per buona parte pezzi fino a quel momento inediti, che verranno successivamente pubblicati in diverse raccolte del gruppo, in versioni con una qualit\u00e0 sonora migliore. Si evidenzia la cover di \"Louie, Louie\" nella quale Iggy Pop sostituisce quasi completamente il testo originale della canzone."}
{"id": "785694", "revid": "1652635", "url": "https://it.wikipedia.org/wiki?curid=785694", "title": "Nonsuch", "text": "Nonsuch (1992) \u00e8 il decimo album degli XTC.\nIl disco.\nDecimo disco della band di Swindon (terzo disco doppio), pubblicato il 27 aprile 1992, raggiunge il 97\u00ba posto nelle classifiche statunitensi (Billboard album chart) e il 1\u00b0 nella classifica degli album alternativi dei college americani di Rolling Stone."}
{"id": "785695", "revid": "767487", "url": "https://it.wikipedia.org/wiki?curid=785695", "title": "Armed and Dangerous (EP Anthrax)", "text": "Armed and Dangerous \u00e8 il primo EP degli Anthrax, pubblicato nel febbraio 1985 dalla Megaforce Records e prodotto dalla band stessa.\nIl disco.\nQuesta fu la prima registrazione in studio con Joey Belladonna alla voce e Frank Bello al basso\nEdizioni.\nAlcune edizioni includono anche \"Soldiers of Metal\" e \"Howling Furies\", in cui suona la precedente formazione comprendente Neil Turbin e Dan Lilker."}
{"id": "785697", "revid": "35707", "url": "https://it.wikipedia.org/wiki?curid=785697", "title": "Teatro Verdi", "text": ""}
{"id": "785704", "revid": "767487", "url": "https://it.wikipedia.org/wiki?curid=785704", "title": "I'm the Man (EP Anthrax)", "text": "I'm the Man \u00e8 il secondo EP degli Anthrax. L'album fu pubblicato nel febbraio 1987 dalla Island Records. La band, Eddie Kramer e Paul Hammingson produssero l'album, che include il singolo \"I'm the Man\", ritenuto uno dei primi brani rap metal. L'album \u00e8 stato certificato disco di platino dalla RIAA per il milione di copie venute negli Stati Uniti d'America."}
{"id": "785711", "revid": "1187695", "url": "https://it.wikipedia.org/wiki?curid=785711", "title": "George Pelecanos", "text": "Di origine greca, prima di approdare alla scrittura ha fatto innumerevoli lavori tra cui il barista, il cuoco, il venditore di scarpe ed elettrodomestici, mestieri che far\u00e0 poi svolgere a molti protagonisti dei suoi romanzi. Pelecanos \u00e8 un grande amante della musica soul e rock degli anni sessanta e settanta. Ha vinto il premio \"Raymond Chandler\" in Italia, il \"Falcon\" in Giappone e il \"Grand Prix Du Roman Noir\" in Francia. \u00c8 stato ospite al Festivaletteratura di Mantova nel 2004. Scrive per giornali e riviste come il Washington Post, GQ, il New York Times, Mojo, Uncut e molte altre. \u00c8 stato distributore cinematografico: ha lavorato con i fratelli Coen e ha fatto conoscere negli Stati Uniti \"The Killer\" di John Woo.\nScrive anche per la televisione. \u00c8 uno dei produttori e soggettisti di \"The Wire\", serie poliziesca pluripremiata della HBO e ha scritto una miniserie televisiva sullo sfondo della seconda guerra mondiale prodotta da Steven Spielberg e Tom Hanks intitolata \"The Pacific\". Sempre per il canale via cavo HBO ha creato la serie \"The Deuce - La via del porno\", incentrata sulla nascente industria pornografica nella New York degli anni settanta.\nAttualmente vive a Silver Spring, Maryland, con moglie e tre figli."}
{"id": "785714", "revid": "367445", "url": "https://it.wikipedia.org/wiki?curid=785714", "title": "Linea S5 (servizio ferroviario suburbano di Milano)", "text": ""}
{"id": "785717", "revid": "326968", "url": "https://it.wikipedia.org/wiki?curid=785717", "title": "Operazione Enduring Freedom", "text": "L'Operazione Enduring Freedom - Afghanistan (\"libert\u00e0 duratura\" in lingua inglese, acronimo \"OEF\") \u00e8 il nome in codice ufficialmente utilizzato dal governo degli Stati Uniti d'America per designare alcune operazioni militari avviate dopo gli attentati dell'11 settembre 2001. Sebbene il termine valga a designare anche le campagne OEF Filippine (OEF-P gi\u00e0 \"Freedom Eagle\") e OEF Corno d'Africa (OEF-HOA), viene utilizzato, per antonomasia, per l'operazione militare lanciata nel 2001 contro i Talebani in Afghanistan, primo atto della guerra al terrorismo.\nPremesse.\nL'Afghanistan, negli anni novanta del XX secolo dopo la lunga guerra contro i sovietici, era caduto nelle mani della milizia fondamentalista islamica dei Talebani, che imposero al devastato paese asiatico la Sharia nella sua forma pi\u00f9 rigida e diedero ospitalit\u00e0 e sostegno al terrorismo, in particolare alla rete terroristica di Al-Qaida guidata da Osama bin Laden. Al-Qaida aveva impiantato in Afghanistan numerosi campi di addestramento per miliziani-terroristi, colpendo gi\u00e0 gli Stati Uniti negli anni novanta (attentati a Nairobi ed in Yemen).\nL'11 settembre 2001 cellule di questa organizzazione hanno promosso quattro spaventosi attacchi terroristici a New York e Washington, con un bilancio di quasi tremila morti. Pochi giorni dopo, il governo statunitense guidato da George W. Bush addit\u00f2, sulla base di prove in possesso della CIA, dei precedenti degli anni '90 e della stessa rivendicazione, Al-Qaida quale organizzatrice degli attacchi, intimando al governo afghano dei Talebani di collaborare alla persecuzione dei responsabili (il 20 settembre scadeva inutilmente l'ultimatum): al rifiuto ed alle risposte provocatorie (processo da parte di corte islamica o consegna a paese terzo di Osama bin Laden), il governo degli Stati Uniti, di concerto con la comunit\u00e0 internazionale, ha lanciato un'offensiva militare.\nOperazione militare.\nIl 7 ottobre 2001 ebbe inizio la prima fase dell'operazione \"Enduring Freedom\": intensi bombardamenti aerei britannici ed americani a sostegno della resistenza anti-talebana dell'Alleanza del Nord, che avrebbe avuto ragione della roccaforte di Mazar-i Sharif il 9 novembre e della capitale Kabul fra il 12 ed il 13 novembre. Il 25 novembre cade anche Konduz ed il 7 dicembre Kandahar. I talebani in rotta si rifugiarono sulle montagne, particolarmente nelle aree al confine col Pakistan, dove si sono riorganizzati.\nSono seguite operazioni notevoli della coalizione, intanto dispiegatasi sul territorio anche per sostenere il nuovo governo democratico guidato da Hamid Karzai, intorno a Tora Bora (dicembre 2001-marzo 2002) e l'Operazione Anaconda.\nIl 5 ottobre 2006 il controllo dell'Afghanistan \u00e8 ufficialmente passato da Enduring Freedom alla missione ISAF a guida NATO. Dopo 13 anni, il 28 Dicembre 2014, il presidente Barack Obama ha annunciato la fine dell'operazione Enduring Freedom in Afghanistan. L'attuale missione in corso, invece, \u00e8 stata chiamata Operation Freedom's Sentinel.\nFilippine.\nL'operazione Libert\u00e0 Duratura\u00a0\u2013 Filippine (Operation Enduring Freedom\u00a0\u2013 Philippines in lingua inglese, acronimo OEF-P) \u00e8 un'operazione militare parte dell'operazione Enduring Freedom e della guerra globale al terrorismo. Circa 600 militari statunitensi sono dispiegati per assistenza alle forze armate delle Filippine nel sud delle Filippine. Inoltre, la CIA ha inviato i suoi funzionari \u00e9lite paramilitari dai loro Special Activities Division per scovare e uccidere o catturare i principali leader del terrorismo. Questa operazione ha avuto il maggior successo nella lotta e nella cattura di diversi leader di al-Q\u0101\u02bfida e dei suoi gruppi associati come Abu Sayyaf.\nTrans Sahara.\nLOperazione Libert\u00e0 Duratura - Trans Sahara (\"Operation Enduring Freedom - Trans Sahara\" in lingua inglese, acronimo OEF-TS) \u00e8 la componente militare americana della \"Trans-Saharian Counter-Terrorism Initiative\".\nEssa prevede azioni militari e paramilitari, al fine di eliminare le reti terroriste transnazionali, le loro infrastrutture e condizioni di attivit\u00e0.\nPaesi partecipanti.\ncon il contributo militare di Albania, Belgio, Croazia, Danimarca, Irlanda, Lituania, Norvegia, Nuova Zelanda, Portogallo, Repubblica Ceca, Romania, Slovacchia, Slovenia e Svezia.\nFra i paesi islamici hanno fornito una diretta collaborazione: il Bahrein e la Giordania, l'Uzbekistan ha fornito le basi logistiche. Ma la collaborazione fondamentale \u00e8 stata quella del Pakistan guidato da Pervez Musharraf."}
{"id": "785718", "revid": "105048915", "url": "https://it.wikipedia.org/wiki?curid=785718", "title": "Long snapper", "text": "Nel football americano, il termine long snapper (o deep snapper) si riferisce ad un giocatore che \u00e8 specializzato nel fare lo snap della palla il pi\u00f9 velocemente e accuratamente possibile durante i punt, i field goal e i tentativi di extra point.\nUn \"brutto snap\" \u00e8 uno snap che causa il ritardo del calcio o il blocco della palla. \u00c8 solitamente causato da uno snap inaccurato."}
{"id": "785724", "revid": "219110", "url": "https://it.wikipedia.org/wiki?curid=785724", "title": "Vomitorium", "text": "Il vomitorium (vomitoria plurale) era uno degli ingressi laterali di teatri e anfiteatri romani.\nEssi permettevano al pubblico di avere facilmente accesso alle gradinate delle strutture e soprattutto alla fine degli spettacoli garantivano un rapido deflusso a migliaia di spettatori. L'etimologia del termine deriva dal verbo latino \"vomere\", che in senso figurato voleva dire \"espellere, emettere\".\nI \"vomitoria\" si distinguevano dagli ingressi principali che nell'anfiteatro venivano chiamate \"\"Porta Pompae\" e \"Porta Libitiniensis\"\", infatti queste porte si trovavano all'interno del Colosseo."}
{"id": "785726", "revid": "13102", "url": "https://it.wikipedia.org/wiki?curid=785726", "title": "Vomitoria", "text": ""}
{"id": "785733", "revid": "599013", "url": "https://it.wikipedia.org/wiki?curid=785733", "title": "Tnl", "text": ""}
{"id": "785736", "revid": "88740", "url": "https://it.wikipedia.org/wiki?curid=785736", "title": "Pivetti", "text": ""}
{"id": "785741", "revid": "599013", "url": "https://it.wikipedia.org/wiki?curid=785741", "title": "Tnn", "text": ""}
{"id": "785743", "revid": "1528507", "url": "https://it.wikipedia.org/wiki?curid=785743", "title": "Serenoa repens", "text": "Serenoa repens \u00e8 una pianta della famiglia delle Arecacee, unica specie del genere Serenoa.\n\u00c8 conosciuta anche come \"Sabal serrulata\", nome con il quale appare spesso nei testi di medicina alternativa, come \"palma nana americana\" o come \"saw palmetto\", nome con cui viene comunemente chiamata negli Stati Uniti.Il nome del genere \u00e8 un omaggio al botanico statunitense Sereno Watson (1826-1892).\nDescrizione.\n\"Serenoa repens\" \u00e8 una palma con fusto che pu\u00f2 raggiungere un'altezza tra i 2 e i 4\u00a0metri.\n\u00c8 una palma a ventaglio della trib\u00f9 delle Trachycarpeae, con foglie aventi un semplice picciolo terminante in ventaglio arrotondato di circa 20 foglioline. Il picciolo \u00e8 provvisto di spine delicate. Le foglie sono lunghe tra uno e due metri, mentre le foglioline variano tra i 50 e 100\u00a0cm di lunghezza, e sono simili alle foglie del genere \"Sabal\".I fiori sono di colore tra il giallognolo e il bianco, larghi 5\u00a0mm e producono una densa infiorescenza lunga fino a 60\u00a0cm.Il frutto \u00e8 una drupa di colore nero-rossastro.\nBiologia.\nIl frutto rappresenta per gli animali selvatici un'importante fonte di cibo.\nLa pianta viene utilizzata come nutrimento dalle larve di alcune specie di lepidotteri tra cui \"Batrachedra decoctor\" di cui la pianta \u00e8 l'unico alimento.\n\u00c8 pianta molto visitata dalle api, le quali raccolgono dai suoi fiori nettare e polline.\nDistribuzione e habitat.\n\u00c8 una pianta endemica nel sud-est degli Stati Uniti (Alabama, Florida, Georgia, Louisiana, Mississippi, Carolina del sud).\nCresce in fitte boscaglie adiacenti alle coste o nei sottoboschi di pini e latifoglie.\nPrincipi attivi.\nSono state eseguite diverse ricerche sugli estratti dei frutti che dimostrano che la \"Serenoa repens\" \u00e8 ricchissima di acidi grassi e fitosteroli.\nI principi attivi della pianta sono in grado di stimolare a livello prostatico i recettori estrogenici e di inibire quelli progestinici e sono in grado di produrre effetti antiestrogenici e antiandrogenici che si manifestano con blocco causato dall'inibizione della 5-alfa-reduttasi di tipo I e II del legame da parte del diidrotestosterone a livello dei recettori androgenici.\nUsi.\nI nativi americani utilizzano il frutto come cibo e come cura contro una grande variet\u00e0 di problemi legati al sistema urinario e all'apparato riproduttivo. I coloni europei impararono presto a utilizzarla. Per almeno 200 anni venne usato l'estratto secco per diverse patologie: stanchezza, debolezza, problemi urogenitali e cos\u00ec via.\nPer esempio l'eclettico fisico H. W. Felter scrisse: \"La \"Serenoa repens\" \u00e8 un sedativo dei nervi, un espettorante, un tonico nutritivo, agendo dolcemente sul tratto digestivo... La sua azione si esplica soprattutto sugli organi riproduttivi nel momento in cui i tessuti vengono eliminati dal corpo.\"\nUna meta-analisi pubblicata sul Journal of the American Medical Association ha dimostrato l'efficacia nel trattamento dei sintomi della iperplasia prostatica benigna (ingrossamento della prostata) in doppio cieco con un placebo e tra due dei pi\u00f9 comuni medicinali in commercio.\nVi sono anche trial clinici che mostrano l'efficacia della \"Serenoa repens\" nella cura della calvizie maschile.\nUna ricerca ha dimostrato che nelle persone anziane la combinazione tra la \"Serenoa repens\" e la radice di ortica causano effettivo miglioramento dei sintomi del tratto urinario, ma senza la riduzione delle dimensioni della prostata, cos\u00ec come \u00e8 stato dimostrato nel febbraio 2006 in una ricerca condotta a doppio cieco, pubblicata sul \"New England Journal of Medicine\". Entrambe le ricerche sono state oggetto di critiche: per la prima si sospetta un difetto nella metodologia, per la seconda si ipotizza un insufficiente dosaggio del principio attivo.\nAltri studi in vitro hanno dimostrato che le propriet\u00e0 della pianta si estendono anche alla riduzione delle cellule cancerogene nella prostata, ma mancano trial clinici al riguardo.\nL'estratto farmacologico \u00e8 venduto in Italia e altri paesi col nome commerciale \"Permixon\", \"Prosteren\", \"Rilaprost\", \"Saba\", \"Serpens\".\nCon questo principio attivo vengono commercializzati anche alcuni integratori alimentari come \"Prostamol, Prostafactors.\"\nControindicazioni ed effetti collaterali.\nGli effetti collaterali della \"Serenoa repens\" sono di gran lunga inferiori rispetto a qualsiasi analogo medicinale di sintesi (finasteride) nel trattamento della iperplasia prostatica benigna, cos\u00ec come citato nella meta-analisi JAMA (nausea, riduzione della libido, disfunzioni erettili); spesso per\u00f2 pu\u00f2 manifestarsi nausea, specialmente quando il farmaco venga preso a stomaco vuoto. Possibilit\u00e0 di episodi di dolori addominali e allo stomaco per circa una mezz'ora dopo l'assunzione. Inoltre non sono state individuate interazioni dannose con medicinali di sintesi. Si consiglia comunque di evitare la somministrazione del composto a donne in gravidanza e in allattamento o a bambini piccoli, in quanto si teorizza la possibilit\u00e0 di interferenze ormonali. Anche se la \"Serenoa repens\" viene considerata un'erba sicura, uno dei suoi composti principali, il \u03b2-sitosterolo, \u00e8 chimicamente simile al colesterolo. Alti livelli di questa sostanza nel sangue possono aumentare la probabilit\u00e0 di infarto in soggetti recidivi."}
{"id": "785745", "revid": "1821847", "url": "https://it.wikipedia.org/wiki?curid=785745", "title": "Wilhelm Groener", "text": "Nato nel W\u00fcrttemberg, figlio di un furiere reggimentale, entr\u00f2 nell'esercito nel 1884, e frequent\u00f2 l'Accademia dal 1893 al 1897, dopodich\u00e9 fu destinato allo Stato maggiore (1899). Per i successivi diciassette anni fu assegnato alla sezione ferrovie, divenendone il capo nel 1912. Nel novembre 1916 divenne viceministro della Guerra ed ebbe l'incarico delle produzioni militari. Nell'agosto 1917 Groener prese il comando di un'unit\u00e0 operativa in Ucraina.\nAlle dimissioni di Erich Ludendorff, il 29 ottobre 1918, Groener divenne vice capo di Stato Maggiore sotto il feldmaresciallo von Hindenburg.\nLa situazione militare tedesca era sempre pi\u00f9 grave sotto la spinta del nemico, e venti di ribellione e disordine sociale soffiavano sia fra le truppe che nella popolazione, minacciando di sfociare nella rivoluzione. Nel novembre, Groener avvis\u00f2 il Kaiser Guglielmo II che non godeva pi\u00f9 del favore dell'esercito, e gli consigli\u00f2 di abdicare.\nAl rifiuto di Guglielmo II, Groener dichiar\u00f2 che in alternativa il sovrano poteva \u00abrecarsi al fronte, non per passare in rassegna le truppe o per conferire decorazioni, ma per cercarvi la morte. Doveva andare in qualche trincea dove infuriava la battaglia. Se fosse stato ucciso sarebbe stata la pi\u00f9 bella morte possibile. Se fosse rimasto ferito, i sentimenti del popolo tedesco nei suoi confronti sarebbero radicalmente cambiati.\u00bb. Con l'abdicazione del Kaiser (9 novembre 1918) gli spartachisti annunciarono la nascita di una repubblica di stampo sovietico a Berlino. I capi del partito socialdemocratico Friedrich Ebert (neo cancelliere) e Philipp Scheidemann cercarono di anticipare l'azione dei comunisti e proclamarono la repubblica.\nGroener, secondo in grado al comando dell'esercito, e che conosceva Ebert da quando si occupava di produzione militare, contatt\u00f2 il leader socialista la sera stessa. I due conclusero il cosiddetto \"Patto Ebert-Groener\", che rimase segreto per alcuni anni. Per la sua parte, Ebert si impegn\u00f2 a reprimere la rivoluzione bolscevica e a mantenere l'esercito come uno dei pilastri dello Stato; Groener in cambio dichiar\u00f2 di mettere l'esercito al servizio del nuovo governo. Per questo atto Groener si guadagn\u00f2 l'inimicizia di gran parte della classe militare, che sperava in una restaurazione della monarchia. Groener quindi sovrintese alla ritirata e alla smobilitazione dell'esercito dopo che la guerra ebbe termine (11 novembre 1918).\nDopo le sue dimissioni dall'esercito (30 settembre 1919) Groener altern\u00f2 negli anni venti periodi di riposo ad altri di attivit\u00e0: fu ministro dei Trasporti fra il 1920 e il 1923, succedette a Otto Ge\u00dfler come ministro della Difesa nel 1928, e lo rimase fino al 1932. Nel 1931 divenne anche ministro degli Interni, e favor\u00ec l'eliminazione delle SA naziste. Dopo che Franz von Papen ebbe preso il posto di Heinrich Br\u00fcning come cancelliere, Groener si ritir\u00f2 dalla vita pubblica. Groener fu sposato due volte: H\u00e9l\u00e8ne Geyer (1864-1926), da cui ebbe una figlia, e Ruth Naeher-Gl\u00fcck, da cui ebbe un figlio.\nMor\u00ec nel 1939; venne sepolto presso il Cimitero Ovest di Stahnsdorf."}
{"id": "785746", "revid": "599013", "url": "https://it.wikipedia.org/wiki?curid=785746", "title": "Borgo Venezia", "text": "Borgo Venezia ( abitanti al 2002) \u00e8 un quartiere di Verona, che si trova nel settore orientale della citt\u00e0 in direzione di Venezia; coincide con la Circoscrizione sesta del Comune di Verona, della quale \u00e8 presidente Maria Cristina Sandrini (lista Tosi).\nConfina a ovest con Valdonega e Veronetta, a sud con Porto San Pancrazio, a est con San Michele, mentre a nord \u00e8 prossimo alle localit\u00e0 di Montorio, Poiano e Quinto.\nDista circa un chilometro e mezzo dal centro storico e si trova appena fuori le mura della citt\u00e0.\nViale Unit\u00e0 d'Italia separa Borgo Venezia dal quartiere di Porto San Pancrazio.\nStoria.\nLa zona orientale di Verona, al di l\u00e0 di Porta Vescovo, fu scarsamente abitata fino al XX secolo. Questo perch\u00e9 era una zona dal terreno paludoso, soggetta alle inondazioni dei torrenti Progno di Valpantena e Fiumicello, e perch\u00e9 dal 1518 fino alle soglie del secolo scorso fu imposto per ragioni militari il divieto di costruzione per un miglio al di l\u00e0 delle mura cittadine. L'urbanizzazione della zona inizi\u00f2 ai primi del Novecento subito al di l\u00e0 di Porta Vescovo, e da allora \u00e8 proseguita senza sosta fino a congiungere la citt\u00e0 con le frazioni di San Michele e San Felice Extra. La zona \u00e8 stata oggetto di diversi programmi di edilizia popolare (vedi progetto Fanfani, anni '60), ma negli ultimi anni sono state costruite anche zone residenziali di alto livello, soprattutto nelle zone di Santa Croce/Quartiere Musicisti e Biondella, con villette a schiera e piccoli condomini. Negli anni '60 del '900 il Progno di Valpantena fu interrato per scongiurarne le frequenti piene e al suo posto fu costruito un canale di scolo che ancor oggi attraversa Borgo Venezia da nord a sud.\nLa Ceolara.\nIn via Verdi, nelle vicinanze del cinema Alcione, ci sono i resti di una cascina ormai fatiscente, la Ceolara. Questo nome non \u00e8 stato perpetuato in nessuno degli attuali toponimi ufficiali, ma \u00e8 vivo nella gente per indicare sia la cascina che l'area circostante (\"le case vicine alla Ceolara\"). La prima documentazione di questa fattoria si ha nel 1584: quattro persone prive di cognome appaiono nel registro d'estimo di quell'anno come residenti alla Cevolara, allora appartenente alla contrada di S. Maria in Organo nonostante fosse situata nei pressi della Biondella. La Ceolara rimane sotto S. Maria in Organo fino all'epoca napoleonica, dopo di che passa a S. Nazaro. Il nome compare in qualche mappa, per esempio nel 1900, nella forma pseudo-italiana La Cipollata. Il suo significato \u00e8 chiaro: il veronese \"seolara\" (in antico, e ancor oggi in varie parti della provincia, zeolara) vale \u00abzona coltivata a cipolle, cipollato\u00bb. Evidentemente, in qualche momento della sua storia prima della fine del Cinquecento la fattoria si era specializzata nella produzione delle cipolle.\nPrendendo spunto dalla Ceolara, la maschera di Borgo Santa Croce si chiama \"Duca de la Seola\".\nTra via Verdi e la provinciale per Montorio corre via Villa Cozza. Il nome non deve essere antico, perch\u00e9 non compare in nessuna pubblicazione del passato. Sembra che all'inizio della via dalla parte della provinciale sorgesse 40-50 anni fa una casa di contadini di cognome Cozza; divenuti benestanti, essi la avrebbero denominata Villa Cozza a imitazione delle ville signorili, e da tale \"villa\" avrebbe tratto il nome la via che si form\u00f2 successivamente (e che in un primo tempo si spingeva dalla provinciale per soli 100-150 metri; solo all'inizio degli anni '70 si ebbe il prolungamento fino a via Verdi). Quei Cozza erano forse provenienti da Montorio, dove esistono famiglie con tale cognome; e si noti che a est del Ponte Florio si stacca il Fibbio in direzione sud, terminando alla poco lontano Villa Colombare, una Fossa Cozza.\nScuole.\nLe prime scuole di Borgo Venezia, hanno origine in via Betteloni 21, dove nel 1908 fu inaugurata la scuola elementare Carducci. Tale Scuola fa parte dell'Istituto Comprensivo 15. Successivamente sorsero le scuole Manzoni in via Albertini e Forti.\nIn Borgo Santa Croce ha sede l\"'Istituto Comprensivo 19\". L'istituto \u00e8 costituito dalle seguenti scuole:\nIn zona Borgo Trieste - Borgo Venezia antico ha sede l\"'Istituto Comprensivo 15\", composto da:\nNel quartiere hanno sede anche l'Istituto Tecnico Commerciale \"Aldo Pasoli\" e la Facolt\u00e0 di Scienze Motorie dell'Universit\u00e0 di Verona.\nZone.\nIl Quartiere Borgo Venezia, detto anche dei \"Si\u00e8 borghi\" (sei borghi), \u00e8 suddiviso in sottozone individuate sia a livello di circoscrizione che ai fini dell'individuazione immobiliare. Dette zone spesso coincidono con la suddivisione in parrocchie che compongono il Borgo stesso.\nSport.\nCalcio.\nLa principale squadra di calcio di Borgo Venezia \u00e8 la Virtus Verona, che nella stagione 2019-2020 milita nel girone B della Serie C.\nLa societ\u00e0 vanta oltre alla prima squadra una seconda squadra che milita in Promozione.\nAltra realt\u00e0 calcistica \u00e8 costituita dalla Scuola Calcio Ares Qualificata F.I.G.C. e riconosciuta dal Coni quale Centro C.A.S. (Centro di Avviamento allo Sport).\nL'attivit\u00e0 si svolge sul campo sportivo di Borgo S. Croce presso gli impianti del Centro Parrocchiale in Via Pergolesi, 4.\nPresso il Campo Sportivo F. Pernigo sorge U.S. ATLAS. L'unione sportiva ATLAS VR 83 nasce nel 1979 con lo scopo di creare un interesse nei giovani verso il mondo del calcio, non a livello di competizione ma solamente per puro divertimento e voglia di stare insieme, al tempo stesso imparando la disciplina, il lavoro di squadra e il \"sacrificio\" giocando. La sede \u00e8 in Via Badile, 91 vicino alle scuole \"Fincato - Rosani\" in borgo Trieste. \nTra il novembre del 1919 e il maggio del 1933, nell'area compresa tra via Badile e via Campo Sportivo, sorgeva il Campo di calcio militare dove l'Hellas Verona gioco i propri campionati nazionali tra le due guerre, prima di trasferirsi allo \"Stadium\" Bentegodi di Piazza Cittadella.\nRugby.\nNel quartiere, all'interno del centro sportivo Gavagnin-Nocini, \u00e8 presente un campo di rugby dotato di tribune, gestito dalla squadra di rugby del .\nSullo stesso campo gioca anche la Scaligera Rugby Verona.\nBaseball.\nNel centro sportivo Gavagnin-Nocini \u00e8 anche presente un campo da baseball. In occasione dei Mondiali di baseball del 2009, l'Amministrazione Comunale e la Regione hanno ristrutturato il campo e cambiato l'illuminazione per rendere il campo idoneo a partite Internazionali. Sono state ospitate squadre internazionali come: Cuba, Cina Taipei, USA e Messico.\nPresso il Campo nel 1993 nasce la Soc. Dynos Verona Baseball Softball e il B.T. Verona la prima che milita nei Campionati Nazionali con squadre Giovanili la seconda con squadre Senior."}
{"id": "785748", "revid": "599013", "url": "https://it.wikipedia.org/wiki?curid=785748", "title": "Tno", "text": ""}
{"id": "785758", "revid": "599013", "url": "https://it.wikipedia.org/wiki?curid=785758", "title": "Tnr", "text": ""}
{"id": "785759", "revid": "697352", "url": "https://it.wikipedia.org/wiki?curid=785759", "title": "Coppa del Mondo di combinata", "text": "La Coppa del Mondo di combinata \u00e8 un trofeo che viene assegnato annualmente dalla Federazione Internazionale Sci (FIS), a partire dalla stagione 2006/2007 (con un'interruzione tra il 2012 e il 2015), allo sciatore e alla sciatrice che hanno ottenuto il punteggio complessivo pi\u00f9 alto nelle gare di combinata e supercombinata del circuito della Coppa del Mondo di sci alpino.\nLo svolgimento.\nNel corso di una stagione di Coppa del Mondo di sci alpino, che si svolge abitualmente da fine ottobre a marzo, si disputano varie gare per ognuna delle specialit\u00e0 alpine. Ai primi 30 classificati di ogni singola gara vengono assegnati punti a scalare (100 punti al vincitore, 1 al 30\u00b0).\nLa classifica della Coppa del Mondo di combinata viene stilata tenendo conto solo dei risultati delle combinate disputate secondo la formula classica (K) e la formula supercombinata (SC). Alla fine della stagione lo sciatore e la sciatrice con il punteggio complessivo pi\u00f9 alto vincono la Coppa del Mondo di specialit\u00e0.\nIl trofeo consegnato al vincitore \u00e8 una sfera di cristallo, rappresentante il globo terrestre su un piedistallo. Ha la stessa forma, ma con dimensioni ridotte, del trofeo spettante ai vincitori della Coppa del Mondo generale di sci alpino.\nI vincitori.\nAlbo d'oro dei vincitori della Coppa del Mondo di combinata maschile e femminile:"}
{"id": "785762", "revid": "599013", "url": "https://it.wikipedia.org/wiki?curid=785762", "title": "Tns", "text": "TNS pu\u00f2 indicare:"}
{"id": "785764", "revid": "287204", "url": "https://it.wikipedia.org/wiki?curid=785764", "title": "Ma chi l'avrebbe mai detto", "text": "Ma chi l'avrebbe mai detto \u00e8 una miniserie televisiva italiana.\nDescrizione.\nIl formato originario \u00e8 quello della miniserie di 2 puntate, girate nel 2006 ad Atri, Giulianova, Roma e Roseto degli Abruzzi e trasmesse in prima visione su Rai 1 domenica 21 e luned\u00ec 22 gennaio 2007 in prima serata. La regia \u00e8 di Giuliana Gamba, e gli attori protagonisti sono Ornella Muti, Katia Ricciarelli, Kledi Kladiu e Maurizio Ferrini. Il genere \u00e8 quello della commedia sentimentale.\nTrama.\nEmma (Ornella Muti) \u00e8 una bella signora sposata con Paolo (Paolo Malco), pi\u00f9 grande di lei, ed hanno tre figli ormai grandi: Niccol\u00f2 (Andrea Bosca), Betta (Valentina D'Agostino) e Lul\u00f9 (Anna Dalton). Paolo \u00e8 un imprenditore che ha sempre assicurato alla famiglia una vita agiata e tranquilla, Emma ha dedicato tutto il suo tempo al marito e ai figli, tanto da non accorgersi della doppia vita di suo marito che la tradisce da anni con la sua segretaria dalla quale ha avuto anche due figli. Anche Camilla (Katia Ricciarelli), la migliore amica di Emma, sa tutto, ma non ha mai avuto il coraggio di confessarglielo.\nIl giorno del matrimonio di Betta, Emma, scopre la verit\u00e0 e cos\u00ec il suo mondo va in frantumi. Fiera e ostinata, Emma, spinta da Camilla, si inventa un lavoro, che nasce dalla sua passione per il giardinaggio, e arriva anche un nuovo amore nelle vesti di un giovane immigrato Yassin (Kledi Kadiu). Molto vicina alla commedia d'Oltreoceano, \u00e8 un grottesco susseguirsi di ritorni e partenze dei figli di Emma, che pi\u00f9 o meno invano tentano di rompere il suo equilibrio: c'\u00e8 spazio per amarezza, ironia e pettegolezzi. Ma la domanda che lo spettatore si pone fino alla fine \u00e8.. ma ce la far\u00e0 Emma a vivere davvero la sua vita? La risposta \u00e8 spezzata nella valigia della figlia che si vede di nuovo irrompere dalla porta d'ingresso nell'ultima scena... In fondo la mamma \u00e8 sempre la mamma."}
{"id": "785765", "revid": "599013", "url": "https://it.wikipedia.org/wiki?curid=785765", "title": "Tnu", "text": ""}
{"id": "785768", "revid": "793215", "url": "https://it.wikipedia.org/wiki?curid=785768", "title": "Ocricolo", "text": ""}
{"id": "785771", "revid": "599013", "url": "https://it.wikipedia.org/wiki?curid=785771", "title": "Tnx", "text": ""}
{"id": "785773", "revid": "125148793", "url": "https://it.wikipedia.org/wiki?curid=785773", "title": "Montorio (Verona)", "text": "Montorio \u00e8 una frazione di Verona, \u00e8 stato comune autonomo fino al 1927 col nome di Montorio Veronese. \u00c8 situato nella parte nord-orientale del territorio comunale, a 6\u00a0km dal centro e all'imboccatura della Val Squaranto, e fa parte della circoscrizione 8. l quartiere \u00e8 abitato da 6 942 persone. Nelle immediate vicinanze si trovano le localit\u00e0 di Ponte Florio, Mizzole, Borgo Santa Croce e San Michele.\nOrigini del nome.\nPrima dell'insediamento romano, dove ora sorge il castello, vivevano popolazioni retiche che chiamarono il colle \"taurus\" che nella lingua dei Reti significava monte. I Romani quindi arrivati successivamente probabilmente scambiarono tale termine con il nome proprio del luogo e latinizzarono il tutto in \"mons-taurus\"; perci\u00f2 Montorio significherebbe letteralmente \"monte-monte\".\nMonumenti e luoghi d'interesse.\nIl Castello.\nCastello di Montorio (Verona)\nL'attrazione pi\u00f9 conosciuta di Montorio \u00e8 il suo castello (detto appunto castello di Montorio). Non si sa chi l'abbia costruito (esisteva gi\u00e0 un \"castrum\" al tempo dei Romani), si sa per\u00f2 che l'Imperatore tedesco Ottone III lo don\u00f2 al vescovo di Verona nel 955 d.C.\nFu poi utilizzato dagli Scaligeri.\nIl castello viene tuttora usato per feste tematiche e non, soprattutto durante il periodo estivo dove si praticano tutt\u2019ora diverse sagre.\nIl Forte Preara.\nForte Preara, originariamente chiamato Werk John, \u00e8 un forte austriaco di Verona, costruito tra il 1859 e il 1860 per volont\u00e0 di Ludwig von Benedek, e progettato dal direttore della Genie Direction austriaca di Verona. Il forte \u00e8 intitolato al barone Franz von John (1815-1876), cavaliere dell'Ordine di Maria Teresa per le azioni nelle battaglie di Goito e Volta Mantovana. Nel 1866 sar\u00e0 Capo di Stato Maggiore nell'Armata dell'arciduca Albrecht.\nI Fossi.\nLe risorgive dette \"Fossi\" si dipartono dal laghetto Squar\u00e0 e percorrono come un reticolo tutto il territorio montoriese. Considerate come un'importante risorsa naturale e turistica, sono popolati da una fauna specifica in particolare da un piccolo pesce, il Magnaron, che veniva pescato dai locali per essere fritto e per questo \u00e8 stato scelto come nome per la maschera carnevalesca di Montorio: \"il re del Magnaron\" (in realt\u00e0, l'unico magnarone che si pu\u00f2 vedere a Montorio da anni, \u00e8 proprio e solo il re dei magnaroni in occasione della sagra).\nPer la loro salvaguardia si \u00e8 costituito il \"Comitato dei Fossi\" uno degli storici comitati ambientalisti di Verona voluto dai cittadini e fautore di alcune pubblicazioni sul paese e di attivit\u00e0 di valorizzazione del territorio, si pu\u00f2 ancora vedere una ruota ad acqua per la lavorazione del gesso e una piccola piscina (tondo Maggia) di epoca romana. Il Comitato \u00e8 stato guidato al suo inizio da Pierenzo Saetti a cui questo piccolo tesoro ambientale deve la sopravvivenza e l'attuale notoriet\u00e0. Attraverso una passeggiata lungo i fossi si possono raggiungere Ferrazze e San Martino buon albergo\nCaserma \"Duca\".\nNel territorio di Montorio \u00e8 presente la Caserma \"Duca\", una delle pi\u00f9 grandi installazioni militari in Italia, sia per estensione sia per capacit\u00e0 alloggiative (attualmente circa 2 000 uomini, ma in passato anche oltre 6 000).\nLa struttura, dal dopoguerra a oggi, ha ospitato numerosi reparti dell'Esercito Italiano:\nAttualmente la Caserma \"Duca\" \u00e8 sede dei seguenti reparti:\nInfrastrutture e trasporti.\nMontorio, inizialmente Comune autonomo, forse a causa della relativa vicinanza al capoluogo fu per lungo tempo trascurato dalle amministrazioni e dalle aziende di servizi per quanto attiene le comunicazioni.\nTra il 1915 e il 1918 Guasco (Vasco) Bacca, gi\u00e0 conducente in proprio di vetture a cavallo tra Verona e Montorio, con sede a Montorio in via Casaletto, istitu\u00ec un servizio di trasporto pubblico motorizzato sulla stessa tratta. Le prime autocorriere nacquero ricarrozzando alcuni autocarri Fiat 18 BL della prima guerra mondiale dismessi dall\u2019esercito (secondo talune fonti erano un paio). La didascalia di una foto dell'epoca fa per\u00f2 retrocedere al 1915 tale acquisto, il che sarebbe compatibile con la messa in produzione del mezzo gi\u00e0 a partire del 1914.\nLa prima stazione dell\u2019Impresa Bacca in Verona era dietro gli edifici dell\u2019attuale piazza Viviani, edifici che da l\u00ec a poco furono sostituiti dal Palazzo delle Poste del Fagiuoli (perci\u00f2 probabilmente era in piazza Indipendenza); il garage era in Corte Regia.\nSin dagli esordi al servizio di linea si affianc\u00f2 quello turistico, con gli stessi pullman quando gli autisti erano liberi,\nNel 1921 venne esteso il servizio con corse giornaliere verso la Lessinia e la valle di Squaranto, raggiungendo Mizzole, Pigozzo passando per il Vajo della Pissar\u00f2ta e da l\u00ec sino a Velo Veronese (1087 m s.l.m.). La scelta probabilmente consegu\u00ec alla ventilata creazione della linea tranviaria Verona-Montorio, che prima o poi avrebbe reso inutile un\u2019autolinea limitata al sobborgo.\nE infatti il 2 maggio 1926 si svolse la cerimonia di inaugurazione del primo tram che collegava il paesino alla citt\u00e0, festeggiato come un evento importante per la mobilit\u00e0 degli abitanti che potevano cos\u00ec pi\u00f9 facilmente recarsi al lavoro.\nIl tram fu sostituito dalla linea n. 8 di autobus urbani nel secondo dopoguerra, a sua volta diventata linea n. 13 (con una notevole variazione del percorso nei dintorni di Borgo Venezia) nei tardi anni '90.\nL\u2019impresa Bacca svilupp\u00f2 sempre pi\u00f9 il proprio servizio di trasporto verso la Lessinia, e un particolare impulso deriv\u00f2 dalla nuova sede del seminario a Rover\u00e9 Veronese. Nel 1949 divennero soci i due esperti autisti Giacomino Cajani e Palmiro Rubele con suo fratello Alcide e la denominazione sociale mut\u00f2 in \u201cBREC\u201c, acronimo di Bacca, Rubele e Cajani\nNella primavera del 1951 la BREC inaugur\u00f2 anche la linea che da Verona-Borgo Venezia, sempre passando per Montorio, poi per Pian di Castagn\u00e8, giungeva a San Rocco di Piegara, ove l'arrivo della prima corsa fu memorabile, tanto da essere commemorato nei primi anni 2000 dalla commedia \u201cLa corriera\u201d.\nOggi a Montorio si pu\u00f2 arrivare comodamente anche in bicicletta seguendo la pista ciclabile che parte da piazza Bra, prosegue per la circonvallazione sino a Porta Vescovo, attraversa Borgo Venezia, e infine arriva al centro del paese.\nProseguendo, superato il ponte dell'Olmo sul progno Squaranto e tenendo la destra, si scende agli incantevoli fossi e laghetti della zona del cotonificio.\nAncor pi\u00f9 lenti e tardivi dell'introduzione del tram e degli autobus urbani furono i progressi nelle comunicazioni via cavo, qui riportati in sunto:\nL'Ufficio del telefono venne installato nell\u2019aprile del 1896 e l\u2019Arena comment\u00f2:\n\"\u201c\u2026 la solerte societ\u00e0 telefonica ha stabilito un servizio di comunicazione con Montorio. Ci\u00f2 torner\u00e0 utilissimo ai molti commercianti della citt\u00e0 e a molte famiglie signorili che tengono in quel paese le loro ville e la loro possidenza; potranno cos\u00ec pi\u00f9 facilmente abbonarsi al telefono in citt\u00e0 dando tutto quel maggior impulso allo sviluppo di cos\u00ec importante mezzo velocissimo di comunicazione quale ormai dappertutto si constata\u201d.\"\nPer\u00f2 per parlare con Verona a 6/7 km servivano alcuni minuti solo per avere la linea!\nStranamente il Telegrafo arriv\u00f2 solo 6 anni dopo i telefoni; il 3 febbraio 1902 l\u2019Adige riporta:\n\"\u201cMontorio \u2013 Con l\u2019intervento dell\u2019ispettore dei telegrafi, oggi ebbe luogo l\u2019inaugurazione del nuovo ufficio telegrafico, che finalmente viene aperto a servizio del pubblico. \u00c8 sito nell\u2019ufficio postale ove \u00e8 anche l\u2019ufficio del telefono\u201d.\"\nCol tempo per le esigenze in primis di commercianti e piccole industrie si fece richiesta di avere pi\u00f9 apparecchi telefonici pubblici, magari dislocati in vari punti del paese, e anche privati.\nDopo la seconda guerra mondiale, con la ricostruzione e sviluppo del territorio aumentarono le richieste di apparecchi privati. Dal Corriere del Mattino del 25 settembre 1952:\n\"\u201c\u2026il delegato del sindaco [Lucillo Bongiovanni, n.d.r.] ha esposto poi con inconfutabili dati tecnici le condizioni del telefono a Montorio. A tutti infatti \u00e8 noto il disservizio che provoca innumerevoli perdite di tempo anche per le pi\u00f9 semplici comunicazioni col capoluogo\u201d.\"\nStessa testata, dicembre stesso anno:\n\"\u201cUn bisogno sentito particolarmente dalla gente di affari \u00e8 quello del telefono. Qui non funziona ancora l\u2019automatico, con quella perdita di tempo e di pazienza che tutti sanno. La societ\u00e0 telefonica si \u00e8 dichiarata disposta a impiantare un centralino automatico (capacit\u00e0 cento numeri, costo quindici milioni) purch\u00e9 si raccolga l\u2019adesione preventiva di almeno 25 utenti i quali dovrebbero sborsare per l\u2019allacciamento una sessantina di biglietti da mille. Sennonch\u00e9 solo quattordici nominativi sono stati raccolti e tra i rinunciatari c\u2019\u00e8 qualcuno che a suo tempo scrisse lettere ai giornali chiedendo che venisse risolto l\u2019urgente problema!\u201d.\"\nStessa testata, 09.01.1953 (estratto):\n\"Il servizio telefonico di Montorio dispone di sette linee soltanto\"\n\"L\u2019interessamento del rappresentante del sindaco Bongiovanni non \u00e8 riuscito ad ottenere l\u2019adesione di certi \u201cprotestanti\u201d \u2013 La Telve ha un progetto per 100 linee ma la posa costa 15 milioni\"\n\"In questi ultimi mesi nella nostra frazione si \u00e8 fatto un gran parlare dei telefoni pubblici. Non sono mancate proteste inviate ai giornali o addirittura alla Telve. Indubbiamente il servizio non si svolge bene; soprattutto bisogna attendere a lungo le comunicazioni con lo stesso centro urbano [\u2026]. Attualmente ci sono a Montorio 28 abbonati che usufruiscono di quattro linee telefoniche. Una quinta \u00e8 riservata al posto pubblico. \u00c8 ancora in funzione un piccolo centralino semiautomatico ed ogni utente \u00e8 costretto a dipendere per qualunque chiamata dalla centrale telefonica di Verona. A tutti capita spesso di perdere parecchio tempo per la pi\u00f9 semplice chiamata. Non sono mancate proteste specialmente dalle ditte pi\u00f9 grosse della nostra frazione che hanno spesso bisogno di chiamate interurbane e qualche volta con l\u2019estero. Ci sono inoltre parecchi montoriesi che attendono da circa un anno di divenire utenti, ma la loro richiesta \u00e8 vana perch\u00e9 non \u00e8 possibile sovraccaricare ancora le linee gi\u00e0 insufficienti allo stato attuale [\u2026]. Ponte Florio \u00e8 ora completamente sprovvista di telefono pubblico e dista quasi due chilometri da Montorio [\u2026]. Montorio non pu\u00f2 rimanere, anche in vista del suo futuro sviluppo, in quello stato di inferiorit\u00e0 nel quale oggi si trova per questa deficienza. E tanto per rettificare quanto \u00e8 stato scritto tempo addietro dal quotidiano liberale, la nostra frazione \u00e8 in continuo aumento dal lato demografico. Cifre alla mano infatti, dal 1936 al 1951 la nostra popolazione \u00e8 aumentata del 20 per cento\u201d.\"\nNel 1953/54 Il problema fu risolto con l\u2019installazione di una centrale in un locale della Scuola \u201cBetteloni\u201d che doveva esser provvisoria invece dur\u00f2 vent\u2019anni.\nPeggio ancora la situazione nel rione di Oliv\u00e9:\n\"CORRIERE DEL MATTINO \u2013 15.06.1958 (estratto)\"\n\"Perch\u00e9 gli abitanti di Oliv\u00e9 non possono avere il telefono?\"\n\"Alcuni privati desidererebbero installare questo mezzo di comunicazione, ma la societ\u00e0 concessionaria non acconsente\"\n\"Nessuno pu\u00f2 mettere in dubbio che oggi il telefono sia una delle cose pi\u00f9 necessarie [\u2026], eppure a Montorio per gli abitanti del grosso rione di Oliv\u00e9 \u00e8 cos\u00ec. Coloro che abitano oltre la strada del Cimitero non possono avere il telefono perch\u00e9 il telefono si ferma all\u2019altezza di Via Bandello [attuale Via dei Cipressi n.d.r.]; sembrerebbe un controsenso ma \u00e8 cos\u00ec anche se a Oliv\u00e9 almeno una decina di persone ha chiesto di poter installare un apparecchio telefonico. Ci permettiamo segnalare questo grave inconveniente nella speranza che la Societ\u00e0 concessionaria vorr\u00e0 riesaminare la possibilit\u00e0 di prolungare il cavo. Non ci rendiamo conto come i tecnici abbiano potuto, all\u2019atto della posa in opera del cavo, pensare di escludere una zona cos\u00ec vasta e popolata della frazione specialmente quando hanno visto la possibilit\u00e0 di raddoppiare la capacit\u00e0 del centralino telefonico che in un primo tempo era previsto per soli cinquanta numeri mentre al termine dei lavori si \u00e8 stati costretti a portarlo a cento numeri. Gli abitanti della zona, ed in modo particolare coloro che da tempo hanno presentato alla Societ\u00e0 regolare domanda per ottenere l\u2019allacciamento al telefono, si augurano che il problema venga riesaminato e risolto quanto prima.\"\nMa il telefono arriver\u00e0 solo un anno e mezzo dopo.\nNel 1963 il problema dell\u2019insufficienza delle linee si ripresenta\u2026\n\"CORRIERE DEL MATTINO \u2013 18.08.1963 (estratto)\"\n\"Non \u00e8 possibile istituire nuovi numeri telefonici\"\n\"Il centralino installato in piazza Buccari non lo consente \u2013 \u00c8 necessario risolvere con urgenza il problema\"\n\"Ai numerosi cittadini di Montorio che in questi ultimi mesi hanno presentato domanda alla TELVE per avere il telefono \u00e8 stato risposto che per il momento non \u00e8 possibile in quanto il centralino installato in un locale delle scuole elementari non sopporta altre utenze. La cosa ha creato un certo malumore nella nostra frazione perch\u00e9 oggi il telefono \u00e8 diventato un normale mezzo di comunicazione quasi indispensabile. Il problema si era presentato negli stessi termini anche alcuni anni or sono, e allora era stato temporaneamente risolto con il potenziamento del centralino la cui capacit\u00e0 era stata portata a 150 numeri. Ora si ripresenta nuovamente il problema e non sappiamo come la direzione della TELVE intenda risolverlo: certo sarebbe auspicabile che non ci si limitasse ad aumentare la capacit\u00e0 di cinquanta o cento numeri, ma a risolvere definitivamente il problema anche in vista dello sviluppo che la frazione \u00e8 destinata ad avere con l\u2019impianto della nuova zona industriale e del nuovo quartiere residenziale che sorger\u00e0 in piazza Buccari.\"\n\"L\u2019AVVENIRE D\u2019ITALIA \u2013 05.01.1964 (estratto)\"\n\"Inevase le numerose domande per l\u2019installazione del telefono\"\n\"Da oltre un anno gli abitanti della frazione non riescono ad ottenere dalla TELVE un apparecchio\"\n\"Notevole malcontento regna tra gli abitanti della nostra frazione per il mancato accoglimento da parte della TELVE delle numerose domande presentate per l\u2019installazione di nuovi apparecchi telefonici. Da oltre un anno infatti le domande presentate vengono accantonate e a tutti viene risposto che per il momento non \u00e8 possibile evaderle. Lo sviluppo della frazione e il diffondersi di questo mezzo di comunicazione, diventato ormai quasi un servizio indispensabile per molte famiglie, hanno acuito la seriet\u00e0 del problema. Due anni fa la TELVE, ampliando il centralino esistente nel locale delle scuole elementari, aveva previsto uno sviluppo portando la capienza a 300 numeri, ma a questo non ha fatto seguito l\u2019installazione di un nuovo cavo con la citt\u00e0 per cui il problema \u00e8 rimasto insoluto [\u2026].\"\nIntanto la costruenda zona artigianale \u00e8 \u201cfuori rete\u201d!!!\n\"L\u2019AVVENIRE D\u2019ITALIA \u2013 09.11.1967 (estratto)\"\n\"A Montorio\"\n\"La zona artigianale non pu\u00f2 avere il telefono\"\n\"Grave disagio per gli imprenditori che intendono costruire nella localit\u00e0 i loro impianti\"\n\"La zona artigianale di Montorio sta avviandosi abbastanza bene. In questi giorni altri opifici dovrebbero aprire i battenti [\u2026]. Mentre per l\u2019illuminazione \u00e8 stato assicurato che quanto prima l\u2019azienda provveder\u00e0, per il telefono le difficolt\u00e0 appaiono maggiori. Agli interessati \u00e8 stato risposto che dovranno attendere fino all\u2019anno prossimo e anche allora potranno chiamarsi fortunati se potranno avere il \u201cnumero\u201d. \u00c8 questa una cosa assai grave e al tempo stesso incomprensibile perch\u00e9 l\u2019impianto del telefono viene regolarmente pagato dagli interessati e quindi non dovrebbero esserci difficolt\u00e0 di ordine economico. \u00c8 facilmente immaginabile il disagio degli artigiani che venendo a stabilirsi in questa zona nuova non hanno la possibilit\u00e0 di comunicare con la citt\u00e0; se hanno necessit\u00e0 di telefonare devono portarsi al posto pubblico percorrendo oltre un chilometro. Eppure i dirigenti della SIP sapevano gi\u00e0 da tempo che a Montorio doveva sorgere una zona artigianale.\"\n\u2026e solo \u201cgrazie\u201d ad un incendio doloso viene sostituito il centralino\u2026\n\"L\u2019ARENA \u2013 10.12.1974 (estratto)\"\n\"Il Comune e la SIP sono al lavoro per riparare i danni a tempo di primato\"\n\"Si ricercano a Montorio gli incendiari della scuola e della centrale telefonica\"\n\"I danni complessivi, provocati dal teppismo degli ignobili piromani, ammontano a 300 milioni \u2013 L\u2019incendio \u00e8 stato appiccato in due punti diversi \u2013 Gli alunni delle \u201cBetteloni\u201d costretti ai doppi turni \u2013 Ristabilito un servizio telefonico di emergenza per i 500 utenti con gli apparecchi bloccati\"\n\"Scuola elementare Cesare Betteloni Mentre la Squadra Mobile e i carabinieri della stazione di Montorio proseguono le indagini per identificarne gli autori, gli specialisti della SIP e i tecnici del municipio, fatto un primo bilancio dei danni che si aggirerebbero attorno ai 300 milioni, sono al lavoro per rimettere in funzione la rete telefonica e restaurare l\u2019interno del fabbricato della scuola \u201cBetteloni\u201d, gravemente danneggiati dal fuoco appiccato da ignoti teppisti nella notte tra sabato e domenica. L\u2019atto di gratuito e criminale teppismo (che come diremo ha dei precedenti) \u00e8 stato compiuto dagli ignoti delinquenti approfittando del fatto che l\u2019edificio che ospita le scuole elementari \u201cCesare Betteloni\u201d e il XVI circolo scolastico, in piazza Buccari a Montorio, durante la notte \u00e8 incustodito [\u2026].\" \n\"L\u2019ARENA \u2013 13.12.1974 (estratto)\"\n\"Dopo l\u2019incendio della centrale a opera di teppisti\"\n\"I 500 telefoni di Montorio hanno ripreso a funzionare\"\n\"La situazione del servizio telefonico di Montorio, che un atto teppistico compiuto nella notte tra sabato e domenica aveva messo completamente fuori d\u2019uso, \u00e8 ritornata \u2013 si pu\u00f2 dire \u2013 normale, grazie alla lodevole tempestivit\u00e0 con la quale ha operato l\u2019agenzia di Verona della II zona della Sip. Come abbiamo ampiamente riferito, il centralino di smistamento per la zona di Montorio (Trezzolano, Moruri, Pigozzo, Cancello e Mizzole), che si trovava ubicato all\u2019interno dello stabile della scuola elementare \u201cBetteloni\u201d in piazza Buccari a Montorio, incendiato da ignoti ladri-piromani, aveva cessato di funzionare a causa delle fiamme e del crollo di una parte del soffitto. Gli abbonati rimasti isolati erano stati circa 500 [\u2026].\"\nCos\u00ec finalmente viene costruita una centrale telefonica!\n\"L\u2019ARENA \u2013 16.04.1975 (estratto)\"\n\"Dopo la teppistica distruzione\"\n\"Telefoni: a Montorio una nuova \u201ccentrale\u201dCentrale Telecom in via dei Carpini\"\n\"Dopo l\u2019episodio di teppismo accaduto alle scuole elementari di Montorio [\u2026] la SIP ha provveduto a far entrare in funzione una nuova centrale da tempo in programma per far fronte a tutte le richieste della zona che comprende anche Borgo Venezia. Con la nuova costruzione la centrale (denominata in linguaggio tecnico ARF 102) sar\u00e0 in grado di \u201cservire\u201d 700 utenti, contro i 500 di quella andata distrutta, con un cambiamento per\u00f2 di numerazione. Mentre infatti prima dell\u2019incendio della scuola i numeri partivano dal 72.000 e raggiungevano il 72.499, adesso partono dal 557.000 e vanno sino al 557.699. Per quello che riguarda gli abbonati, l\u2019elenco aggiuntivo con le modifiche di numerazione sar\u00e0 inoltrato quanto prima a tutti gli interessati.\"\nTrent\u2019anni dopo siamo di nuovo alle solite\u2026 questa volta con l\u2019ADSL\u2026\n\"L\u2019ARENA \u2013 12.11.2005 (estratto)\"\n\"Petizione dei residenti nei confronti della Telecom. Chiesta anche una centrale pi\u00f9 moderna\"\n\"Montorio chiede a gran voce l\u2019Adsl\"\n\"Quando arriva l\u2019Adsl a Montorio ed in Valsquaranto, facilitando finalmente i collegamenti rapidi in Internet? \u00c8 la domanda che da quasi due anni si pongono aziende e studenti della frazione e della vallata, che in 330 hanno sottoscritto una petizione \u00abelettronica\u00bb lanciata dal giornale telematico www.montorioveronese.it, invitando Telecom Italia a dare una risposta concreta alla richiesta degli abitanti della zona.\"\n\"A portare avanti la \u00abbattaglia\u00bb per ottenere l\u2019\u00abAsymmetric Digital Subscriber Line\u00bb (Linea asimmetrica digitale d\u2019abbonato), la tecnologia che permette di trasferire i dati attraverso le linee telefoniche ad una velocit\u00e0 molto elevata, \u00e8 il consigliere comunale Marco Burato, che proprio in questi giorni ha inviato alla direzione romana della societ\u00e0 una lettera ufficiale nella quale si chiede un intervento urgente per sistemare il problema. [\u2026] \u00abSebbene a Montorio e nella Valsquaranto risieda una popolazione di circa settemila persone\u00bb, sottolinea Burato, \u00abla centrale Telecom del paese non \u00e8 ad oggi equipaggiata con apparati che possano permettere il collegamento veloce a internet: questo ha portato, ormai da tempo, ad una situazione critica, cui ha fatto seguito anche una raccolta di firme\u00bb. [\u2026] E aggiunge: \u00abSpero di trovare un valido aiuto per poter risolvere questo grave problema che peraltro non pochi danni sta causando all\u2019immagine dell\u2019impresa che lei rappresenta\u00bb. L\u2019obiettivo, conclude lo stesso Burato, \u00e8 di arrivare a \u00abun urgente intervento da parte di Telecom Italia, in modo tale da garantire a breve il servizio Adsl sia a Montorio che in Valsquaranto\u00bb.\""}
{"id": "785775", "revid": "54370", "url": "https://it.wikipedia.org/wiki?curid=785775", "title": "MIN-14 Nike Hercules", "text": ""}
{"id": "785777", "revid": "767487", "url": "https://it.wikipedia.org/wiki?curid=785777", "title": "Costo variabile", "text": "Per costo variabile si intende quel costo che dipende strettamente dalla quantit\u00e0 prodotta e si definisce come differenza fra il costo totale formula_1 e il costo fisso formula_2:\nSi distingue in base alla relazione con la quantit\u00e0 di merce \"q\":\nUn esempio di costo variabile \u00e8 costituito dal costo associato alle materie prime.\nSi pensi al caso in cui un'azienda utilizzi due fattori produttivi (ad esempio, gli ingredienti utilizzati per preparare pasticcini e i macchinari che preparano i dolci): appare immediato che il costo degli ingredienti varia a seconda della quantit\u00e0 di ingredienti utilizzati. Nel caso pi\u00f9 semplice, detto \"p\" il prezzo del fattore e \"x\" la quantit\u00e0 del fattore, il prezzo \u00e8 evidentemente costante, e quindi il costo (formula_4) \u00e8 inevitabilmente legato alla variabile \"x\". All'opposto dei costi variabili, vi sono i costi fissi, che nascono indipendentemente dalle quantit\u00e0 di inflow e outflow: appare infatti evidente che il macchinario utilizzato dall'azienda pasticciera, una volta acquistato, ha lo stesso costo sia che si producano pasticcini sia che non si produca alcunch\u00e9."}
{"id": "785780", "revid": "599013", "url": "https://it.wikipedia.org/wiki?curid=785780", "title": "Toa", "text": ""}
{"id": "785787", "revid": "121837", "url": "https://it.wikipedia.org/wiki?curid=785787", "title": "De coniuratione Catilinae", "text": ""}
{"id": "785792", "revid": "1305772", "url": "https://it.wikipedia.org/wiki?curid=785792", "title": "TOB", "text": ""}
{"id": "785793", "revid": "287204", "url": "https://it.wikipedia.org/wiki?curid=785793", "title": "Tob", "text": "Tob \u00e8 un territorio dell'antico Israele ricordato per essere stato il rifugio di Iefte allorch\u00e9 entr\u00f2 in urto con i suoi fratellastri, come narrato nell'Antico Testamento.\nStoria.\nNon \u00e8 noto dove possa essere localizzato attualmente questo territorio. Dalle vicende di Iefte (che si svolsero attorno al IX secolo a.C.) nel citato \"Libro dei Giudici\" si presume che \"Tob\" fosse a oriente del Giordano, nella parte pi\u00f9 settentrionale della divisione di Manasse, in vicinanza dei territori degli Ammoniti. Il nome di \"Tob\" ricorre anche nel Secondo libro di Samuele allorch\u00e9 si afferma che gli Ammoniti assoldarono dodicimila uomini di Tob nella lotta contro Davide. Il nome di \"Tob\" compare infine nei Libri dei Maccabei, nelle cronache di avvenimenti molto posteriori ai precedenti (II secolo a.C.)."}
{"id": "785796", "revid": "1522738", "url": "https://it.wikipedia.org/wiki?curid=785796", "title": "Eutimio il Grande", "text": "Agiografia.\nQuello che sappiamo della sua vita ci \u00e8 stato tramandato dalla vita scritta da Cirillo di Scitopoli, alcuni anni dopo la sua morte. Nacque da una nobile famiglia di Melitene nella Piccola Armenia. Figlio unico di Paolo e Dionisia, arrivato quando i genitori erano gi\u00e0 in et\u00e0 avanzata, accolto come dono ottenuto dopo grandi preghiere. Rimane orfano di padre a tre anni. La madre lo affida in giovane et\u00e0 alla guida del vescovo locale Otreio, che lo istruisce con una solida preparazione teologica. Venne consacrato sacerdote a diciannove anni. A lui venne affidato l'ispettorato dei monasteri della diocesi. Ma la sua inclinazione lo portava a cercare spesso la solitudine e il raccoglimento. Passa sempre pi\u00f9 tempo nei monasteri di San Polieuto e dei Trentatr\u00e9 Martiri.\nDopo una decina di anni decide di partire per un pellegrinaggio in Terra Santa. Durante questo viaggio ebbe modo di entrare in contatto con i padri del deserto della Palestina. Si stabil\u00ec da prima presso la laura di Pharan, qui conobbe e strinse amicizia con san Teotisto l'Igumeno. Come molti anacoreti, si guadagnava da vivere intrecciando ceste e la sua vita era retta da lunghe veglie e ferrei digiuni. Trascorse alcuni anni presso questa comunit\u00e0, in seguito si port\u00f2 nei pressi del Mar Morto assieme a Teotisto, vivendo in una grotta che venne presto trasformata in una chiesa. In questo luogo appartato i due vivevano in completo isolamento. Col tempo altri vollero condividere il loro stile di vita e si fond\u00f2 in quel luogo una nuova \"laura\", che venne edificata su di uno sperone di roccia adiacente alla grotta. Il compagno Teotisto ne assunse la direzione, mentre Eusimio istruiva i monaci alla nuova vita fatta di completo distacco dai beni terreni, fiducia nella Divina Provvidenza, lavoro manuale, devoluzione del superfluo ai poveri, castit\u00e0 e ubbidienza, umilt\u00e0 e carit\u00e0.\nAttorno all'anno 420 ottiene la conversione di una trib\u00f9 araba dopo aver guarito il figlio dello sceicco da una grave malattia. Lo sceicco convertito divenne fervente credente e con il nome di Pietro divenne sacerdote e poi primo vescovo di Parembole di Palestina, operando un forte apostolato presso le trib\u00f9 della sua stirpe. La fama della sua santit\u00e0 si diffonde nella regione e egli, che aspirava a una vita nel silenzio e nella solitudine, con il discepolo Domiziano da prima si sposta nella regione di Rouban, sulla montagna Marda, dove eresse una cappella. Dopo poco tempo pass\u00f2 nel deserto di Ziph e si insedi\u00f2 nella grotta che la tradizione voleva il rifugio di Davide nella fuga dal re Saul. \nQui nel tempo si form\u00f2 la laura che prese il suo nome e che venne consacrata dal vescovo di Gerusalemme Giovenale nel 429.\nLa vita di ritiro praticata da questi eremiti, non voleva dire disinteresse per la vita della chiesa, infatti Eutimio partecip\u00f2 al Concilio di Efeso del 431.\nQuando a Gerusalemme si insedi\u00f2 un vescovo monofisita, Eutimio non esit\u00f2 a disconoscerlo e a fuggire nel deserto di Roudan con la sua comunit\u00e0, fino al 458 quando l'imperatore non lo destitu\u00ec e pose al suo posto il precedente vescovo Giovenale. L'impero era scosso in quel periodo da forti tensioni religiose, l'imperatrice Eudossia che era di credo monofisita fu convertita al credo niceno grazie all'opera di Eutimio.\nNella laura che portava il suo stesso nome mor\u00ec il 20 gennaio del 473.\nOpera.\nLa Chiesa ortodossa considera Eutimio uno dei principali organizzatori della sua liturgia. A lui viene attribuita la prima codificazione della vita monastica e del calendario liturgico ortodosso detto Typikon, calendario e regola da prima adottata nel monastero di San Saba in Palestina e poi nel monastero Studion di Costantinopoli.\nCulto.\nIl \"Martyrologium Romanum\" lo commemora il giorno della sua morte il 20 gennaio. Non \u00e8 contemplato nei synaxari bizantini, ma \u00e8 commemorato nell'antico calendario di Gerusalemme (Kanonarion), il 5 novembre"}
{"id": "785799", "revid": "287204", "url": "https://it.wikipedia.org/wiki?curid=785799", "title": "Buridda", "text": "Sotto il nome di buridda, o buridda di pesce, sono compresi diversi piatti a base di pesce, tipici della cucina ligure e provenzale, dalla ricetta variabile a seconda delle zone e del periodo storico. \u00c8 un piatto considerato facente parte delle zuppe di pesce, da tempo elencato tra le pi\u00f9 tradizionali in Italia insieme al cacciucco di Livorno e al brodetto delle Marche. Il nome \u00e8 simile sia a quello che designa una zuppa di pesce provenzale (\"bourride\"), sia una preparazione sarda per condire i pesci lessati come palombo e gattuccio (detta \"burrida\"), ma il tipo di preparazione \u00e8 differente.\nNota in genovese anche come \"pesce in tocchetto\".\nIngredienti e varianti.\nLa buridda tradizionale era un misto di pesce tagliato a piccoli pezzi (stoccafisso, grongo, palombo, ecc...), cucinato in umido con olio di oliva, pinoli, funghi, capperi, prezzemolo e/o altri aromi. \nRicette pi\u00f9 recenti propongono anche l'uso di triglie, seppie e moscardini, coda di rospo, oltre all'uso di cipolle, pomodori e vino bianco al posto o in aggiunta agli ingredienti vegetali classici.\nEsistono poi varianti con il solo stoccafisso come pesce presente (buridda di stoccafisso) o di seppie (buridda di seppie, nota in italiano anche come \"seppie con i piselli\") con piselli, patate e pomodori oppure con seppie e carciofi e pomodori. L'uso dei piselli o dei carciofi in passato dipendeva anche dalla diversa disponibilit\u00e0 delle due verdure durante i periodi dell'anno. Nella provincia di Savona in passato era riportata dai ricettari la sostituzione di funghi, cipolle e carote con bietole, olive ed acciughe, differenziando quindi la buridda di stoccafisso savonese da quella genovese.\nIn alcune versioni della ricetta viene aggiunta una piccola quantit\u00e0 di acciughe da far soffriggere insieme agli aromi (aglio, cipolla, prezzemolo, carota, ecc...).\nA seconda delle varianti e degli ingredienti impiegati il tempo di preparazione pu\u00f2 andare dall'ora alle due ore abbondanti.\nSimile alla buridda di stoccafisso \u00e8 lo stoccafisso in umido alla genovese, che prevede la presenza di olive e patate."}
{"id": "785814", "revid": "44638", "url": "https://it.wikipedia.org/wiki?curid=785814", "title": "Nybroplan", "text": ""}
{"id": "785817", "revid": "1632387", "url": "https://it.wikipedia.org/wiki?curid=785817", "title": "Power in Black", "text": "Power in Black \u00e8 il demo della band thrash metal Overkill. Esso fu registrato nel 1983."}
{"id": "785820", "revid": "287204", "url": "https://it.wikipedia.org/wiki?curid=785820", "title": "Birger Jarlsgatan", "text": "Birger Jarlsgatan \u00e8 una delle vie pi\u00f9 lunghe di Stoccolma. Essa funge da divisorio fra la City (Norrmalm) e \u00d6stermalm e fra quest'ultimo e Vasastaden.\nLa via \u00e8 intitolata a Birger Jarl, il fondatore della citt\u00e0. Ha assunto il nome attuale nel 1932 (dal 1885 il nome in uso era \"Birger Jarls Gata\").\nLa via ospita i pi\u00f9 lussuosi negozi di Stoccolma ed \u00e8 considerata una via prestigiosa."}
{"id": "785823", "revid": "405275", "url": "https://it.wikipedia.org/wiki?curid=785823", "title": "Darnell Turner", "text": ""}
{"id": "785824", "revid": "547034", "url": "https://it.wikipedia.org/wiki?curid=785824", "title": "Austen Chamberlain", "text": "Erede politico del padre, entr\u00f2 in Parlamento come liberale unionista nel 1892. Ricopr\u00ec vari uffici tra il 1895 e il 1903, anno in cui fu nominato Cancelliere dello Scacchiere del governo Balfour. In seguito al ritiro dalla vita politica del padre nel 1906 a causa di un ictus, divenne il principale sostenitore della riforma tariffaria voluta dal padre stesso. Nel 1911 ritir\u00f2 la sua candidatura per la leadership del Partito Conservatore insieme a Walter Long in favore di Bonar Law, al fine di evitare una scissione del partito stesso.\nTorn\u00f2 nel gabinetto nel 1916 con il governo Asquit in qualit\u00e0 di Segretario d'India. In seguito al fallimento della campagna di Mesopotamia e alla prima guerra di Kut, rassegn\u00f2 le sue dimissioni. Nel 1921 divenne leader del Partito Conservatore e della Camera dei comuni, ma si dimise dopo un solo anno da ambo gli uffici dopo la rivolta del suo stesso partito contro la coalizione liberale-conservatrice, creata dal premier David Lloyd George e sostenuta da Chamberlain.\nCome molti altri sostenitori della coalizione, non fece parte dei successivi governi tory, finch\u00e9 non entr\u00f2 nel gabinetto del secondo governo Baldwin (1925-1929) come Segretario per gli affari esteri. Durante il suo mandato negozi\u00f2 il patto di Locarno, firmato nel 1925, il cui fine era quello di evitare un conflitto tra la Francia e il Terzo Reich: per la sua azione diplomatica, Chamberlain ottenne il premio Nobel per la pace nel 1925.\nNel 1931 fu infine nominato Primo lord dell'Ammiragliato, carica che mantenne per meno di un anno. Fu tra i pochi parlamentari a sostenere gli appelli di Winston Churchill al riarmo contro la minaccia tedesca negli anni trenta. Continu\u00f2 a partecipare alla scena politica britannica fino alla morte nel 1937.\nBiografia.\nLa giovent\u00f9 e l'educazione.\nLa nascita e i primi anni.\nJoseph Austen Chamberlain nacque a Birmingham, secondo figlio di Joseph Chamberlain e Harriet Kenrick. Il padre era un industriale e politico, successivamente sindaco di Birmingham e, a cavallo tra il XIX e il XX secolo, tra i pi\u00f9 influenti liberali e conservatori. La madre mor\u00ec per complicazioni insorte dopo il parto: questo accadimento colp\u00ec a tal punto il padre che per circa 25 anni questi si tenne distante dal figlio. Ecco cosa scrive a questo proposito Austen Chamberlain in uno dei suoi scritti pi\u00f9 tardivi: \nIl piccolo Austen fu inizialmente affidato alle cure della zia materna, prima che il padre si risposasse nel 1868 con Florence Kenrick, cugina della prima moglie. La zia di Austen scomparve nel 1875, e cos\u00ec il giovane strinse un rapporto quasi materno con altre figure femminili imparentate con lui, soprattutto sua sorella Beatrice. Comunque anche con Neville, suo fratellastro, Austen strinse presto un forte e profondo legame.\nL'educazione.\nL'educazione di Austen Chamberlain inizi\u00f2 alla scuola preparatoria di Brighton, per poi passare alla prestigiosa Rugby School. Finiti gli studi superiori studi\u00f2 al celebre Trinity College, il pi\u00f9 grande tra i college dell'Universit\u00e0 di Cambridge. Chamberlain fece i primi passi per la sua futura carriera politica partecipando ad un incontro, nel 1884, tenutosi proprio all'universit\u00e0; apparve chiaro come il padre, fin dalla giovinezza, volesse indirizzare il figlio verso il suo stesso ruolo sociale.\nSempre per avviarlo alla carriera politica Austen fu mandato in Francia, dove studi\u00f2 alla Sciences Po; durante il suo soggiorno nella capitale francese il ragazzo coltiv\u00f2 una fortissima ammirazione per i francesi e la loro cultura. Per nove mesi, Austen conobbe la grandezza della Francia sotto la Terza Repubblica, conoscendo e stringendo rapporti con personaggi del calibro di Clemenceau, Ribot, Gambetta e Ferry.\nDopo Parigi Austen si trasfer\u00ec a Berlino, dove trascorse un anno, per poter studiare e comprendere la cultura politica dell'altra grande potenza europea del tempo, la Germania. Nonostante dalla corrispondenza epistolare con Beatrice e Neville si evinca che il giovane preferisse la Francia, anche per lo stile di vita, Chamberlain decise di imparare il tedesco e di utilizzare al meglio il tempo a sua disposizione per assorbire pi\u00f9 esperienza possibile dalla capitale dell'Impero. Tra i tanti politici incontrati durante quel periodo Austen fece la conoscenza del \"Cancelliere di Ferro\", Otto von Bismarck, esperienza che lasci\u00f2 un segno profondo nel cuore dell'inglese per tutta la sua vita.\nDurante gli studi all'Universit\u00e0 di Berlino, Austen svilupp\u00f2 una forte forma di diffidenza verso il deciso nazionalismo che stava prendendo piede in quegli anni nell'Impero tedesco. Questo sentimento fu causato in lui soprattutto dalle lezioni tenute da Heinrich von Treitschke, storico antisemita, che mostr\u00f2 al ragazzo \"un nuovo lato dei tedeschi, un intollerante, poco aperto ed orgoglioso sciovinismo prussiano\": le conseguenze di questa esperienza si vedranno solo in seguito, durante la Grande Guerra e le crisi degli anni trenta. Nonostante il dispiacere di lasciare gli amici conosciuti a Berlino e il dover ritornare alla limitante e a volte spiacevole vita nella casa di famiglia, Austen torn\u00f2 nel Regno Unito nel 1888, spinto dalla prospettiva di poter essere presto eletto in Parlamento.\nLa carriera politica.\nL'elezione in Parlamento.\nAusten entr\u00f2 in Parlamento tra le fila del partito del padre, leader liberale unionista, nel 1892, come rappresentante dell'East Worcestershire. A causa della dissoluzione del Parlamento e delle elezioni generali del 1892, dovette rinviare il suo discorso inaugurale, che tenne nell'aprile 1893: l'allora primo ministro William Ewart Gladstone lo descrisse come \"uno dei pi\u00f9 bei discorsi mai pronunciati\".\nNel 1895 fu nominato Lord civile dell'Ammiragliato, carica che mantenne per cinque anni, al termine dei quali divenne Segretario finanziario per il Tesoro fino al 1902. Nello stesso anno il nuovo primo ministro Arthur Balfour lo elesse Direttore generale delle poste, ufficio entrato a far parte del gabinetto, e membro del Consiglio privato di sua maest\u00e0 l'11 agosto.\nAusten Chamberlain fu elevato a Cancelliere dello Scacchiere nel 1903, in un periodo in cui il padre e Balfour avevano idee diverse sul protezionismo dell'Impero britannico: il primo propugnava la riforma tariffaria, che prevedeva la preferenza dei beni prodotti all'interno dell'Impero e l'applicazione di tariffe sulle esportazioni estere, con il fine di uguagliare le potenze economiche emergenti di Stati Uniti e Impero tedesco; il secondo aveva invece una posizione pi\u00f9 neutrale rispetto al protezionismo. L'elezione di Chamberlain fu vista come compromesso tra le due fazioni, ma ci\u00f2 non imped\u00ec al padre di annunciare le sue dimissioni dal gabinetto pochi giorni prima della nomina. Insieme a lui, si dimisero anche Charles Thomson Ritchie, George Francis Hamilton e soprattutto il duca di Devonshire, cofondatore del Partito Unionista Liberale. La rapida sequenza di dimissioni caus\u00f2 un grave indebolimento del governo, ragion per cui Balfour stesso si dimise nel dicembre 1905, sperando che il Partito Liberale non riuscisse a formare un governo (accadde tuttavia il contrario). Chamberlain si ritrov\u00f2 dunque tra i pochi liberali unionisti sopravvissuti nella Camera dei comuni.\nNel luglio 1906 il padre Joseph ebbe un ictus seguito da un repentino decadimento della salute e fu quindi costretto a rinunciare alla vita politica. Austen fu cos\u00ec il prosecutore della campagna economica protezionistica degli unionisti e contendente della guida del Partito Unionista Liberale.\nLa contesa della leadership del Partito Conservatore.\nDopo il fallimento del Partito Conservatore e Unionista alle elezioni del gennaio e del dicembre 1910, vinte ambedue dal Partito Liberale, Balfour lasci\u00f2 le redini del suo partito nel novembre 1911. Nonostante facesse ancora ufficialmente parte del Partito Liberale Unionista, Chamberlain fu da subito visto tra i favoriti alla successione.\nI candidati erano Bonar Law, Walter Long, Edward Carson e lo stesso Chamberlain.\nData la considerazione di cui godevano all'interno del partito, sembrava che la leadership fosse contesa solamente tra Chamberlain e Long. Quest'ultimo risult\u00f2, dopo un sondaggio condotto tra i membri del Parlamento, il favorito, seppur di un piccolo margine, nonostante Balfour avesse immaginato come erede del partito il primo.\nIn seguito a un breve periodo di campagne politiche, Chamberlain ritir\u00f2 la sua candidatura per il bene del partito, tuttora diviso. Riusc\u00ec anche a persuadere Long a fare lo stesso in favore di Law. A questo punto, Law fu eletto all'unanimit\u00e0 come leader-compromesso.\nLa decisione di Chamberlain gli precluse la guida del Partito Conservatore e, possibilmente, la carica di primo ministro, tuttavia fu di enorme aiuto per il mantenimento dell'unione tra conservatori e liberali unionisti: questi ultimi si sarebbero aggregati in maniera ufficiale ai primi nel 1912.\nLa \"home rule\" irlandese.\nNegli anni precedenti la prima guerra mondiale, la preoccupazione maggiore di Chamberlain fu la \"home rule\" irlandese. Lo stesso problema per cui il padre Joseph lasci\u00f2 il Partito Liberale nel 1886 stava minacciando di sfociare in una guerra civile. Oltretutto l'allora primo ministro Herbert Henry Asquith, leader del Partito Liberale, premeva con determinazione sul Parlamento affinch\u00e9 il \"Third Home Rule Bill\" fosse approvato. Chamberlain si opponeva fermamente alla secessione dell'Irlanda dal Regno Unito. Allo stress provocato dalla questione si aggiunse il dolore per la morte del padre nel luglio 1914, pochi giorni prima dell'assassinio dell'arciduca Francesco Ferdinando, \"casus belli\" della Grande Guerra.\nPrima guerra mondiale.\nA seguito dello scoppio della prima guerra mondiale, la pressione del Partito Conservatore, esercitata in parte anche da Chamberlain, fece nascere un governo di coalizione, del cui gabinetto egli stesso faceva parte come Segretario di Stato per l'India. Come altri suoi colleghi, tra cui Balfour e Lord Curzon, Chamberlain sosteneva una campagna in Mesopotamia, ai fini di aumentare il prestigio dell'Impero britannico nella zona e di scongiurare una possibile rivolta musulmana in India.\nRimasto in carica anche dopo l'elezione del primo ministro David Lloyd George verso la fine del 1916, assistette al fallimento della campagna di Mesopotamia (diretta dall'Esercito Anglo-Indiano, con amministrazione separata) e all'annientamento di un'intera guarnigione britannica durante l'assedio di Kut. Dopo varie inchieste, nel 1917 Chamberlain si dimise dall'ufficio: in quanto ministro responsabile in ultimo, la colpa era sua. Il gesto fu molto apprezzato, poich\u00e9 denotava un notevole senso di responsabilit\u00e0.\nSuccessivamente al discorso di Lloyd George a Parigi il 12 novembre 1917, Chamberlain annunci\u00f2 di non supportare pi\u00f9 il governo in carica. Il premier riusc\u00ec a mantenere la sua posizione affermando che l'unico obiettivo del Consiglio supremo di guerra alleato era meramente di \"coordinare\" i generali britannici, i quali continuavano a godere del supporto del Partito Conservatore. \nNell'aprile 1918 ritorn\u00f2 al governo ed entr\u00f2 nel gabinetto di guerra come ministro senza portafoglio, sostituendo Alfred Milner, divenuto Segretario di Stato per la guerra.\nAusten Chamberlain ebbe l'onore di essere nominato una seconda volta Cancelliere dello Scacchiere, in seguito alla vittoria di Lloyd George alle elezioni generali del 1918. Il compito di assicurare la ripresa economica del Regno Unito dopo quattro anni di guerra fu certamente impegnativo.\nLa leadership della Camera dei comuni.\nNel marzo 1921, Bonar Law dovette rinunciare agli uffici di leader del Partito Conservatore Leader della Camera dei comuni per malattia. Grazie alla sua anzianit\u00e0 all'interno del Parlamento, Chamberlain fu nominato suo successore, mentre l'antipatia generale verso il suo corrispettivo della Camera dei lord, Lord Curzon, gli garant\u00ec simultaneamente la carica di Lord del sigillo privato.\nLa coalizione liberale-conservatrice di Lloyd George iniziava a dare i primi segni di vacillamento, a seguito di vari scandali e della fallimentare guerra anglo-irlandese. Nonostante avesse sempre avuto poca considerazione verso la \"lucertola gallese\", la prospettiva di poterci collaborare a stretto contatto diede a Chamberlain una visione diversa del primo ministro.\nIl cambio di alleanza fu tuttavia infruttuoso, giacch\u00e9, gi\u00e0 dalla fine del 1921, i \"backbencher\" conservatori insistevano perch\u00e9 l'alleanza finisse e si venisse a creare un nuovo governo conservatore. Per questi motivi molti di loro cambiarono lato della Camera dei comuni, cio\u00e8 passarono all'opposizione. Anche nella Camera dei lord i conservatori iniziarono a manifestare pubblicamente la loro opposizione alla coalizione liberale-conservatrice. Insomma, nell'intero Regno il malcontento del Partito Conservatore creava grandi tensioni.\nTali tensioni si concretizzarono nella rivolta dei conservatori, guidata da Stanley Baldwin, finalizzata a rimuovere Lloyd George dall'ufficio di premier. Chamberlain convoc\u00f2 l'assemblea del Charlton Club il 19 ottobre 1922, che si concluse con la decisione del Partito Conservatore di non rinnovare l'alleanza con il Partito Liberale: visti i risultati, prefer\u00ec dimettersi piuttosto che andare contro ci\u00f2 che credeva fosse suo dovere. Gli succedette Law, che non gli offr\u00ec nessun posto all'interno del gabinetto (si pensa che Chamberlain avrebbe comunque declinato qualsiasi offerta).\nLa nomina a Segretario per gli affari esteri.\nDopo le seconde dimissioni di Law nel maggio 1923 (l'ex primo ministro sarebbe morto mesi dopo per un cancro alla gola), Chamberlain fu sconfitto da Baldwin per la leadership del Partito Conservatore. Gli fu offerta la carica gi\u00e0 ricoperta di Lord del sigillo privato da parte del vincitore, in procinto di formare il suo primo governo: Chamberlain chiese come compromesso di introdurre nel gabinetto anche alcuni ministri dell'ex coalizione, ma gli fu negato.\nCon il secondo governo Baldwin, nell'ottobre 1924 Chamberlain fu nominato Segretario per gli affari esteri. \nNonostante l'importanza storica di altri problemi, la sua fama \u00e8 dovuta principalmente alle negoziazioni su quello che fu chiamata patto di Locarno, firmato nel 1925. Cercando di mantenere lo status quo del dopoguerra in Occidente, Chamberlain rispose favorevolmente alle richieste del ministro degli esteri tedesco Gustav Stresemann per garantire sui confini occidentali della Germania. Oltre a promuovere la riconciliazione franco-tedesca, l'obiettivo di Chamberlain era di creare una situazione in cui la Germania potesse rivedere i confini in Europa orientale pacificamente.\nL'idea di Chamberlain era che se la relazione franco-tedesca fosse migliorata, la Francia avrebbe gradualmente abbandonato il \"Cordon sanitarie\", il sistema di alleanze francese in Europa orientale tra le guerre. Quando lo avrebbe fatto, al fine di instaurare una relazione migliore con il Reich, Polonia e Cecoslovacchia non avrebbero pi\u00f9 avuto alleati potenti che li proteggessero e avrebbero dovuto sottostare alle richieste tedesche. Chamberlain credeva che avrebbero ceduto pacificamente i territori richiesti, come il Sudetenland, il corridoio polacco, la Citt\u00e0 libera di Danzica e la Alta Slesia. Promuovere il revisionismo territoriale in Europa orientale in favore della Germania era una delle ragioni principali per cui Chamberlain voleva il patto.\nInsieme ad Aristide Briand, Chamberlain e Stresemann designarono come luogo per la riunione Locarno, in Svizzera, nell'ottobre 1925 a cui parteciparono anche i rappresentanti di Italia e Belgio. La riunione si concluse con la firma, il 16 ottobre 1925 (sessantaduesimo compleanno di Chamberlain), del patto di Locarno, un accordo plurilaterale che stabiliva il mutuo riconoscimento dei confini tra Francia, Germania e Belgio e decideva gli arbitrati tra Germania e Francia, Belgio, Polonia e Cecoslovacchia.\nCome riconoscimento per il suo impegno, nello stesso anno della firma Chamberlain fu fatto membro dell'Ordine della Giarrettiera (fu il primo membro ordinario a morire senza diventare pari dopo Henry Lee di Ditchley, in epoca elisabettiana), ma soprattutto ottenne il premio Nobel per la pace del 1925. Fin\u00ec anche sulla prima pagina del prestigioso giornale \"The Times\" il 30 novembre. \nChamberlain fece rientrare la Gran Bretagna nel patto Kellogg-Briand, che teoricamente proibiva la guerra come mezzo di risoluzione dei conflitti. Afferm\u00f2 anche che Benito Mussolini era \"un uomo con cui si pu\u00f2 contrattare\".\nLa fine della carriera.\nIn seguito al coinvolgimento meno risolutivo in Estremo Oriente ed Egitto e le dimissioni del governo Baldwin dopo le elezioni del 1929, Chamberlain depose il ministero e rest\u00f2 in Parlamento come \"backbencher\". Con il governo di Ramsay MacDonald ritorn\u00f2 al governo nell'agosto 1931 come Primo lord dell'Ammiragliato. Conseguentemente all'infelice ammutinamento di Invergordon, il successivo novembre si ritir\u00f2 anche da questo ufficio.\nNei sei anni successivi, support\u00f2 fortemente la politica interna del governo nazionale, criticando invece quella estera. Nel 1935 si verific\u00f2 una ribellione parlamentare contro il governo MacDonald riguardo al patto Hoare-Laval: si crede che la sua opposizione al voto di censura sia stata fondamentale per la sopravvivenza del governo.\nNel 1935, visto il successo ottenuto precedentemente, gli venne offerta nuovamente la posizione di Segretario per gli affari esteri. Chamberlain rifiut\u00f2, ritenendosi, ormai settantaduenne, troppo vecchio per esercitare la carica; consigli\u00f2 al suo posto Anthony Eden, suo ex segretario parlamentare privato, ora ministro per la Societ\u00e0 delle Nazioni.\nDal 1934 al 1937, Chamberlain fu, insieme a Winston Churchill, Roger Keyes e Leo Amery, la voce pi\u00f9 prominente ad appellarsi al Parlamento per il riarmo del Regno Unito in risposta alla minaccia nazista. Oltre a parlare eloquentemente nella Camera dei comuni, alla fine del 1936 fu il presidente di due delegazioni del Partito Conservatore che incontrarono il primo ministro Baldwin per discutere la questione. Ancora pi\u00f9 rispettato di Churchill, Chamberlain divenne un'icona per i giovani conservatori, in quanto ultimo dei grandi politici dell'et\u00e0 vittoriana.\nMorte.\nPur non avendo pi\u00f9 fatto parte di un governo dal 1931, Chamberlain continu\u00f2 a partecipare attivamente alla vita politica britannica come \"backbencer\" fino alla morte il nel 1937, dieci settimane prima dell'elezione del fratellastro Neville a primo ministro, l'unico della famiglia Chamberlain.\nAusten Chamberlain mor\u00ec all'et\u00e0 di 73 anni il 16 marzo 1937 nella sua residenza londinese, 24 Egerton Terrace. \u00c8 sepolto nell'East Finchley Cemetery a Londra.\nLasci\u00f2 in testamento un'eredit\u00e0 di \u00a345\u00a0044, una somma molto modica per un personaggio pubblico cos\u00ec famoso. Gran parte della fortuna del padre fu persa dal fratellastro Neville in un tentativo fallito di coltivare sisal nelle Indie occidentali all'inizio degli anni 1890. Inoltre, a differenza del fratellastro, Austen entr\u00f2 mai nell'ambito del business.\nI suoi documenti politici e personali sono custoditi nella Cadbury research Library dell'Universit\u00e0 di Birmingham.\nVita privata.\nNel 1906 Chamberlain spos\u00f2 Ivi Muriel Dundas (deceduta nel 1941), figlia del colonnello Henry Dundas. Ella fu fatta Dama di Gran Croce dell'Ordine dell'Impero Britannico nel 1925. La coppia ebbe due figli, Joseph e Lawrence, e una figlia, Diane.\nNegli anni '20, la famiglia Chamberlain visse nella residenza \"Twytt's Ghyll\" in Fir Toll Road, a Mayfield, nell'East Sussex, successivamente venduta. R. C. G. Foster, autore di \"Mayfield, a History\" scrisse che \"[Chamberlain] fu molto distaccato dal villaggio e non era popolare tra i vicini\". Nutriva un interesse per i giardini rocciosi.\nSotto il governo del conservatore Stanley Baldwin fu l'architetto del riavvicinamento con l'Italia di Benito Mussolini, che incontr\u00f2 personalmente quattro volte, in particolare in materia di politica coloniale. Nel luglio del 1925, un accordo permise all'Italia fascista di annettere territori fino ad allora appartenenti al Kenya del Regno Unito. Poi, nell'aprile del 1926, le due potenze coloniali accettarono di estendere le loro zone di influenza a detrimento dell'Etiopia.\nOnori.\nFu rettore dell'Universit\u00e0 di Glasgow, 1925-1928, cancelliere dell'Universit\u00e0 di Reading 1935-1937, presidente della London School of Hygiene and Tropical Disease e della British Post-Graduate School."}
{"id": "785826", "revid": "1543377", "url": "https://it.wikipedia.org/wiki?curid=785826", "title": "Nani della Terra di Mezzo", "text": "I nani (dwarves in originale) sono una razza di Arda, l'universo immaginario fantasy creato dallo scrittore inglese J. R. R. Tolkien. All'interno del \"corpus\" dello scrittore, i nani sono una delle razze pi\u00f9 famose della Terra di Mezzo. Compaiono con un ruolo di spessore nei romanzi \"Lo Hobbit\" e \"Il Signore degli Anelli\", oltre che ne \"Il Silmarillion\", nel quale vengono aggiunti dettagli sulla loro origine, e in altre opere minori.\nCreazione e sviluppo.\nNei \"Racconti perduti\" e \"Racconti ritrovati\" Tolkien presenta i nani come creature malvagie, disposti a stipulare alleanze persino con gli Orchi. Gi\u00e0 in questi primi scritti i Nani hanno caratteristiche che rimarranno in tutte le opere dell'autore: bruttezza fisica, barbe lunghe e le abilit\u00e0 di modellare il metallo e di commerciare.\nA partire dagli anni trenta i nani tolkeniani diventano creature non necessariamente malvagie, interessate unicamente alle ricchezze e al commercio. \u00c8 proprio in questo periodo che Tolkien comincia a scrivere \"Lo Hobbit\", un romanzo destinato ai bambini e il primo pubblicato dall'autore, nel 1937. La storia comincia come una vera e propria favola e i tredici nani protagonisti, infatti, sono simili, nell'aspetto e nel carattere, agli gnomi delle storie dei fratelli Grimm: amano cantare, indossano cappucci colorati e sono pi\u00f9 o meno buffi.\nCon l'incidere del racconto, tuttavia, i tredici nani rinnegano gli atteggiamenti fiabeschi e diventano simili a quelli della mitologia norrena, di cui Tolkien era un grande estimatore.\nCome osservano Stuart D. Lee e Elizabeth Solopova i nani tolkieniani conservano molte delle caratteristiche di quelli dell\"'Edda poetica\": sono grandi artigiani e costruttori, sovrani e guerrieri rispettati e vivono in regni sotto le montagne. La similitudine con i nani scandinavi risulta ancora pi\u00f9 evidente se si considera che Tolkien trasse ispirazione dal V\u01eblusp\u00e1, il primo e pi\u00f9 famoso poema dell'Edda poetica, per scegliere i nomi dei nani de \"Lo Hobbit\" e de \"Il Signore degli Anelli\":\nNe \"Lo Hobbit\" e \"Il Signore degli Anelli\" (cos\u00ec come nelle opere successive) i nani tolkeniani non appaiono pi\u00f9 come quelli incappucciati delle fiabe, bens\u00ec ricchi signori, adornati da argento e diamanti che conservano molte delle caratteristiche dei nani dell\"'Edda poetica\", sebbene siano pi\u00f9 simili agli eroi delle fiabe folcloristiche che a quelli mitologici. Nelle Appendici, inoltre, Tolkien riporta numerose notizie sulla storia, la cultura e la lingua dei nani.\nEtimologia.\nNe \"Lo Hobbit\", Tolkien utilizza la parola \"dwarves\" per indicare il plurale di \"dwarf\". Si tratta di un chiaro errore di scrittura, in quanto il vero plurale di dwarf \u00e8 in realt\u00e0 \"dwarfs\". L'autore si rende conto del suo errore solamente attraverso le critiche e, in una lettera del 1937 scritta a Stanley Unwin, afferma:\nTempo dopo, in una lettera indirizzata al direttore dell'Observer e datata 16 gennaio 1938, Tolkien afferma:\nIn una lettera a Rayner Unwin del 1961 Tolkien critica duramente il lavoro dei correttori di bozze dell'edizione della Puffin Books de \"Lo Hobbit\", colpevoli di aver sostituito la parola \"dwarves\" con la forma corretta \"dwarfs\". Tolkien, infatti, aveva specificato il suo uso volontario del plurale \"dwarves\" per distinguere i suoi nani da quelli delle favole:\nDescrizione.\nI Nani sono esseri simili agli Uomini ma di piccola taglia e di fisionomia robusta. Hanno lunghe barbe e sono generalmente caratterizzati dalla predilezione per i luoghi sotterranei e per l'oro. I nani sono grandi minatori, artigiani, fabbri, costruttori e gioiellieri, lavorano alacremente e incessantemente per tutto il corso delle loro vite, attratti con persistenza dai metalli preziosi. Vivono pi\u00f9 degli Uomini, in media fra i 500 e non oltre gli 800 anni, ma molti di loro si spengono a non pi\u00f9 di 250 anni a causa delle molte guerre, nelle quali periscono prematuramente. Inoltre, come emerge chiaramente in \"Lo Hobbit\" i Nani mangiano molto e sono amanti della birra.\nNon si pu\u00f2 dire che siano buoni o cattivi, come rivela Tolkien ne \"Lo Hobbit\":\nLeali se rispettati dai loro alleati, vendicativi e tremendi se offesi e ingiuriati. Apparentemente cos\u00ec egoisti, si trovavano male con gli elfi proprio per questo motivo, dato che gli Eldar non tollerano la loro avarizia e le loro esigenze materialistiche. Tuttavia non si pu\u00f2 dire che i nani siano del tutto indifferenti ai problemi degli altri, o che servano le forze maligne, dal momento che, quando ve n'era bisogno, emerge in loro il sopito buon senso e si schierano dalla parte del bene; infatti i nani detestano l'idea che qualcun altro possa dominarli, e non tollerano chiunque voglia imporre il proprio dominio anche sugli altri popoli, e odiano chi commette azioni nefande e spietate.\nL'idea che i Nani possano essersi estinti, seguendo il filo logico dell'universo immaginario di Tolkien, viene riportata ne \"Il Ritorno del Re\", quando Legolas dice a Gimli che mentre gli Uomini sono destinati a dominare il mondo, le altre specie umanoidi sono destinate a dissolversi o a scomparire lentamente: infatti gli elfi della Terra di Mezzo salpano quasi tutti per Aman (terra dei Valar) all'inizio della Quarta Era, eccetto alcuni Elfi Silvani e svariati Elfi Avari, destinati a perdere l'immortalit\u00e0 e a confondersi con gli uomini; presumibilmente ai Nani potrebbe essere toccata una sorte simile a quella degli Avari, ossia di essersi mescolati con gli uomini.\nTra gli Uomini vi era la convinzione che i Nani fossero solo maschi, e che nascessero dalle \"buche delle montagne in cui scavavano\"; in realt\u00e0 questa diceria era totalmente fasulla, come riporta Gimli ne \"Il Signore degli Anelli\", poich\u00e9 i Nani erano divisi in maschi e femmine, e si riproducevano come le altre specie umanoidi. Le femmine nanesche erano per\u00f2 cos\u00ec simili nell'aspetto e nella voce ai complementari maschi, che spesso da membri di altre specie venivano confuse con i maschi; costituivano solo un terzo dell'intera popolazione nanesca. Per di pi\u00f9 i Nani maschi a volte preferivano lavorare piuttosto che avere una famiglia, mentre le femmine erano abbastanza esigenti e non si accontentavano delle proposte di matrimonio a loro rivolte, volendo magari unirsi a dei Nani che non avevano interesse a sposarsi. Avrebbero potuto crescere di pi\u00f9 se le femmine fossero state disposte ad avere figli con pi\u00f9 maschi, ma queste non acconsentivano a una tale proposta, e inoltre i mariti erano molto gelosi. Cos\u00ec i Nani non avanzavano molto di numero, e rischiavano di estinguersi.\nCasate.\nAul\u00eb crea i Sette Padri dei Nani, da cui discendono in seguito sette casate. Durin detto \"il Senzamorte\" fonda la stirpe nota come Popolo di Durin (Longobarbi nella nuova traduzione italiana dell'opera), che dimora a Khazad-d\u00fbm poi a Erebor, negli Ered Mithrin e nei Colli Ferrosi. Dwalin d\u00e0 origine alla stirpe dei Vastifasci, che dimora a Belegost nei Monti Azzurri. Thr\u00e0r \u00e8 il capostipite della stirpe dei Barbafiamma, cos\u00ec chiamata a causa della prevalente colorazione rossa della barba, la quale dimora a Nogrod Nei Monti Azzurri. Degli altri quattro Padri non si conoscono i nomi, ma si sa che da essi discendono le casate chiamate Pugniferro, Barbedure, Piediroccia e Ciocchenere. Nani di altre case combattono a fianco della casa di Durin nella guerra tra Nani e Orchi del 2799 della Terza Era. Si racconta che alcune delle case orientali cadono sotto l'Ombra.\nDelle sette casate la pi\u00f9 importante nei racconti di Tolkien \u00e8 il Popolo di Durin (\"Sigin-tar\u00e2g\" in Khuzdul e Lungobarbi nella nuova traduzione italiana dell'opera), discendenti diretti del pi\u00f9 vecchio dei sette padri dei nani, Durin. Il popolo di Durin si trasferisce a est delle Montagne Nebbiose dove fonda la citt\u00e0 di Khazad-d\u00fbm. Essi perfezionano le loro arti, anche grazie all'arrivo dei nani provenienti dalle Montagne Azzurre, e Khazad-d\u00fbm diventa un regno potente e pieno di ricchezze. Durin I fu succeduto da molte generazioni di re, tra i quali apparvero altri sei Durin. I Nani credevano che questi sei fossero reincarnazioni (o anche rianimazioni) di Durin I, con ricordi delle sue vite precedenti. Durin VI fu ucciso dal Flagello di Durin nel 1980 T.E.. Durin non ritorn\u00f2 alla sua gente fino a che Durin VII apparve nella Quarta Era, un discendente di Thorin III figlio di D\u00e1in II Piediferro, e un discendente in linea diretta di Durin il Senzamorte. Durin VII sarebbe diventato conosciuto come Durin l'Ultimo.\nI Nanerottoli (\"Noegyth Nibin\" o \"Nibin-nogrim\" in sindarin) compaiono solo in alcuni punti del \"Silmarillion\" e in pochi altri scritti pubblicati postumi. Discendevano da Nani che in antichit\u00e0 furono banditi dalle citt\u00e0 dell'Est. Essi cos\u00ec si ritrovarono a vagare nel Beleriand, ove si adattarono ad un'esistenza clandestina: dimenticate le arti fabbrili, si diedero ai furti e divennero pi\u00f9 piccoli e lesti della loro razza, nonostante preservassero inaspettate forza e resistenza. Erano un popolo schivo e riservato, anche perch\u00e9 odiavano in genere tutte le altre razze della Terra di Mezzo, in particolare Orchi ed Elfi, e ancor di pi\u00f9 gli Elfi Esuli i quali, a detta loro, li avevano derubati di terre e case. In effetti, Nargothrond (in lingua nanica \"Nulukkizd\u00een\") era stata fondata dai Nanerottoli prima ancora che vi si stabilisse Finrod Felagund. Unici rappresentanti ad apparire nella saga sono M\u00eem e i suoi due figli, Ibun e Kh\u00eem, ultimi della loro razza. Vissero ai tempi di T\u00farin, che ospitarono nella loro residenza ad Amon R\u00fbdh. Ibun mor\u00ec ucciso da uno dei compagni di T\u00farin, mentre Kh\u00eem per\u00ec per mano degli Orchi. M\u00eem, dal canto suo, si trasfer\u00ec a Nargothrond dopo la morte di Glaurung, dichiarandosi padrone delle ricchezze ivi custodite. Dopo qualche tempo fu ucciso da H\u00farin, al quale si era opposto mentre entrava a Nargothrond.\nLingua.\nIl Khuzdul era rimasto invariato dalla sua ideazione, era protetto gelosamente dai Nani, tanto che sembra che nessuno che non fosse un nano potesse parlarlo. I nani tendevano ad utilizzare altre lingue nei rapporti con le altre genti, e ad usare il nanesco solo ed esclusivamente tra di loro. Per un nano, il proprio nome originale in nanesco era uno dei segreti pi\u00f9 preziosi e meglio custoditi.\nStoria nel legendarium di Tolkien.\nPrima che qualsiasi altra creatura parlante venisse al mondo per volere di Eru Il\u00favatar, Aul\u00eb, uno dei Valar, desideroso di insegnare a delle creature la sua arte di fabbro, cre\u00f2 di nascosto i Nani, ad immagine di come aveva avuto visione degli Elfi. Aul\u00eb fu rimproverato da Eru per la sua opera in quanto non aveva il potere di creare, ma solo quello di ordinare le cose gi\u00e0 create: Eru gli fece capire che senza la Fiamma Imperitura i Nani sarebbero stati come fantocci privi di un'esistenza indipendente da Aul\u00eb; ma alla fine Il\u00favatar, per compassione, gli concesse di non distruggere le sue creature, accettandole come figli adottivi e donando loro una coscienza indipendente; essi per\u00f2 avrebbero dovuto dormire fino all'avvento degli Elfi. Poich\u00e9 erano destinati ad apparire nei giorni del potere di Melkor, Aul\u00eb rese i Nani:\nAul\u00eb riserv\u00f2 ai nani un posto nelle Aule di Mandos e l\u00ec pose a dormire i Sette Padri dei Nani che aveva creato. Di loro si conosce solo il nome di Durin, la sua stirpe dimorava a Khazad-d\u00fbm e fu quella che pi\u00f9 di tutte conquist\u00f2 gloria e onori e tesori, ma che al tempo stesso fu pi\u00f9 colpita da disgrazie; oggi molti dei Nani pi\u00f9 impavidi e abili in battaglia portano il suo nome.\nNon \u00e8 ben chiaro come avvenne il loro risveglio: le prime informazioni che abbiamo di loro si riferiscono all'incontro dei Nani di Nogrod e Belegost con gli Elfi di Thingol, Supremo Signore delle genti del Doriath. In quel periodo, Thingol si impossess\u00f2 di uno dei Silmaril e chiam\u00f2 una compagnia di nani per incastonarlo nella pi\u00f9 bella collana mai esistita, la Nauglam\u00edr. I nani rimasero affascinati dal Silmaril, ma acconsentirono a realizzare la Nauglamir. Thingol si rec\u00f2 nelle fucine dei nani, ammirandone l'operato. Un giorno, i nani completarono la Nauglamir e Thingol allung\u00f2 la mano per impadronirsene. Ma i Nani non glielo permisero e con una scusa cercarono di impadronirsene:\nThingol cap\u00ec l'avidit\u00e0 dei Nani e, incurante del pericolo che correva, si rivolse a loro con parole di disprezzo:\nIl Re degli Elfi ordin\u00f2 ai Nani di andarsene dal Doriath, ma questi lo attaccarono e lo uccisero. La notizia della morte di Thingol si sparse velocemente cos\u00ec da permettere agli Elfi di vendicare il loro re e di recuperare la Nauglam\u00ecr, la quale venne riportata alla regina Melian. Solo due dei nani uccisori di Thingol sopravvissero e si rifugiarono tra i Monti Azzurri: riferirono in parte l'accaduto, soggiungendo che i Nani erano stati uccisi nel Doriath per ordine del Re degli Elfi, che cos\u00ec intendeva sottrarsi al pagamento del compenso loro dovuto. Questa storia segn\u00f2 l'inizio del tanto famoso odio tra Elfi e Nani.\nUtilizzando i Sette Anelli del Potere, i Nani divennero immensamente ricchi e potenti, ma nei loro cuori si accesero l'ira e una incontrollabile brama per l'oro, da cui deriv\u00f2 abbastanza male a vantaggio di Sauron.\nNella Terza Era i regni dei Nani cominciarono a cadere. Sauron si insedi\u00f2 a Dol Guldur e gli orchi si insediarono e si moltiplicarono nelle caverne delle Montagne Nebbiose. Nonostante la crisi, sia sul fronte demografico che su quello commerciale, i nani continuarono ad estrarre ed a esportare mithril. Essendo i filoni superficiali del prezioso metallo quasi tutti esauriti, essi scavarono sempre pi\u00f9 in profondit\u00e0 e con sempre pi\u00f9 cupidigia sotto il Caradhras, risvegliando un Balrog di Morgoth, un essere orrendo fuggito da Thangorodrim un'era prima e rifugiatosi nelle viscere delle Montagne Nebbiose: esso decim\u00f2 nani, nell'anno 1980 della Terza Era questa creatura uccise il re di Moria Durin VI, e l'anno seguente suo figlio N\u00e1in I. I Lungobarbi, che vivevano per intero a Moria furono costretti a lasciare la loro patria e vagare per varie zone della Terra di Mezzo. Dopo essere stati scacciati da Moria dal Flagello di Durin, la maggior parte del Popolo di Durin si ritir\u00f2 al nord, e fond\u00f2 citt\u00e0 a Erebor e negli Ered Mithrin. Ma entrambi pi\u00f9 tardi furono occupati dai Draghi, e allora divennero un popolo errante in esilio. La maggior parte di loro si stabil\u00ec ai Colli Ferrosi, mentre altri sotto Thr\u00e1in II si spostarono a ovest, fino ad arrivare agli Ered Luin e stabilirvisi. \nMoria fu conquistata dagli orchi; i nani radunarono cos\u00ec un grosso esercito, guidato dal Popolo di Durin e composto da tutte le restanti casate, e mossero guerra al nemico lungo tutti i loro insediamenti sulle Montagne Nebbiose. Lo scontro decisivo della guerra fu la battaglia di Azanulbizar, che si combatt\u00e9 nel 2799 T.E. nella valle di Azanulbizar, presso l'ingresso orientale di Moria. Al termine di una lunga e sanguinosa battaglia, D\u00e1in II Piediferro uccise Azog, il capo degli orchi, e i nani riuscirono infine a prevalere. L'esercito nemico venne annientato, ma anche i nani subirono perdite enormi: le vittime tra i nani furono talmente tante che non fu possibile seppellire tutti i corpi, che nell'occasione vennero bruciati. Ciononostante Moria non fu riabitata per paura del Flagello di Durin, e D\u00e1in torn\u00f2 ai Colli Ferrosi e Thr\u00e1in II e Thorin Scudodiquercia nel Dunland\nDopo molti anni Thorin, nella spedizione alla quale parteciparono anche Gandalf e Bilbo Baggins, oltre ad altri nani (tra cui Gl\u00f3in, il padre di Gimli, membro della Compagnia dell'Anello) riusc\u00ec a sconfiggere Smaug e a riprendersi il tesoro dei nani e riconquistare Erebor. D\u00e1in II Piediferro sal\u00ec al trono, succedendo suo cugino Thorin, ucciso durante la battaglia dei cinque eserciti contro gli orchi. \nPoco prima degli eventi narrati ne \"La compagnia dell'Anello\" Balin, amico di Bilbo Baggins e cugino di Gimli, tent\u00f2 di riappropriarsi delle miniere, ma lui e i suoi compagni furono tutti uccisi dal Balrog che aveva cacciato i nani la prima volta e da un enorme contingente di orchi. La tomba di Balin \u00e8 situata nell'ultima stanza conquistata dagli orchi e dai troll, dove gli ultimi nani presenti furono intrappolati e uccisi.\nLista.\nAndhod.\nAndod \u00e8 un nano del clan di Fundin che appare nel videogioco \"Il Signore degli Anelli: La Terza Era\" (comunque sotto il nome di Hadhod, e appare anche tra gli eroi personalizzati nel videogioco per PC \"Il Signore degli Anelli: La Battaglia Per La Terra di Mezzo II\") non ci sono per\u00f2 prove della sua esistenza nella saga tolkeniana perci\u00f2 rimane un personaggio non canonico. Nel videogioco trova e prende con s\u00e9 l'elmo di drago di Azagh\u00e2l trovato nei sotterranei di Moria orientale.\nAzagh\u00e2l.\nAzagh\u00e2l era re di Belegost durante la Prima Era. Fu ucciso dal drago Glaurung dopo che lo aveva ferito nella Battaglia delle Innumerevoli Lacrime. L'Elmo di Hador (detto anche Elmo di Drago del Dor-l\u00f3min) fu originariamente costruito per lui da Telchar. Lo don\u00f2 a Maedhros dopo che questi gli salv\u00f2 la vita in un'imboscata degli Orchi.\nBalin.\nBalin era uno dei dodici accompagnatori di Thorin Scudodiquercia e Bilbo Baggins nella Ricerca di Erebor. Figlio di Fundin e fratello maggiore di Dwalin, nacque nell'anno 2763 della Terza Era. Balin fu mandato in esilio dal drago Smaug nell'anno 2770, insieme con i Nani della Montagna Solitaria sopravvissuti. Nell'anno 2790, Balin segu\u00ec Re Thr\u00e1in II nella sanguinosa battaglia dei Nani e degli Orchi, dopo che si era sistemato per un po' in una colonia di Nani sui Monti Azzurri. Nel 2841, Balin inizi\u00f2 una sventurata ricerca con Re Thr\u00e1in II per ritornare a Erebor. Questo viaggio termin\u00f2 con la scomparsa e la morte di Thr\u00e1in II. Balin ritorn\u00f2 sui Monti Azzurri.\nDurante la Ricerca, esattamente un secolo dopo, lui e Bilbo divennero intimi amici. Molti anni dopo la distruzione di Smaug, Balin fu a capo di una spedizione per ricolonizzare Khazad-d\u00fbm a cui parteciparono diversi nani di Erebor, con la disapprovazione di D\u00e1in II Piediferro, fra cui: Ori, \u00d3in, Fr\u00e1r, L\u00f3ni, Nali e Fl\u00f3i. Sebbene la colonia avesse un buon inizio, Balin fu ucciso dopo solo pochi anni, all'inizio di un assalto di Goblin che distrusse la colonia. Ne \"La Compagnia dell'Anello\" la Compagnia trov\u00f2 la sua tomba, nella stanza di Mazarbul, dove ci fu l'ultima difesa dei nani, che infine vennero trucidati. Il libro di Khazad-d\u00fbm venne ritrovato da Gandalf che lo diede a Gimli.\nNel film \"The Hobbit\" del 1977 \u00e8 doppiato da Don Messick. Nella trilogia di Peter Jackson \u00e8 interpretato dall'attore Ken Stott ed \u00e8 doppiato in italiano da Carlo Valli. Nel film Balin viene mostrato come il pi\u00f9 anziano della compagnia, ed inoltre stringer\u00e0 un ottimo rapporto con Bilbo. Durante l'attacco di Smaug alla Montagna Solitaria, Balin viene salvato dalle fiamme del drago da Thorin. Ne \"Lo Hobbit - Un viaggio inaspettato\" \u00e8 il secondo ad entrare a casa di Bilbo e racconter\u00e0 allo hobbit la battaglia di Azanulbizar. Ne \"Lo Hobbit - La desolazione di Smaug\" convincer\u00e0 Bard a traghettarli verso la Citt\u00e0 del Lago.\nBifur.\nBifur era uno dei dodici accompagnatori di Thorin Scudodiquercia e Bilbo Baggins nella Ricerca di Erebor. Cugino di Bofur e di Bombur, non era un discendente di Durin. Inoltre, era pazzo per la pizza e il formaggio, indossava un cappuccio giallo e suonava il clarinetto. Sopravvisse al viaggio nelle botti all'asciutto e senza ammaccature, ma non poteva ancora muoversi dopo la traumatica esperienza. Inoltre combatt\u00e9 abbastanza coi Troll prima di essere gettato nel sacco e aiut\u00f2 a salvare il povero Bilbo Baggins, e fu fatto scendere scomodamente vicino al fuoco come un'esca.\nNel film \"The Hobbit\" del 1977 Bifur \u00e8 doppiato da Jack DeLeon. Nella trilogia di Peter Jackson \u00e8 interpretato dall'attore William Kircher, e parla solo nanico antico perch\u00e9 ha un'ascia conficcata in testa, finch\u00e9 nella Battaglia delle Cinque Armate non si scontra con un orco, nella cui testa si conficca l'altra estremit\u00e0 dell'ascia, che dopo un tira e molla tra Bifor Bofur e Bombur e l'orco, finalmente si stacca dalla testa del nano. La perdita dell'ascia permette a Bifur di parlare di nuovo. \u00c8 doppiato in italiano da Francesco Sechi.\nBofur.\nBofur era uno dei dodici accompagnatori di Thorin Scudodiquercia e Bilbo Baggins nella Ricerca di Erebor. Cugino di Bifur e fratello di Bombur, non era un discendente di Durin. \u00c8 il nano menzionato di meno ne \"Lo Hobbit\"; pertanto, si sa poco del resto della sua vita. Sappiamo solo che a lui piacevano le torte di mele, la marmellata di lamponi e il t\u00e8 e che, come il cugino Bifur, suonava il clarinetto e portava un cappuccio giallo. Non ebbe un cos\u00ec duro viaggio nelle botti come la maggior parte dei suoi compagni di viaggio, ma era ancora troppo irrigidito per aiutare gli altri nani ad uscire fuori dai barili. Insieme con il fratello Bombur, fu quasi ucciso dal drago Smaug quando fu intrappolato sul fondo di una scogliera nella Montagna Solitaria, ma fu salvato in tempo.\nNel film \"The Hobbit\" del 1977 Bofur \u00e8 doppiato da Jack DeLeon. Nella trilogia di Peter Jackson \u00e8 interpretato dall'attore James Nesbitt ed \u00e8 doppiato in italiano da Antonio Palumbo. Nonostante nel libro Bofur sia tra i nani meno menzionati, nel film \u00e8 preso molto pi\u00f9 in considerazione. In particolare, insieme a Balin, \u00e8 tra i nani che stringono pi\u00f9 amicizia con Bilbo. Ne \"La desolazione di Smaug\", al momento della partenza dei nani verso la Montagna Solitaria, si sveglia tardi e rimane alla Citt\u00e0 del Lago insieme ad \u00d3in, Fili e Kili. Ne \"La battaglia delle Cinque Armate\" d\u00e0 un valido contributo alla battaglia, prima aiutando, con l'aiuto del fratello, il cugino Bifur che era rimasto incastrato con un orco, e poi controllando un troll salendogli in groppa e \"guidandolo\" con delle catene contro l'esercito nemico.\nBombur.\nBombur era uno dei dodici accompagnatori di Thorin Scudodiquercia e Bilbo Baggins nella Ricerca di Erebor. Cugino di Bifur e fratello di Bofur, non era un discendente di Durin. Era il pi\u00f9 grasso quando aiut\u00f2 Thorin Scudodiquercia.\n\"Povero e grasso\", Bombur \u00e8 spesso mostrato come l'ultimo in ogni cosa: \u00e8 l'ultimo ad entrare nella casa di Beorn e l'ultimo ad attraversare il Fiume Incantato nel Bosco Atro. \u00c8 anche raffigurato come balordo e pasticcione: ruzzola con Bifur e Bofur su Thorin quando entrano nella casa di Bilbo, entra nella casa di Beorn prima del dovuto, e cade anche nel Fiume Incantato. Non fidandosi di nessun percorso di montagna n\u00e9 delle funi per reggere il suo peso, sceglie di stare fermo e di fare la guardia all'accampamento della compagnia, mentre gli altri scalano Erebor. Tuttavia viene obbligato ad usare le funi per fuggire dal drago Smaug.\nBombur dorme in molti momenti-chiave nel libro. Quando cade nel Fiume Incantato, cade in un incantesimo che lo fa dormire per giorni, obbligando i suoi disperati compagni a portarlo sulle spalle. Durante l'assedio di Erebor, Bilbo usa la sonnolenza di Bombur a suo vantaggio, promettendo di fare la guardia notturna al posto suo e permettendogli di dormire. Inoltre, stava dormendo quando la sua botte fu aperta alla Citt\u00e0 del Lago e quando Bilbo scopr\u00ec l'entrata segreta ad Erebor.\nMolti anni dopo, ne \"Il Signore degli Anelli\", Frodo Baggins chiede informazioni di Bombur e apprende che \u00e8 diventato cos\u00ec grasso, che c'\u00e8 bisogno di sei nani per sollevarlo, e che non pu\u00f2 muoversi dal suo letto al suo divano.\nNella trilogia de \"Lo Hobbit\" \u00e8 interpretato dell'attore Stephen Hunter ed \u00e8 doppiato in italiano da Mauro Magliozzi. La scena dove cade nel fiume incantato e si addormenta \u00e8 mostrata solo nella versione estesa de \"Lo Hobbit - La desolazione di Smaug\".\nBorin.\nBorin era un nano della Linea di Durin, secondo figlio del Re N\u00e1in II. Era progenitore di Balin e di Gimli.\nD\u00e1in I.\nD\u00e1in I, figlio di N\u00e1in II, fu l'ultimo Re di tutta la Gente di Durin. Sotto D\u00e1in I, gli attacchi dei draghi alle loro miniere di Ered Mithrin continuarono, e fu ucciso da un drago freddo nell'anno 2589 della Terza Era, e gli successero i suoi figli Thr\u00f3r e Gr\u00f3r. I superstiti di questo popolo abbandonarono Ered Mithrin e fuggirono a sud, dove Thr\u00f3r fond\u00f2 il Reame di Erebor e Gr\u00f3r prese potere sui Colli Ferrosi.\nD\u00e1in II Piediferro.\nD\u00e1in II Piediferro compare con un ruolo secondario nel romanzo \"Lo Hobbit\" e viene citato anche ne \"Il Signore degli Anelli\" e nei \"Racconti incompiuti\".\nAll'interno del \"corpus\" dello scrittore, D\u00e1in \u00e8 un Nano, cugino di secondo grado di Thorin Scudodiquercia e, alla morte di quest'ultimo, Re Sotto la Montagna e Re del Popolo di Durin. Divenne famoso per aver ucciso l'orco Azog durante la battaglia di Nanduhirion. Secondo John D. Rateliff, D\u00e1in svolge \"un ruolo minore, ma fondamentale\" ne \"Lo Hobbit\", cio\u00e8 quello di colmare il vuoto creato da Thorin dopo che egli muore per mano di Bolg.\nD\u00e1in \u00e8 un discendente di Gr\u00f3r, il pi\u00f9 giovane figlio di D\u00e1in I della stirpe di Durin. Partecipa alla battaglia di Nanduhirion dove assiste impotente alla morte di suo padre N\u00e1in per mano dell'Orco Azog. D\u00e1in affronta faccia a faccia il grosso orco e, alla fine, riesce ad ucciderlo in duello. La sua impresa diventa nota in tutta la Terra di Mezzo e, dopo la morte di suo nonno Gr\u00f3r, il giovane nano diventa nuovo signore dei Nani dei Colli Ferrosi nelle Terre Selvagge.\nNe \"Lo Hobbit\", D\u00e1in accorre con cinquecento nani in aiuto di Thorin Scudodiquercia, suo cugino di secondo grado. Thorin, infatti, aveva da poco riconquistato il tesoro di Erebor ed aveva bisogno dell'aiuto di D\u00e1in per proteggerlo dagli uomini della Citt\u00e0 del Lago e, soprattutto, dagli elfi silvani di re Thranduil. Giunti ai piedi della Montagna Solitaria, D\u00e1in ed il suo esercito si ritrovano coinvolti nella sanguinosa battaglia dei cinque eserciti, nella quale Thorin e i suoi nipoti F\u00edli e K\u00edli persero la vita. Dopo la battaglia, D\u00e1in diviene Re Sotto la Montagna e Re del Popolo di Durin, il primo non in linea diretta.\nD\u00e1in viene citato anche ne \"Il Signore degli Anelli\": nel 3017, un cavaliere notturno proveniente da Mordor si presenta ad Erebor e gli promette la restituzione di tre dei Sette Anelli dei Nani e del reame di Moria in cambio di informazioni su Bilbo Baggins. D\u00e1in non si lascia tuttavia corrompere, e nell'ottobre 3018 invia Gl\u00f3in e Gimli al Consiglio di Elrond per riferire quanto accaduto. Viene ucciso durante la battaglia di Dale nel 3019 T.E., difendendo il corpo del suo alleato Re Brand di Dale davanti alle porte di Erebor. Gli succede il figlio Thorin III Elminpietra.\nNella trilogia cinematografica de \"Lo Hobbit\" diretta da Peter Jackson, in cui compare soltanto nell'ultimo capitolo, D\u00e1in \u00e8 interpretato dall'attore scozzese Billy Connolly ed \u00e8 doppiato in italiano da Roberto Draghetti. Diversamente da tutti gli altri nani visti nelle due trilogie dirette da Jackson, D\u00e1in \u00e8 l'unico di essi che \u00e8 stato ricreato in CGI (ad eccezione della scena finale presente nella versione estesa, in cui \u00e8 incoronato Re di Erebor), poich\u00e9 secondo il regista mezze giornate di trucco per poche scene del personaggio avrebbero solo rallentato i tempi, oltre al fatto che a Billy Connolly fosse stata diagnosticata la sindrome di Parkinson. Contrariamente al libro, egli non partecipa alla battaglia di Azanulbizar, in cui uccide Azog dopo che questo ha spezzato il collo a suo padre N\u00e1in. D\u00e1in parte dai Colli Ferrosi verso Erebor per aiutare suo cugino Thorin Scudodiquercia (come nel libro, Thorin ha inviato un corvo ai Colli Ferrosi) a respingere le pretese degli Elfi e degli Uomini, ma con l'arrivo degli Orchi le forze del bene decidono di allearsi per combattere il nemico comune. In battaglia, indossa un elmo gallico, brandisce un martello e cavalca un maiale, mentre i suoi consanguinei cavalcano gli arieti. Dopo la battaglia dei cinque eserciti, in cui Thorin, F\u00edli e K\u00edli vengono uccisi, D\u00e1in diventa il nuovo Re di Erebor, ma la sua incoronazione viene mostrata solo nella versione estesa.\nD\u00eds.\nD\u00eds era una Nana, figlia di Thr\u00e1in II e sorella di Thorin Scudodiquercia. Era la madre di F\u00edli e K\u00edli, e l'unica Nana nominata da Tolkien.\nDori.\nDori era uno dei dodici accompagnatori di Thorin Scudodiquercia e Bilbo Baggins nella Ricerca di Erebor. Era il fratello di Nori e Ori. Dori aveva il compito di portare sulle spalle Bilbo nelle gallerie delle Montagne Nebbiose, ma Dori lasci\u00f2 cadere Bilbo, e gli altri nani lo incolparono per avergli fatto \"perdere il loro scassinatore\". Pi\u00f9 avanti, durante la fuga dai Lupi, quando tutti loro si salvarono sugli alberi, Dori ridiscese dall'albero per aiutare Bilbo, che non poteva salire sull'albero da solo. Quando le Aquile li portarono via, Bilbo si aggrapp\u00f2 alle gambe di Dori, quando se ne andarono. \"Lo Hobbit\" racconta che Dori era \"un bravo compagno, nonostante il suo mormorare\", mentre Thorin lo descrive come il pi\u00f9 forte della compagnia.\nNel film \"The Hobbit\" del 1977 \u00e8 doppiato da John Stephenson. Nella trilogia di Peter Jackson \u00e8 interpretato dall'attore Mark Hadlow ed \u00e8 doppiato in italiano da Roberto Stocchi. Viene spesso mostrato a rimproverare Ori, suo fratello minore.\nDurin.\nDurin, meglio conosciuto come Durin il Senzamorte, era il pi\u00f9 anziano dei Sette Padri dei Nani, il primo ad essere creato da Aul\u00eb, prima che venissero create le altre razze; per questo fu addormentato finch\u00e9 fosse arrivato il suo tempo.\nRegn\u00f2 sul suo popolo a Khazad-d\u00fbm, magnifica tra le dimore naniche che mai vi furono. Si spos\u00f2 molto tardi ed \u00e8 detto il \"Senza Morte\", dato che mor\u00ec in et\u00e0 molto avanzata, alla fine della Prima Era. Suoi illustri discendenti furono Thr\u00e1in I, Thr\u00f3r, Thr\u00e1in II e Thorin Scudodiquercia.\nNella scelta del nome, \u00e8 possibile che Tolkien si sia ispirato a Durinn, presente nel \"Gylfaginning\" precisamente nella lista dei capostipiti dei nani (\"Dvergatal\").\nSecondo Tolkien, Durin fu creato, con gli altri Padri dei Nani, da Aul\u00eb agli albori di Arda ma fu risvegliato solo dopo la venuta degli Elfi, durante gli Anni degli Alberi, quando la Terra di Mezzo era illuminata solo dalle stelle. Non si sa quanto visse (sicuramente pi\u00f9 di 500 anni). Vi sono altri sei re Nani chiamati Durin, ritenute le sue reincarnazioni. All'epoca di Durin III (Seconda Era) avvenne la forgiatura degli Anelli del Potere. Durin VI e suo figlio, N\u00e1in I furono uccisi dal Flagello di Durin nel 1981 della Terza Era. I Lungobarbi, il popolo di Durin (l'unica stirpe nanica che combatt\u00e9 sempre il Nemico, Morgoth o Sauron) andarono allora ad Erebor. I Nani credono che apparir\u00e0 Durin VII (sar\u00e0 probabilmente l'ultimo Durin) quando essi riconquisteranno Khazad-d\u00fbm. L'Ascia di Durin, arma appartenuta a Durin in persona, \u00e8 un cimelio molto prezioso per i Nani, andato tuttavia perduto nel 2994 T.E.\nDurin II.\nSi conosce poco sul Regno di Durin II, sebbene si sa che durante il suo regno, i Nani di Khazad-d\u00fbm strinsero un'alleanza con i primi Uomini della Valle dell'Anduin.\nDurin III.\nDurin III fu il primo portatore di uno dei Sette Anelli, sebbene gli stranieri non lo avessero saputo fino alla fine della Terza Era.\nDurin IV.\nDurin IV assal\u00ec con gli eserciti del L\u00f3rien le truppe di Sauron che avevano devastato l'Eregion, ma sconfitto, fu costretto a chiudere le Porte di Moria. Si un\u00ec poi a Gil-Galad ed Elendil nell'Ultima Alleanza.\nDurin V.\nDurin V visse in Khazad-d\u00fbm, e con l'aiuto dell'Anello il suo regno prosper\u00f2.\nDurin VI.\nDurin VI, un re dei nani, signore di Khazad-d\u00fbm e grande minatore. Venne ucciso nella sua reggia dal Flagello di Durin. Suo figlio fu N\u00e1in I.\nDurin VII l'Ultimo.\nDurin VII era un discendente di Thorin III Elminpietra della Gente di Durin, che era signore dei Nani di Erebor e dei Colli Ferrosi nelle Terre Selvagge.\nDwalin.\nDwalin era uno dei dodici accompagnatori di Thorin Scudodiquercia e Bilbo Baggins nella Ricerca di Erebor. Il suo nome \u00e8 preso da Dvalinn, un nano dell'Edda poetica e della Mitologia norrena. Figlio di Fundin e fratello minore di Balin, Dwalin era uno degli ultimi nani menzionati ne \"Lo Hobbit\", anche se fu il primo nano ad arrivare alla casa di Bilbo. Indossava un cappuccio verde scuro e una cinta dorata e aveva una barba blu e, come suo fratello Balin, suonava la viola. Dwalin prest\u00f2 un cappuccio e un mantello a Bilbo, quando cominciarono il viaggio, mantello che Bilbo conserver\u00e0 per tutta la vita e utilizzer\u00e0 per il suo secondo viaggio verso Erebor. Ebbe sette figli e tre figlie, un numero particolarmente elevato per un nano. Mor\u00ec nell'anno 91 della Quarta Era a 340 anni.\nNel film \"The Hobbit\" del 1977 \u00e8 doppiato da Jack DeLeon. Nella trilogia di Peter Jackson \u00e8 interpretato dall'attore Graham McTavish ed \u00e8 doppiato in italiano da Bruno Conti. Cos\u00ec come nel libro, anche nel film \u00e8 il primo nano ad entrare a casa di Bilbo. Viene visto combattere nel flashback della battaglia di Azanulbizar, dove per pochi secondi lo si vede scontrare con Bolg. In \"Un viaggio inaspettato\", insieme a Thorin, \u00e8 molto scettico nei confronti di Bilbo. Ne \"La battaglia delle cinque armate\" va a Collecorvo insieme a Thorin, Fili e Kili, ma riesce a sopravvivere alla trappola di Azog.\nFarin.\nFarin era il figlio di Borin e il padre di Fundin e Groin. Perci\u00f2 era nonno di Balin, Dwalin, \u00d3in e Gl\u00f3in.\nF\u00edli.\nF\u00edli era uno dei dodici accompagnatori di Thorin Scudodiquercia e Bilbo Baggins nella Ricerca di Erebor. Lui e suo fratello K\u00edli erano figli di D\u00eds, sorella di Thorin. I due fratelli venivano descritti come molto giovani in termini di Nani, pi\u00f9 giovani degli altri per qualche cinquantina d'anni, e con una vista molto acuta. F\u00edli conferm\u00f2 la vista di Bilbo di una barca lungo il Fiume Incantato. I fratelli sono ripetutamente descritti come allegri, gli unici due ad uscire dalle botti \"pi\u00f9 o meno sorridendo\". Insieme a K\u00edli, F\u00edli cadde nella Battaglia dei Cinque Eserciti, difendendo suo zio Thorin.\nNella trilogia di Peter Jackson \u00e8 interpretato dall'attore Dean O'Gorman, scelto per sostituire Rob Kazinsky dopo l'abbandono di quest'ultimo. \u00c8 doppiato in italiano da Corrado Conforti. La morte di F\u00ecli, cos\u00ec come quella di suo fratello K\u00ecli, nel film \u00e8 diversa rispetto a quella del libro. Infatti non muore difendendo Thorin, ma viene catturato dagli orchi a Collecorvo ed ucciso da Azog sotto gli occhi di Thorin, K\u00ecli, Bilbo e Dwalin.\nFl\u00f3i.\nFl\u00f3i era uno dei sei capi-Nani che entrarono a Moria con Balin.\nMor\u00ec nella battaglia che vide impegnati i nani nella riconquista di Moria.\nVenne sepolto vicino al Mirolago.\nFr\u00e1r.\nFr\u00e1r era uno dei sei capi-Nani che entrarono a Moria con Balin.\nAssieme a L\u00f3ni e N\u00e1li cadde difendendo il Ponte di Khazad-d\u00fbm e il Secondo Salone.\nFrerin.\nFrerin era il secondo figlio di Thr\u00e1in II e il fratello minore di Thorin Scudodiquercia. Si sa poco di lui tranne che per\u00ec in giovane et\u00e0 quando si un\u00ec nella battaglia di Azanulbizar, nella battaglia finale della Guerra tra i Nani e gli Orchetti, sotto il cancello-Est di Khazad-d\u00fbm.\nFr\u00f3r.\nFr\u00f3r era un nano della linea di Durin, fratello di Thr\u00f3r e Gr\u00f3r che fu ucciso con suo padre D\u00e1in I da un Drago nelle Montagne Grigie. Il regno del clan della Gente di Durin pass\u00f2 quindi al fratello Thr\u00f3r, che fond\u00f2 il regno di Erebor. Per\u00f2, la maggior parte della Gente di Durin decise di fermarsi con il fratello minore di Thr\u00f3r, Gr\u00f3r, verso i Colli Ferrosi.\nFundin.\nFundin era il figlio di Farin, il fratello di Gr\u00f3in, e il padre di Balin e Dwalin, due degli accompagnatori di Thorin Scudodiquercia nella ricerca di Erebor. Fundin fu ucciso sotto il Cancello Orientale di Khazad-d\u00fbm nella battaglia di Azanulbizar durante la Guerra tra i Nani e gli Orchi. Dopo la battaglia, tutti i nani caduti, compreso Fundin, furono spogliati delle loro armature dai loro parenti, e furono cremati sulle pire di legno.\nGamil Zirak.\nGamil Zirak era un fabbro dei Nani, che fu maestro di Telchar di Nogrod. Gamil era un grande artigiano, i cui lavori furono ritrovati tra i tesori di Elu Thingol.\nGimli.\nGimli Figlio di Gl\u00f3in, era un nano che faceva parte della compagnia dell'anello. Fu un grandissimo cercatore di quarzo. Divenne amico di Legolas di Bosco Atro e di Aragorn, figlio di Arathorn II.\nGl\u00f3in (Re).\nGl\u00f3in era il figlio di Groin, e successe a Thorin I come re della Gente di Durin. Egli ampli\u00f2 le miniere dell'Ered Mithrin, e inoltre abbandon\u00f2 Erebor.\nGl\u00f3in.\nGl\u00f3in era uno dei dodici accompagnatori di Thorin Scudodiquercia e Bilbo Baggins nella Ricerca di Erebor. Era figlio di Gr\u00f3in, bisnipote di Borin, figlio minore del Re N\u00e1in II, e perci\u00f2 discendente diretto di Durin il Senzamorte stesso. \u00d3in, un altro dei compagni di Thorin, era suo fratello. Gl\u00f3in e il fratello \u00d3in avevano una particolare abilit\u00e0 nell'accendere un fuoco. Era padre di Gimli e insieme si recarono a Gran Burrone in tempo per il Consiglio di Elrond (erano presenti anche Bilbo e Frodo, portatori dell'Anello), come ambasciatori di D\u00e1in per portare notizie di Erebor, Moria, e quanto sapevano dei piani di Sauron e per chiedere informazioni sulla spedizione a Moria di suo cugino Balin. Mor\u00ec nell'anno 15 della Quarta Era a 253 anni.\nNel film \"The Hobbit\" del 1977 \u00e8 doppiato da Jack DeLeon. Nella trilogia di Peter Jackson \u00e8 interpretato dall'attore Peter Hambleton ed \u00e8 doppiato in italiano da Claudio Fattoretto ne \"Lo Hobbit - Un viaggio inaspettato\" e da Edoardo Siravo ne \"Lo Hobbit - La desolazione di Smaug\" e \"Lo Hobbit - La battaglia delle cinque armate\". Quando i Nani vengono catturati dagli Elfi, mostra a Legolas un ritratto di suo figlio Gimli. Appare brevemente anche ne \"Il Signore degli Anelli - La Compagnia dell'Anello\", durante il Consiglio di Elrond.\nGl\u00f3in \u00e8 anche un personaggio eroe del gioco \"\". Nella campagna si unisce a Glorfindel come segno di alleanza tra nani ed elfi dopo l'assedio dei goblin a Gran Burrone.\nGr\u00f3in.\nGr\u00f3in era figlio di Farin e padre di \u00d3in e Gl\u00f3in.\nGr\u00f3r.\nGr\u00f3r era il figlio minore del Re D\u00e1in I, e fratello minore di Fr\u00f3r e Thr\u00f3r. Quando Thr\u00f3r abbandon\u00f2 le Montagne Grigie per risanare il Regno di Erebor, Gr\u00f3r decise di fermarsi ai Colli Ferrosi, dominando sulla maggior parte della Gente di Durin anche se il Re era suo fratello. L'omicidio di Thr\u00f3r caus\u00f2 la guerra tra Nani e Orchi conclusasi con la Battaglia di Azanulbizar nell'anno 2799. \u00c8 molto probabile che Gr\u00f3r abbia saputo della morte di suo fratello, nonostante la sua et\u00e0 potrebbe essere stata un fattore che lo astenne dal partecipare alla guerra, poich\u00e9 la sua morte fu nel 2805, cinque anni dopo.\nIb\u00fbn.\nIb\u00fbn, figlio di M\u00eem, fu uno degli ultimi \"Nanerottoli\".\nKh\u00eem.\nKh\u00eem, figlio di M\u00eem, fu uno degli ultimi \"Nanerottoli\". Fu ucciso da Andr\u00f3g, un uomo della compagnia di T\u00farin.\nK\u00edli.\nK\u00edli era uno dei dodici accompagnatori di Thorin Scudodiquercia e Bilbo Baggins nella Ricerca di Erebor. Lui e suo fratello F\u00edli erano figli di D\u00eds, sorella di Thorin. I due fratelli venivano descritti come molto giovani in termini di Nani, pi\u00f9 giovani degli altri per qualche cinquantina d'anni, e con una vista molto acuta, inoltre K\u00edli \u00e8 pi\u00f9 giovane di F\u00edli di cinque anni. I fratelli sono ripetutamente descritti come allegri, gli unici due ad uscire dalle botti \"pi\u00f9 o meno sorridendo\".\nNella trilogia di Peter Jackson \u00e8 interpretato dall'attore Aidan Turner ed \u00e8 doppiato in italiano da Stefano Crescentini. Ne \"Lo Hobbit - La desolazione di Smaug\" il nano si innamorer\u00e0 dell'elfa Tauriel, assente nel libro e creata per il film. Durante il viaggio nelle botti, sar\u00e0 ferito ad una gamba da una freccia Morgul lanciata dall'orco Bolg. Verr\u00e0 lasciato alla Citt\u00e0 del Lago da suo zio Thorin prima della partenza dei nani verso la Montagna Solitaria, visto che la ferita nella gamba lo aveva reso debole. Verr\u00e0 poi curato da Tauriel. La sua morte, cos\u00ec come quella di suo fratello F\u00ecli, \u00e8 diversa rispetto al libro. Infatti non muore cercando di salvare Thorin, ma verr\u00e0 ucciso da Bolg cercando di proteggere Tauriel.\nL\u00f3ni.\nL\u00f3ni, famoso membro della Compagnia dei Popoli Liberi del Nord, partecip\u00f3, prima della riconquista di Moria, a molti eventi che interessarono le terre comprese tra Bosco Atro e la Citt\u00e0 del Lago. Celebrato e inneggiato, era uno dei sei capi-Nani che entrarono a Moria con Balin. Assieme a Fr\u00e1r e N\u00e1li cadde difendendo il Ponte di Khazad-d\u00fbm e il Secondo Salone.\nM\u00eem.\nEra uno degli ultimi Nanerottoli, che viveva con i suoi due figli, Ib\u00fbn e Kh\u00eem, ad Amon R\u00fbdh, nel Beleriand centrale. Sebbene avesse ospitato la compagnia di fuorilegge capitanata da T\u00farin, dopo l'arrivo dell'odiato Beleg, insofferente verso gli elfi e avidissimo di ricchezze, li consegn\u00f2 agli Orchi. Rimasto solo, M\u00eem si trasfer\u00ec poi nelle rovine di Nargothrond, dove era custodito un immenso tesoro, e fu alla fine ucciso da H\u00farin, al quale si era opposto mentre questi cercava di entrare nella fortezza.\nN\u00e1in I.\nN\u00e1in I era il figlio di Durin VI. Quando suo padre fu ucciso dal Flagello di Durin, gli successe come Re di Khazad-d\u00fbm, prima di essere lui stesso ucciso l'anno seguente dallo stesso Flagello. Dopo la sua morte, i rimanenti della Gente di Durin fuggirono da Khazad-d\u00fbm, e la colonia fu ribattezzata Moria. Il successore di N\u00e1in I sul trono fu Thr\u00e1in I.\nN\u00e1in II.\nN\u00e1in II era un Re della Gente di Durin, figlio di \u00d3in. Sotto N\u00e1in II, i Nani vissero pacificamente nell'Ered Mithrin fino a quando non vennero attaccati dai Draghi. Il suo successore fu suo figlio, D\u00e1in I. Ebbe un figlio pi\u00f9 giovane, Borin, dal quale parecchi dei compagni di Thorin Scudodiquercia discendevano.\nN\u00e1in, figlio di Gr\u00f3r.\nN\u00e1in, figlio di Gr\u00f3r, mandato dal padre alla Battaglia di Nanduhirion, fu ucciso da Azog, che aveva sfidato a duello, e il potere sui nani dei Colli Ferrosi pass\u00f2 a suo figlio D\u00e1in II Piediferro.\nN\u00e1li.\nN\u00e1li era un nano di Erebor, che alloggiava alla locanda del Puledro Impennato quando Frodo Baggins ci arriv\u00f2. N\u00e1li era uno dei sei Capi-Nani che entrarono con Balin a Moria. Assieme a Fr\u00e1r e L\u00f3ni cadde difendendo il Ponte di Khazad-d\u00fbm e il Secondo Salone.\nN\u00e1r.\nN\u00e1r era il compagno di Thr\u00f3r durante il suo infelice tentativo di recuperare Moria. Dopo la morte di Thr\u00f3r, N\u00e1r port\u00f2 le tristi notizie a Thr\u00e1in II, figlio del re.\nNarvi.\nNarvi era un nano di Moria che costru\u00ec il Cancello Ovest delle miniere nella Seconda Era. Il suo nome fu impresso sulla porta da Celebrimbor, che scrisse in Elfico Sindarin per conto di Narvi. L'iscrizione dice \"Im Narvi hain echant. Celebrimbor o Eregion teithant i thiw hin\": \"Io, Narvi, le feci. Celebrimbor dell'Agrifogliere tracci\u00f2 questi segni\".\nNori.\nNori era uno dei dodici accompagnatori di Thorin Scudodiquercia e Bilbo Baggins nella Ricerca di Erebor. Ori e Dori sono suoi fratelli.\nNel film \"The Hobbit\" del 1977 \u00e8 doppiato da Jack DeLeon. Nella trilogia di Peter Jackson \u00e8 interpretato dall'attore Jed Brophy ed \u00e8 doppiato in italiano da Luigi Ferraro. In \"La desolazione di Smaug\" aiuter\u00e0 inutilmente Dwalin a cercare il buco della serratura della porta segreta sulla montagna, che verr\u00e0 poi trovata da Bilbo.\n\u00d3in (Re).\n\u00d3in successe a suo fratello Gl\u00f3in come Re della Gente di Durin, regnando dal 2385 al 2488 della Terza Era.\n\u00d3in.\n\u00d3in, figlio di Gr\u00f3in era uno dei dodici accompagnatori di Thorin Scudodiquercia e Bilbo Baggins nella Ricerca di Erebor. Insieme con il fratello Gl\u00f3in aveva una particolare abilit\u00e0 nell'accendere un fuoco. Era anche uno dei sei capi-Nani che entrarono a Moria con Balin. Come narrato nel Libro di Mazarbul, la sua morte avvenne mentre cercava di scappare per la Porta Occidentale, catturato dall'Osservatore nell'acqua.\nNel film \"The Hobbit\" del 1977 \u00e8 doppiato da Jack DeLeon. Nella trilogia de \"Lo Hobbit\" di Peter Jackson \u00e8 interpretato dall'attore John Callen ed \u00e8 doppiato in italiano da Andrea Tidona. Nei film il suo ruolo nella compagnia \u00e8 quello di medico e viene mostrato con un apparecchio acustico, che verr\u00e0 danneggiato dai goblin durante l'interrogatorio ai nani nella Citt\u00e0 dei Goblin. Nonostante nel libro non avvenga, \u00d3in rimane alla Citt\u00e0 del Lago a vegliare su Kili, rimasto ferito durante gli scontri con gli orchi durante la fuga nei barili.\nOri.\nOri era uno dei dodici accompagnatori di Thorin Scudodiquercia e Bilbo Baggins nella Ricerca di Erebor. Era anche uno dei sei capi-Nani che entrarono a Moria con Balin. Fu uno degli ultimi membri della colonia di Balin ad essere uccisi, difatti scrisse alcune delle ultime pagine del Libro di Mazarbul. Questo libro fu scoperto pi\u00f9 tardi dalla Compagnia dell'Anello.\nNel film \"The Hobbit\" del 1977 \u00e8 doppiato da Jack DeLeon. Nella trilogia di Peter Jackson \u00e8 interpretato dall'attore Adam Brown ed \u00e8 doppiato in italiano da Edoardo Stoppacciaro. Mostrato come uno dei pi\u00f9 giovani della compagnia, usa spesso una fionda come arma e viene spesso rimproverato da suo fratello Dori.\nTelchar.\nTelchar era un Nano di Nogrod nei Monti Azzurri. Fu uno dei pi\u00f9 grandi fabbri della Terra di Mezzo. Tra i suoi lavori c'erano Angrist, Narsil e l'Elmo-Drago di Dor-l\u00f3min.\nThorin.\nThorin I era il figlio di Thr\u00e1in I, e successe a suo padre come Re di Erebor e della Gente di Durin. Lasci\u00f2 Erebor con la maggior parte della sua gente, spostandosi verso Ered Mithrin. Il suo successore fu Gl\u00f3in.\nThorin III Elminpietra.\nThorin III Elminpietra era figlio ed erede di D\u00e1in II Piediferro della gente di Durin, che era signore dei Nani di Erebor e dei Colli Ferrosi nelle Terre Selvagge.\nDivenne Re sotto la montagna quando suo padre D\u00e1in fu ucciso durante la Guerra dell'Anello nell'anno 3019 della Terza Era. Thorin III aiut\u00f2 a ricostruire Erebor e Dale, che prosperarono. Il suo regno divent\u00f2 un vicino alleato dei Regni Riuniti di Arnor e Gondor di Re Elessar.\nDurante il suo potere, Gimli, figlio di Gl\u00f3in, guid\u00f2 un numero di Nani ad Aglarond, dove fu stabilita una nuova signoria, la pi\u00f9 simile ad una colonia della Gente di Durin sotto il vassallaggio del Re di Erebor.\nThorin III ebbe un lontano discendente, Durin VII l'Ultimo, che fu creduto la reincarnazione finale di Durin il Senzamorte.\nThr\u00e1in I.\nThr\u00e1in I, a volte detto Thr\u00e1in il Vecchio, era figlio di N\u00e1in I, e successe a suo padre come Re di Khazad-d\u00fbm. Quando suo padre fu ucciso dal Balrog come suo nonno Durin VI, Thr\u00e1in I fugg\u00ec da Khazad-d\u00fbm insieme con i superstiti della gente di Durin, migrando a Erebor, che fond\u00f2 lui stesso nell'anno 1999 della Terza Era dove trovo l'Archepietra. Il suo successore fu Thorin I.\nThr\u00e1in II.\nThr\u00e1in II viene menzionato ne \"Lo Hobbit\", nelle appendici de \"Il Signore degli Anelli\" e nei \"Racconti incompiuti\".\nAll'interno del \"corpus\" dello scrittore, Thr\u00e1in II \u00e8 un Re dei Nani della stirpe dei Lungobarbi, oltre che il figlio di Thr\u00f3r e il padre del pi\u00f9 noto Thorin Scudodiquercia. La sua figura \u00e8 minima nei romanzi scritti da Tolkien, ma nei \"Racconti incompiuti\" si scopre avere un ruolo chiave all'interno dell'intreccio narrativo che porter\u00e0 suo figlio Thorin a reclamare il trono di Erebor.\nIl suo nome deriva da \"\u00der\u00e1inn\", un famoso nano della mitologia norrena.\nFiglio di Thr\u00f3r, Re sotto la Montagna, Thr\u00e1in succedette al padre dopo la conquista di Erebor da parte del malvagio drago Smaug. Suo padre gli lasci\u00f2 in dono l'ultimo dei Sette Anelli dei Nani e part\u00ec alla volta di Moria, dove per\u00f2 fu ucciso da Azog. Thr\u00e1in, dopo aver saputo della morte del genitore, spron\u00f2 i suoi confratelli a combattere gli orchi. La battaglia che ne segu\u00ec fu la battaglia di Azanulbizar, vinta dai nani con moltissime perdite e che cost\u00f2 a Thr\u00e1in la perdita di un occhio e una ferita alla gamba. Dopo questa battaglia, il re dei nani decise di non metter pi\u00f9 piede a Moria e di stabilirsi con il figlio ed i resti del suo popolo ad Est delle Montagne Azzurre.\nL'Unico Anello, che aveva il potere di controllare tutti gli altri Anelli del Potere e i suoi portatori, riusc\u00ec a controllare l'ultimo dei Sette Anelli dei Nani e, quindi, a sottomettere il povero Thr\u00e1in. Diventato insofferente e insoddisfatto a causa dell'Unico, Thr\u00e1in decise di ritornare a Erebor con un gruppo di compagni. La compagnia si accamp\u00f2 sotto le fronde del Bosco Atro, ma qui Thr\u00e1in venne catturato e condotto al cospetto di Sauron, insediatosi nella fortezza di Dol Guldur, che lo fece torturare e lo depred\u00f2 del suo anello. Thr\u00e1in fu lasciato a morire nei sotterranei della fortezza, ma rimase in vita giusto in tempo per incontrare Gandalf, recatosi in missione a Dol Guldur per scoprire quale forza maligna fosse in azione in quel luogo (il \"Negromante\", cio\u00e8 Sauron).\nThr\u00e1in, ormai impazzito, non ricordava n\u00e9 il suo nome e n\u00e9 quello del figlio e Gandalf non cap\u00ec subito che si trovava davanti al figlio di Thr\u00f3r. Il Nano, prossimo alla morte, diede a Gandalf la mappa di Erebor, pregandolo di consegnarla al figlio Thorin. Solo pi\u00f9 tardi Gandalf, grazie ad un casuale incontro con Thorin a Brea, capir\u00e0 l'identit\u00e0 del nano che aveva incontrato nei sotterranei di Dol Guldur.\nNella trilogia cinematografica de \"Lo Hobbit\" diretta da Peter Jackson, il ruolo di Thr\u00e1in \u00e8 interpretato da giovane da due attori neozelandesi, Michael Mizrahi e Thomas Robins, nel primo film: Mizrahi lo interpreta nelle prime scene del prologo, mentre Thomas Robins (gi\u00e0 interprete dello Hobbit D\u00e9agol ne \"Il Signore degli Anelli - Il ritorno del re\"), interpreta il nano sempre nelle scene iniziali mostrate nel prologo del primo film, pi\u00f9 precisamente nelle sequenze dell'attacco del drago Smaug ad Erebor.\nL'attore britannico Antony Sher interpreta invece Thr\u00e1in a mezza et\u00e0 nei flashback della battaglia di Azanulbizar e da anziano nella trama di Dol Guldur: queste scene sono presenti per\u00f2 solo nella versione estesa del secondo film. Thr\u00e1in consegna la chiave di Durin e la mappa di Erebor a Gandalf prima della Battaglia di Moria, in cui, dopo la morte di suo padre Thr\u00f3r, viene sconfitto anch'egli da Azog, che gli taglia in battaglia il dito che portava l'ultimo dei Sette Anelli e lo tortura imprigionandolo nella fortezza, dove verr\u00e0 trovato da Gandalf e ucciso dal Negromante durante lo scontro tra il mago e il signore oscuro (questo avviene simultaneamente ai fatti della cerca di Erebor, e non novant'anni prima).\nNella versione cinematografica del secondo film il personaggio \u00e8 completamente assente e viene solo menzionato da Thorin e dato per disperso dopo la Battaglia di Moria. In origine, quando i film de \"Lo Hobbit\" dovevano essere solo due, le scene con Thr\u00e1in a Dol Guldur dovevano essere nella versione cinematografica del primo film. Jackson, in seguito, decise di realizzare una trilogia e decise di inserire queste scene nella versione estesa de \"Lo\" \"Hobbit - La desolazione di Smaug\", poich\u00e9 seppur di rilievo la sottotrama dedicata al padre di Thorin avrebbe rallentato la trama principale. Alcune sequenze dello scontro tra Gandalf e Thr\u00e1in a Dol Goldur appaiono nel trailer cinematografico del secondo film. \u00c8 doppiato in italiano da Saverio Moriones.\nThr\u00f3r.\nThr\u00f3r era un re della Gente di Durin, figlio di D\u00e1in I, e fratello di Fr\u00f3r e Gr\u00f3r. Nel 2790 viaggi\u00f2 con N\u00e1r a Moria, per entrarci, e fu ucciso da Azog l'Orco, evento che diede inizio alla Guerra tra i Nani e gli Orchi.\nThr\u00f3r fu il primo Re che visse in esilio: dopo che un drago delle Montagne Grigie ebbe ucciso D\u00e1in I e Fr\u00f3r, si diresse verso Erebor E solo una parte della gente di Durin lo segu\u00ec, perch\u00e9 la Maggior parte seguirono suo fratello Gror verso i Colli Ferrosi. Fu cacciato da Erebor, diventata ricchissima, a causa dell'arrivo del drago Smaug.\nNe \"Lo Hobbit - Un viaggio inaspettato\" \u00e8 interpretato dall'attore Jeffrey Thomas."}
{"id": "785829", "revid": "729019", "url": "https://it.wikipedia.org/wiki?curid=785829", "title": "Counterfeit (Limp Bizkit)", "text": "Counterfeit \u00e8 un singolo del gruppo musicale statunitense Limp Bizkit, il primo estratto dal primo album studio \"Three Dollar Bill, Yall$\".\nLa canzone.\nNe esisteva gi\u00e0 una prima versione, scritta nel 1995 e inserita in un demo del 1996.\n\"Counterfeit\" \u00e8 stata pubblicata in due mini CD. Il primo era \"Counterfeit/Nobody Loves Me\" nel 1997, il secondo \"Counterfeit Countdown\" nel 1999, nel periodo in cui la band ebbe i primi grandi consensi di pubblico. \"Counterfeit Countdown\" contiene una collezione di remix del brano. La versione rifatta da DJ Lethal, \"Extreme Guitar Remix\", apparve nel 2001 in \"New Old Songs\".\nLa canzone fu poi inserita in \"Greatest Hitz\", nel 2005.\nVideo musicale.\nPer la canzone esistono vari video, che accompagnano sia la versione originale sia quella remix. Il video della versione originale mostra un ragazzino con i capelli lunghi e costantemente maltrattato dagli altri. Per adeguarsi a loro si taglia i capelli, si leva la maglietta ed inizia a coprirsi con un liquido nerastro. Poi mette in faccia una maschera da mosca, mentre Fred Durst improvvisamente lo scorge e ne rimane disgustato. A quel punto il ragazzo esce dalla sua camera e scende gi\u00f9 per le scale, con le sembianze di una mosca antropomorfa. Entra in cucina, dove i suoi familiari lo ignorano. Salta sul tavolo da cucina, afferra il cibo e lo scaraventa da ogni parte, mentre il suo vero volto comincia ad apparire. I Limp Bizkit eseguono il brano in uno scantinato, mentre scorrono queste scene."}
{"id": "785839", "revid": "120043742", "url": "https://it.wikipedia.org/wiki?curid=785839", "title": "Radio GRP 2 Melody", "text": "Radio GRP 2 Melody \u00e8 un'emittente radiofonica torinese. Trasmette sulla frequenza 89.7 per Torino, Cuneo e parte dell'astigiano dalla postazione sul Colle della Maddalena. Nel maggio 2007 ha acquisito da Radio Cuneo Nord la frequenza 104.7 da Sant'Antonio Aradolo, CN, per la citt\u00e0 di Cuneo, le valli laterali e parte della pianura e delle colline delle Langhe. Frequenza rigirata all'emittente ammiraglia del gruppo nel 2010. Specializzata in musica melodica italiana trasmessa senza interventi parlati ad eccezione dei Giornali Radio. \u00c8 la seconda rete del gruppo Radio GRP nata a seguito dell'acquisto, negli anni '80, di Radio Europa 3. Inizialmente, la frequenza (allora 89.750 mhz) ripet\u00e9 la programmazione di Radio GRP che per un certo periodo prese la denominazione Radio GRP Europa 3. Poi segu\u00ec una propria programmazione con il nome di Radio GRP Dance All Days, che proponeva musica dance, e quindi venne trasformata nella versione attuale. La terza rete del gruppo \u00e8 Radio GRP 3 Dancing.\nFrequenze.\nTorino 89.7; parte della provincia di Cuneo 89.7; parte della provincia di Asti 89.7."}
{"id": "785840", "revid": "1632387", "url": "https://it.wikipedia.org/wiki?curid=785840", "title": "Overkill (Overkill)", "text": "Overkill \u00e8 il primo EP registrato dalla band thrash metal Overkill. Esso fu pubblicato nel 1984 dalla Azra Records e dalla Metal Storm Records."}
{"id": "785843", "revid": "44638", "url": "https://it.wikipedia.org/wiki?curid=785843", "title": "Hamngatan", "text": ""}
{"id": "785848", "revid": "1632387", "url": "https://it.wikipedia.org/wiki?curid=785848", "title": "Feel the Fire (Overkill)", "text": "Feel the Fire \u00e8 il primo album del gruppo musicale statunitense di genere thrash metal degli Overkill, pubblicato dalla Megaforce Records nel 1985."}
{"id": "785851", "revid": "436907", "url": "https://it.wikipedia.org/wiki?curid=785851", "title": "N 2 Gether Now", "text": "N 2 Gether Now \u00e8 una canzone del gruppo musicale statunitense Limp Bizkit. Si tratta del terzo singolo estratto dal loro secondo album in studio, \"Significant Other\" (1999).\nLa canzone.\nUscita come singolo quasi contemporaneamente a \"Break Stuff\", fu eseguita insieme al rapper Method Man dei Wu-Tang Clan e a DJ Premier. Ne esiste anche una versione su vinile, disponibile solo nel Regno Unito.\nIn alcune edizione del singolo la title-track \u00e8 presente nella versione remix di New Old Songs.\n\"N 2 Gether Now\" fa parte anche della lista tracce di \"Greatest Hitz\", raccolta pubblicata nel 2005."}
{"id": "785852", "revid": "1632387", "url": "https://it.wikipedia.org/wiki?curid=785852", "title": "Taking Over (Overkill)", "text": "Taking Over \u00e8 il secondo album della band thrash metal Overkill, pubblicato dalla Megaforce Records nel 1987."}
{"id": "785859", "revid": "3871", "url": "https://it.wikipedia.org/wiki?curid=785859", "title": "Esequie", "text": ""}
{"id": "785883", "revid": "6923", "url": "https://it.wikipedia.org/wiki?curid=785883", "title": "Re-Arranged", "text": "Re-Arranged \u00e8 un singolo del gruppo musicale statunitense Limp Bizkit. \u00c8 stato estratto dal loro secondo album in studio, \"Significant Other\", ed \u00e8 stato pubblicato nel 1999.\nVideo musicale.\nIl video risponde a tutte le controversie occorse per il trentennale di Woodstock, in cui i Limp Bizkit furono accusati di aver incitato vari episodi di violenza. \u00c8 stato diretto da Fred Durst, come tutti gli altri del gruppo.\nAll'inizio si vede la band in cella, e poi processata per quegli episodi. Una volta trovati colpevoli si vedono poi a suonare il resto della canzone da una specie di camera a gas dove, al posto del gas, vengono fatti affogare riempiendo la stanza di latte. A fine canzone il latte smette di scendere, la stanza si svuota e dei cinque non c'\u00e8 pi\u00f9 nessuna traccia. Sul fondo della camera giace una copia di \"Significant Other\". Secondo Fred Durst ci\u00f2 serviva a mostrare che il gruppo avrebbe continuato a suonare, indipendentemente dagli attacchi dei critici.\nCome scena finale ci sono i Limp Bizkit che si trovano sospesi in una dimensione vuota, del tutto bianca dove \"fluttuano\", ed \u00e8 presente Fred Durst che parla con Wes Borland, il quale precipita misteriosamente, dando il via al video di \"N 2 Gether Now\"..."}
{"id": "785896", "revid": "1516566", "url": "https://it.wikipedia.org/wiki?curid=785896", "title": "Capoterra", "text": "Capoterra (\"Cabuderra\" in sardo) \u00e8 un comune italiano di abitanti della citt\u00e0 metropolitana di Cagliari in Sardegna.\nGeografia fisica.\nTerritorio.\nDalle colline pi\u00f9 alte della fascia montana che fa da corona alla zona pianeggiante del braccio occidentale del Golfo degli Angeli, si estende il territorio che prende il nome di \"Capoterra\".\nL'abitato di Capoterra dista circa 17\u00a0km da Cagliari.\nStoria.\nL'antico paese andato distrutto.\nCapoterra ospita insediamenti umani da tempi lontanissimi. All'epoca prenuragica risale l'officina litica e le capanne circolari di cui restano ancora delle tracce, della zona di \"Cuccuru Ibba\" in prossimit\u00e0 dell'inceneritore di \"Macchiareddu-Grogastu\", all'interno della laguna di \"Santa Gilla\". Altri ruderi di epoca nuragica sono stati ritrovati nelle colline attorno a \"Baccutinghinu\", dove si trova il \"Nuraghe di Monti Arrubiu\". Altre strutture facenti pensare all'antica dislocazione di nuraghi si trovano nelle zone di \"Is Antiogus\" e \"Is Cuccureddus\".\nAll'epoca punica (V e IV secolo a.C.) risale l'insediamento scoperto nella zona di \"Su Loi\". Sono altres\u00ec da segnalare gli insediamenti funerari rinvenuti in localit\u00e0 Sant'Antonio.\nL'antico nome della regione, \"Cabuterra\", deriva certamente dal latino \"Caput terrae\", quindi risalente all'epoca romana. Nel periodo romano l'insediamento era localizzato non distante dalla zona litoranea e in prossimit\u00e0 dello stagno. I ritrovamenti fanno pensare che l'abitato sorgesse in localit\u00e0 \"Tanca sa Canna\".\nLa \"Caput terrae\" romana \u00e8 da alcuni studiosi considerata un oppidum.\nIn epoca giudicale Capoterra divenne una villa della \"Curatoria di Nora\". Nel 1107 \"Caput Terrae\" venne donata, insieme ad altri territori, dal giudice Torchitorio alla Chiesa di San Lorenzo di Genova. Nel 1120 \"Caput terrae\" ritorner\u00e0 a far parte del Giudicato di Cagliari.\nDopo la capitolazione di Santa Igia, la curatoria di Nora pass\u00f2 sotto il controllo dei Della Gherardesca. Nel 1288 i pisani, dopo la sconfitta navale della Meloria, firmarono la pace con Genova, ma non la rispettarono, fatto che costrinse i Genovesi a reagire con azioni violente, fra le quali una di queste interess\u00f2 anche la zona di Capoterra.\nIn seguito il territorio e il villaggio di Capoterra passarono, per motivi di matrimonio, sotto il controllo di Mariano II di Arborea.\nDurante la conquista aragonese della Sardegna i pisani scelsero il litorale di Capoterra per un massiccio sbarco di truppe contro l'offensiva militare dell'infante Alfonso.\nIl 26 febbraio 1324 gli oltre 1200 cavalieri sbarcati nel porto di Maddalena ingaggiarono una cruenta battaglia con gli eserciti dell'infante Alfonso nella zona di \"Lutocisterna\". Ma i pisani subirono una dura sconfitta.\nIn seguito ai contrasti tra il re d'Aragona e di Sardegna Pietro IV e il giudice arborense Mariano IV d'Arborea, intorno all'anno 1353 Capoterra fu incendiata e distrutta dagli uomini del capitano aragonese Berengario Carroz.\nIl villaggio rimarr\u00e0 disabitato per oltre tre secoli.\nIl ripopolamento e Villa Sant'Efisio.\nIl territorio disabitato di Capoterra fu ripopolato dal barone Girolamo Torrelas nel 1655. Il periodo non era certo favorevolissimo a causa di un'epidemia di peste che in quegli anni imperversava in Sardegna. Il primo nucleo di case fu chiamato \"Villa Sant'Efisio\" in onore al Santo per il quale si era riacceso un particolare interesse nell'isola.\nPoco si sa dei primi abitanti del nuovo centro \"Villa S. Efisio\".\nSi dice che il paese fondato da Torrelas era inizialmente abitato dai servi e dai familiari dello stesso barone. In breve crebbe e si ingross\u00f2 di profughi degli altri paesi, specie dal Logudoro e dalla Gallura. Molti storici sostengono infatti che i primi abitanti di Capoterra provenivano dalla Sardegna settentrionale su invito di don Girolamo d'Aragal e Cervellon, che concesse loro delle \"buone condizioni\" per sfuggire alle \"vendette\" che piagavano l'isola.\nCapoterra divenne presto un rifugio per chi aveva pendenze con la giustizia minore e intendeva iniziare una nuova esistenza. Probabilmente i primi abitanti erano abili nell'uso delle armi e pronti a difendersi dagli attacchi dei corsari Mori.\nSimboli.\nLo stemma e il gonfalone del comune di Capoterra sono stati concessi con decreto del presidente della Repubblica del 13 maggio 1999.\nIl gonfalone municipale \u00e8 costituito da un drappo partito di rosso e di bianco.\nMonumenti e luoghi d'interesse.\nArchitetture religiose.\nImportanti nella sua storia e tradizione, sono le chiese di Sant'Efisio (patrono del paese - 15 gennaio), Santa Barbara de Montes e San Gerolamo.\nLe ultime due, situate nei pressi del paese, sono una delle mete della manifestazione \"Monumenti Aperti\".\nSociet\u00e0.\nEtnie e minoranze straniere.\nAl 31 dicembre 2019 la popolazione straniera ammontava a 688 unit\u00e0 pari al 2,9% circa della popolazione totale. Le nazionalit\u00e0 principali erano:\nLingue e dialetti.\nLa variante del sardo parlata a Capoterra \u00e8 il campidanese comune.\nEconomia.\nSituato tra mare (a sud il lido di Maddalena Spiaggia), montagna e laguna (stagno di Santa Gilla), \u00e8 principalmente un paese agricolo e pastorale, che solo in tempi recenti sta sviluppando, grazie anche alla sua posizione geografica, un turismo prima inaspettato. Notevole, \u00e8 la sua crescita demografica nel secondo dopoguerra.\nCapoterra sorge tra due poli industriali, la zona industriale di Capoterra-Assemini e del villaggio Moratti che hanno garantito del lavoro ai cittadini capoterresi.\nCapoterra si appoggia molto sul settore secondario e terziario, ma son presenti anche molti agriturismi e serre per la coltivazione.\nSport.\nRugby.\nCapoterra vanta una tradizione rugbystica di tutto rispetto. La societ\u00e0 Amatori Rugby Capoterra milita nel campionato italiano di serie B.\nCalcio.\nLa principale squadra di calcio della citt\u00e0 \u00e8 \"S.S.C. Capoterra\" che milita nel girone A sardo di prima Categoria.\nKarate.\nIl principale team di karate e di arti marziali \u00e8 l'A.S.D Jissen-do Karate Capoterra , ha occupato varie volte il podio a livello nazionale."}
{"id": "785899", "revid": "1305772", "url": "https://it.wikipedia.org/wiki?curid=785899", "title": "Festival giovanile internazionale", "text": "Il Festival giovanile internazionale (in esperanto Internacia Junulara Festivalo, o pi\u00f9 brevemente IJF) \u00e8 un incontro giovanile organizzato nella settimana di Pasqua dalla Giovent\u00f9 Esperantista Italiana in una diversa citt\u00e0 italiana. Quest'incontro \u00e8 ormai entrato tra i tradizionali incontri esperantisti giovanili europei.\nProgramma.\nAi partecipanti viene proposto un programma sviluppato su pi\u00f9 piani, che propone pi\u00f9 attivit\u00e0 in ogni momento. Il programma si articola in:\nLa comunicazione avviene di norma tramite la lingua internazionale esperanto. Chi vuole migliorare la sua conoscenza della lingua pu\u00f2 frequentare i corsi di livello base ed avanzato.\nIn anni specifici, il programma si \u00e8 arricchito di eventi peculiari. Pi\u00f9 volte si \u00e8 svolta, nel corso del congresso, una sessione di corsi intensivi curati dall'Accademia internazionale delle scienze di San Marino.\nStoria.\nIl primo Festival giovanile internazionale fu organizzato nel 1977 a Levico Terme, in Trentino, su iniziativa di Brunetto Casini, che allora era Segretario Generale della TEJO. Solitamente vi sono all'incirca 100 partecipanti; il pi\u00f9 grande festival (con 325 partecipanti) fu il ventiquattresimo, che fu organizzato nel 2000.\nSedi del festival.\n1\u00b0 IJF (Levico Terme, 1977).\nIl primo IJF si tenne a Levico Terme (TN), presso l'Hotel Miralago, dal 7 all'11 aprile 1977. Vi erano iscritti preventivamente 51 partecipanti di 5 diverse nazionalit\u00e0, ma nella giornata iniziale ne giunsero un'altra sessantina, costringendo gli organizzatori a far aprire un ulteriore albergo. Il tema del festival fu \"E\u016dropo kontra\u016d diskriminacio\" (\"L'Europa contro la discriminazione\").\n2\u00b0 IJF (Lido di Jesolo, 1978).\nIl secondo IJF si tenne a Lido di Jesolo (VE), presso il Kursaal, dal 23 al 27 marzo 1978. Vi presero parte 76 partecipanti di 9 diverse nazionalit\u00e0. Il tema del festival fu \"Junularo kaj teatro\" (\"La giovent\u00f9 e il teatro\").\n3\u00b0 IJF (Marina di Massa, 1979).\nIl terzo IJF si tenne a Marina di Massa (MS), presso la casa per ferie \"Villa Santa Maria\" di Ronchi di Massa, dal 12 al 16 aprile 1979. Vi presero parte 73 partecipanti di 8 diverse nazionalit\u00e0. Il tema del festival fu \"Internaciaj kulturaj inter\u015dan\u011doj per muziko\" (\"Scambi culturali internazionali per mezzo della musica\"). Per la prima volta si scelse di far avvenire le elezioni del consiglio direttivo della Giovent\u00f9 esperantista italiana nel corso del festival, e non nel periodo estivo, come avveniva in precedenza.\n4\u00b0 IJF (Gorizia, 1980).\nIl quarto IJF si tenne a Gorizia, presso il Kursaal, presso la Casa dello Studente Sloveno - Slovenski dija\u0161ki dom Simon Gregor\u010di\u010d, dal 3 al 7 aprile 1980. Vi presero parte 110 partecipanti di 13 diverse nazionalit\u00e0. Il tema del festival fu \"Bildartoj\" (\"Arti figurative\").\n5\u00b0 IJF (Porretta Terme, 1981).\nIl quinto IJF si tenne a Porretta Terme (BO), presso l'Hotel Castanea, dal 16 al 20 aprile 1981. Vi presero parte 120 partecipanti. Il tema del festival fu \"Esperanto kaj humuro\" (\"L'esperanto e l'umorismo\"). A causa di un rincaro dei prezzi stabilito all'ultimo momento dalla direzione della struttura ospitante, la Giovent\u00f9 esperantista italiana soffr\u00ec un forte passivo, da cui riusc\u00ec a risollevarsi solo dopo tre anni grazie all'intervento del presidente della Federazione esperantista italiana.\n6\u00b0 IJF (Trieste, 1982).\nIl sesto IJF si tenne a Trieste, presso il Kursaal, presso la Casa del Profugo Giuliano \"Nazario Sauro\", dall'8 al 12 aprile 1982. Vi presero parte circa 100 partecipanti di 15 diverse nazionalit\u00e0. Il tema del festival fu \"Turismo por interpopolaj rilatoj\" (\"Il turismo per le relazioni fra i popoli\").\n7\u00b0 IJF (Domaso, 1983).\nIl settimo IJF si tenne a Domaso (CO), presso il Motel International, dal 31 marzo al 4 aprile 1983. Vi presero parte circa 100 partecipanti di 20 diverse nazionalit\u00e0. Il tema del festival fu \"Fotografarto\" (\"L'arte della fotografia\"). A causa dell'amministrazione disattenta e del programma scadente, questa edizione rischi\u00f2 di essere l'ultima.\n8\u00b0 IJF (San Giuliano Mare, 1984).\nL'ottavo IJF si tenne a San Giuliano Mare (RN, allora in provincia di Forl\u00ec), presso l'Hotel Giulianelli, dal 18 al 23 aprile 1984. Vi presero parte circa 100 partecipanti di 10 diverse nazionalit\u00e0. Il tema del festival fu \"Promesitaj landoj\" (\"Terre promesse\"). Fu la prima edizione della durata di sei giorni; nel corso del festival si svolse un seminario della Tutmonda Esperantista Junulara Organizo, la massima associazione esperantista giovanile mondiale.\n9\u00b0 IJF (Venaria Reale, 1985).\nIl nono IJF si tenne a Venaria Reale (TO), presso la Cascina Brera del Parco regionale La Mandria, dal 3 all'8 aprile 1985. Vi presero parte 153 partecipanti di 12 diverse nazionalit\u00e0. Il tema del festival fu \"Esti juna en E\u016dropo, oriente kaj okcidente\" (\"Essere giovani in Europa, in oriente e in occidente\").\n10\u00b0 IJF (Castelfranco Veneto, 1986).\nIl decimo IJF si tenne a Castelfranco Veneto (TV), presso l'Istituto professionale di Stato per l'agricoltura, dal 26 al 31 marzo 1986. Vi presero parte 166 partecipanti provenienti da 13 diverse nazioni: Italia, Jugoslavia, Germania Ovest, Ungheria, Spagna, Francia, Regno Unito, Polonia, Svezia, Paesi Bassi, Austria, Svizzera e Stati Uniti d'America. Il tema del festival fu \"Venecio kaj Mediterraneo\" (\"Venezia e il Mediterraneo\"). Il festival fu organizzato in collaborazione con le associazioni esperantiste giovanili di Catalogna, Francia e Jugoslavia, e fu anche denominato \"Unua Mediteranea Renkonti\u011do\" (\"primo incontro mediterraneo\")."}
{"id": "785909", "revid": "600229", "url": "https://it.wikipedia.org/wiki?curid=785909", "title": "Basso (suono)", "text": ""}
{"id": "785910", "revid": "827882", "url": "https://it.wikipedia.org/wiki?curid=785910", "title": "Massacro di Novgorod", "text": "Il massacro di Novgorod fu posto in essere nella citt\u00e0 di Novgorod, Russia nel 1570. Il massacro inizi\u00f2 il 9 gennaio, e continu\u00f2 fino al 12 febbraio.\nIvan il Terribile era convinto che i boiardi della citt\u00e0 di Novgorod stessero concludendo un'alleanza con la Polonia, e invi\u00f2 un esercito a Novgorod per fermarli il 2 gennaio. Gli Opri\u010dniki costruirono delle mura intorno alla citt\u00e0 per evitare che i cittadini scappassero. Durante il corso dell'assedio le truppe di Ivan fecero pi\u00f9 volte scorribande nella citt\u00e0 catturando nobili e popolani che venivano torturati e uccisi davanti a Ivan e a suo figlio.\nIl conto ufficiale delle vittime fu di 1.500 boiardi e all'incirca lo stesso numero di semplici cittadini. I ricercatori russi moderni stimano invece un numero di complessivo di vittime che va dai 2.500 ai 12.000 uomini (dopo le carestie e le epidemie verificatesi negli anni '60 del XVI secolo la popolazione di Novgorod non superava le 10.000-20.000 unit\u00e0.). Analizzando i resoconti del leader degli opri\u010dniki Maljuta Skuratov e le liste di commemorazione funebre (\"sinodiki\"), R. Skrynnikov ritiene che il numero delle vittime si aggirasse realmente tra le duemila e le tremila unit\u00e0.."}
{"id": "785913", "revid": "135224", "url": "https://it.wikipedia.org/wiki?curid=785913", "title": "Nomi regionali italiani dei venti", "text": "Il maggior trattato dell'epoca romana a noi pervenuto \u00e8 la Naturalis Historia di Plinio il Vecchio, che nel secondo libro si occupa di astronomia e meteorologia. All'interprete sorgono problemi, non solo per la duplicazione di nomi attribuiti allo stesso vento, ma anche perch\u00e9 prevale l'opinione che Plinio abbia seguito una rosa dei venti a 12 punte (quindi con una distanza angolare di 30\u00b0 e non di 45\u00b0 o sue frazioni come \u00e8 la rosa dei venti successivamente adottata).\nLe repubbliche marinare.\nNel medioevo, a fianco di questa denominazione \"latina\" i naviganti nel Mediterraneo introdussero nomi di derivazione araba come garbo (da cui \"garbino\") per venti occidentali o da sud ovest.\nNello stesso tempo, con l'invenzione della bussola, attribuita a marinai di Amalfi o al mitico Flavio Gioia, alla rosa dei venti venne attribuito anche il compito di indicare i punti cardinali, il cui nome, invece, \u00e8 di origine fiamminga.\nLe attuali denominazioni regionali.\nFriuli-Venezia Giulia.\nNel triestino col termine \"Bavisela\" si indica la brezza di terra)\nSardegna.\nEsistono poi vocaboli in lingua sarda circoscritti a specifiche zone dell'Isola dipendenti da particolari punti di riferimento geografici e orografici: nell'Oristanese il vento da NNO \u00e8 definito \"Cuiresu\" ((it.: \"Cuglieritano\", cio\u00e8 proveniente dal comune di Cuglieri, per chi sta al di sotto di questa localit\u00e0), nel Medio Campidano il vento da SE \u00e8 detto \"Muntangesu\" (it.: \"Montagnoso\") per chi sta a valle della catena del Monte Linas e in Gallura il vento da sud \u00e8 chiamato analogamente \"Limbaresu\" (it.: \"del Limbara\") per chi sta a nord del Monte Limbara.\nLaghi.\nLago di Como.\nVenti portatori di bel tempo (con tempo sereno soffiano regolarmente due venti):\nVenti portatori di cattivo tempo (sono detti anche \"venti montivi\" in quanto calano dalle valli laterali; sono per lo pi\u00f9 venti estivi e assumono solitamente forte intensit\u00e0, diventando pericolosi soprattutto durante i temporali):"}
{"id": "785951", "revid": "767487", "url": "https://it.wikipedia.org/wiki?curid=785951", "title": "Rachel Hyde-Harvey", "text": "\u00c8 meglio conosciuta per la sua partecipazione in \"I Dream\" accanto alla band S Club 8.\nEducazione.\nRachel ha frequentato la Chaplins Stage School, Northampton e la Sylvia Young Theatre School durante l'istruzione secondaria con Matt Di Angelo, sua co-star in \"I Dream\".\nCarriera.\nRachel ha cominciato la sua carriera di attrice nel 1998, quando ha interpretato Giulietta nel dramma tealtrale \"Romeo and Juliet\". Nel 2000 ha preso parte a due produzioni teatrali, entrambe presso il Wellingborough Castle Youth Theatre: \"Road\" nei panni di Helen, e \"Haround the sea of stories\". Nel 2001 ha interpretato Abigail in \"The Crucible\" presso il Wellingborough Castle Youth Theatre. Prima di iniziare a filmare \"I Dream\" era nel cast di \"Bad'nuff\" nel teatro londinese di Soho. Nel 2004 ha interpretato Amy nella serie inglese \"I Dream\", con il ruolo di aspirante pianista. Nel 2007 ha il ruolo di Margo in \"My family and other animals\" al Jersey Arts Centre / Corfu. Da novembre 2008 a gennaio 2009, Rachel ha preso parte alla produzione teatrale di \"La Bella e la Bestia\" al South Park Hill Arts Centre di Bracknell, Interpretando Belle. Dal 2008 al 2010 \u00e8 stata la protagonista del web-drama Sofia's diary su Bebo e Channel 5 (UK).\nRachel \u00e8 apparsa nel video musicale \"What I go to school for\" della band Busted.\nHa preso parte come comparsa in \"Harry Potter e il prigioniero di Azkaban\" nei panni di una ragazza del coro di Hogwarts.\nNel 2015 \u00e8 stata protagonista del video musicale \"Rat Race\" della band \"The Survival Code\"\".\"\nMusica.\nDa giovanissima, Rachel \u00e8 stata la lead vocal di diverse rock band locali, contribuendo alla musica e ai testi delle canzoni. \u00c8 la lead vocals della band Glitch Code.\nIl loro primo album, \"Gifted_Damaged\", \u00e8 stato pubblicato il 12 Febbraio 2016 ed \u00e8 disponibile in due formati: in edizione limitata CD + Libro e nella versione in vinile. Il primo singolo tratto dall'album \u00e8 \"Glimmer\". \u00c8 stato rilasciato a livello mondiale il 29 Agosto 2016. Il video ufficiale della canzone \u00e8 disponibile su YouTube dal 16 Giugno 2016."}
{"id": "785952", "revid": "237256", "url": "https://it.wikipedia.org/wiki?curid=785952", "title": "Vrubel'", "text": ""}
{"id": "785954", "revid": "61051", "url": "https://it.wikipedia.org/wiki?curid=785954", "title": "Quinzano (Verona)", "text": "Quinzano (\"Quins\u00e0n\" in veneto) \u00e8 una frazione del comune di Verona, appartenente alla circoscrizione 2 Nord-Ovest. Il quartiere \u00e8 abitato da 3.361 persone.\nGeografia.\nQuinzano si trova a 4 chilometri dal centro di Verona, sulle colline nord-occidentali della citt\u00e0, fra le frazioni di Avesa (3 km a est) e di Parona (4 km a ovest) e poco distante dalla Valpolicella. Il confine settentrionale \u00e8 delimitato dal comune di Negrar di Valpolicella, mentre quello meridionale dall'Adige. Il paese \u00e8 delimitato a ovest dal monte Cavro, in cima al quale sorge l'antico eremo di San Rocchetto e alle cui falde si trova la chiesa di San Rocco. A est si staglia il monte Ongarine, al di l\u00e0 del quale si trova Avesa.\nStoria.\nIn localit\u00e0 Villa di Quinzano furono ritrovati un osso occipitale umano risalente al Paleolitico, scheletri del Neolitico e di altre tracce che testimoniano la presenza umana a Quinzano in tutti i periodi dall'inizio del Paleolitico fino all'et\u00e0 romana.\nNel Medioevo, Quinzano \u00e8 stato il luogo nativo di due importanti personaggi religiosi: l'Arcidiacono Pacifico e Sant\u2019Alessandro, vescovo di Verona.\nPi\u00f9 recentemente, il paese ha ospitato durante i periodi estivi lo scienziato e inventore Enrico Bernardi, uno degli artefici del moderno motore endotermico. Il suo prototipo di autovettura, che secondo alcuni fu il primo automezzo costruito al mondo con motore a benzina, circol\u00f2 per la prima volta nelle strade di Quinzano nell'estate del 1885, guidato dal figlioletto Lauro di soli cinque anni.\nAnnesso al Regno d'Italia con tutto il Veneto nel 1866, Quinzano ha costituito comune autonomo fino al 1927, anno in cui \u00e8 entrato a far parte del comune di Verona.\nMonumenti e luoghi d'interesse.\nIl campanile della parrocchiale e quello di San Rocco ospitano ambedue complessi di sei campane con i quali vengono tenuti tuttora concerti di campane alla veronese. La torre di San Giuliano ne ospita tre mentre il campanile di San Rocchetto ospita due bronzi settecenteschi."}
{"id": "785955", "revid": "1775883", "url": "https://it.wikipedia.org/wiki?curid=785955", "title": "Take a Look Around (Limp Bizkit)", "text": "Take a Look Around \u00e8 un singolo del gruppo musicale statunitense Limp Bizkit, estratto dal loro terzo album in studio, \"Chocolate Starfish and the Hot Dog Flavored Water\" (2000), e riprende la famosa colonna sonora del telefilm \"Missione Impossibile\".\nLa canzone.\n\u00c8 stata estratta come singolo nell'estate del 2000, ed era gi\u00e0 nella colonna sonora di \"\". Esistono due versioni del CD singolo, \"Take A Look Around: Part 1\" e \"Take A Look Around: Part 2\", che differiscono per tracce e colore della copertina (la prima \u00e8 argentata, la seconda dorata).\nVideo musicale.\nIl video mostra il gruppo che lavora sotto copertura in un locale, per sottrarre un disco ad alcuni agenti segreti. Mentre stanno per portare a termine la missione ricevono l'ordine di fermarsi, e gli agenti se ne vanno. I Bizkit vengono poi cacciati dal locale, e il telefono prima usato da Fred Durst esplode. Si vede anche il gruppo che esegue la canzone di fronte al locale."}
{"id": "785962", "revid": "12582", "url": "https://it.wikipedia.org/wiki?curid=785962", "title": "Rito dell'Intregu", "text": ""}
{"id": "785963", "revid": "6524806", "url": "https://it.wikipedia.org/wiki?curid=785963", "title": "Tul\u00f2n", "text": ""}
{"id": "785965", "revid": "237256", "url": "https://it.wikipedia.org/wiki?curid=785965", "title": "Mikhail Vrubel", "text": ""}
{"id": "785966", "revid": "85809", "url": "https://it.wikipedia.org/wiki?curid=785966", "title": "Frenulectomia", "text": ""}
{"id": "785967", "revid": "1573940", "url": "https://it.wikipedia.org/wiki?curid=785967", "title": "Potamotrygon motoro", "text": "Il trigone fluviale ocellato (Potamotrygon motoro ), nota anche come trigone pavone o trigone fluviale nero, \u00e8 una specie di razza d'acqua dolce della famiglia Potamotrygonidae. \u00c8 stata la prima specie a essere descritta nella famiglia ed \u00e8 anche la pi\u00f9 diffusa; il suo areale si estende in gran parte dei bacini del R\u00edo de la Plata, dell'Amazzonia, del Mearim e dell'Orinoco nel Sud America tropicale e subtropicale. \u00c8 anche una delle specie pi\u00f9 comuni negli acquari, soprattutto in vasche con composizioni di pesci tropicali sudamericani.\nDescrizione.\nIl trigone fluviale ocellato pu\u00f2 crescere fino a 50 centimetri (1,6 piedi) di larghezza del disco, 1 metro (3,3 piedi) di lunghezza totale, per un peso di 35 kg (77 libbre). Il disco \u00e8 di forma semi-circolare e gli occhi sono sollevati sulla superficie dorsale. La colorazione dorsale \u00e8 tipicamente beige o marrone, con numerose macchie giallo-arancione con anelli scuri. La livrea varia da esemplare a esemplare in modo significativo, sia da individuo a individuo sia a seconda dell'areale da cui provengono. Sono stati identificati tre tipi principali nel bacino amazzonico, ma ciascuno di questi include un certo numero di sottotipi (due tipi principali aggiuntivi ora sono considerati una specie separata, \"P. marquesi\"). I due principali tipi amazzonici, informalmente noti come CD1 e CD2, si trovano in gran parte dell'Amazzonia (con l'eccezione della maggior parte del bacino del Rio Negro) e spesso possono essere trovati insieme. Quelli del bacino del R\u00edo de la Plata e del fiume Mearim assomigliano a CD1. Gli individui dei bacini del Rio Negro e dell'Orinoco (che sono collegati dal canale Casiquiare) sono simili tra loro e informalmente noti come CD3, ma differiscono dagli esemplari che si trovano altrove. Alcuni individui di CD3 hanno macchie vicino al bordo del disco che sono collegate, formando uno schema a catena. Tuttavia, il tipo \"marmorizzato\" \u00e8 generalmente trovato solo dal bacino dell'Orinoco, compreso il fiume Ventuari.\nTassonomia.\n\"P. motoro\" varia in modo significativo nell'aspetto e nella morfologia nel suo ampio areale e si prevede una revisione tassonomica delle popolazioni amazzoniche. La tassonomia delle popolazioni nel bacino del R\u00edo de la Plata \u00e8 stata rivista nel 2013, portando alla scoperta che \"P. motoro\" pu\u00f2 essere trovato praticamente ovunque (sebbene sia assente dal bacino del Paran\u00e1 a monte della Diga di Itaip\u00fa), ma anche che esistono due membri aggiuntivi di questo complesso di specie: \"P. amandae\" (diffusa nel bacino del R\u00edo de la Plata) e \"P. pantanensis\" (Pantanal settentrionale). Due tipi amazzonici altamente distintivi sono completamente privi di macchie giallo-arancione con bordi neri: la cosiddetta \"razza di Mantilla\", CD4, in Per\u00f9 e parti adiacenti del Brasile, e il CD5 simile ma pi\u00f9 chiaro dai fiumi vicino a Maraj\u00f3. Sia CD4 sia CD5 si trovano in concomitanza con varianti normali di \"P. motoro\". Nel 2019, sono stati descritti come una nuova specie, \"P marquesi\".\nMembri attualmente riconosciuti del complesso di specie trovati altrove sono \"P. boesemani\" (fiume Corantijn; dove \"P. motoro\" \u00e8 assente), \"P. jabuti\" (bacino Tapaj\u00f3s centrale-superiore ; dove \"P. motoro\" si trova in aree pi\u00f9 meridionali), e \"P. ocellata\" (bacino amazzonico inferiore), sebbene quest'ultima potrebbe essere sinonimo di \"P. motoro\".\nBiologia.\nPesce pacifico, minacciato da predatori grossi come caimani e pesci, la razza pungiglione di fiume si nutre prevalentemente di piccoli pesci e invertebrati che scova scavando nel fango.\nAcquariofilia.\nI trigoni fluviali ocellati sono una delle specie pi\u00f9 comuni del genere in cattivit\u00e0 sin dal 1970. Hanno caratteristiche simili a quelli di altri membri di \"Potamotrygon\". \u00c8 una delle specie pi\u00f9 popolari di razze d'acqua dolce, ma richiede una vasca molto grande, le cui migliori condizioni sono un acquario speciale con un'ampia area fondale e un'acqua bassa (30 centimetri nel punto pi\u00f9 profondo), sebbene possano essere tenute anche in acque pi\u00f9 profonde."}
{"id": "785969", "revid": "133557", "url": "https://it.wikipedia.org/wiki?curid=785969", "title": "Sfero", "text": "Nella cosmogonia del filosofo presocratico Parmenide e poi Empedocle, lo sfero \u00e8 la forma che assume l'universo quando \u00e8 dominato dall'amore o \"philia\".\nSecondo Empedocle, le quattro radici (\"rhizai\"), gli elementi (acqua, aria, terra, fuoco) che formano tutte le cose sono governati dalla tensione fra l'amore e la contesa (\"neikos\"), i quali prevalgono a tempi alterni. \nQuando prevale l'amore, tutti gli elementi sono fusi insieme in una sfera perfettamente omogenea senza determinazioni e conflitti interni, isolata in mezzo al nulla, lo \"sphairos\" o \"sfero\". Cos\u00ec descrive Empedocle lo stato dello \"sphairos\":\n\"Simile ovunque a se stesso ed ovunque indeterminato\",\n\"sfero rotondo che gode la sua solitudine piena\"."}
{"id": "785971", "revid": "21583", "url": "https://it.wikipedia.org/wiki?curid=785971", "title": "Obriere", "text": "Viene chiamato obriere (in sassarese \"lu paraju,\" in sardo campidanese \"su obreri\") il presidente del gremio, ovvero delle corporazione di arti e mestieri della Sardegna.\nSassari.\nA Sassari l'obriere ha diversi gradi esso pu\u00f2 essere, infatti, o obriere di Candeliere (Faradda di li Candareri) oppure il cosiddetto obriere maggiore.\nL'obriere maggiore \u00e8 colui che ha l'onore di portare lo stendardo (\"la bandera\") durante le manifestazioni ufficiali e di infiggerla nella finestra della propria abitazione durante i festeggimaneti per i santi patroni.\nAnticamente rappresentava una vera e propria guida per il gremio e soprattutto per i novizzi, ma aveva facolt\u00e0 decisorie (infatti erano gli anziani a prendere le decisioni pi\u00f9 importanti).\nOggi si \u00e8 persa la funzione di guida (perch\u00e9 i gremi non sono pi\u00f9 maestranze vere e proprie) e l'obriere funge solo il ruolo simbolico di porta-bandiera.\nAltro ruolo svolto dal \"moderno\" obriere al di fuori della citt\u00e0 di Sassari (che non ha alcuna esclusiva, contrariamente a quanto potrebbero credere gli abitanti della citt\u00e0) \u00e8 quello dell'organizzazione dei festeggiamenti (soprattutto religiosi) in ogni suo aspetto (messa, processione, pellegrinaggi, questua, riti o eventi non religiosi), con l'ausilio del comitato di cui fa parte.\nUna particolarit\u00e0 \u00e8 l'alternanza annuale e il rito dello scambio della carica: durante i festeggiamenti, infatti, la bandiera del comitato viene spostata dall'abitazione del precedente obriere a quella del nuovo subentrato.\nRisulta fondamentale il ruolo dell'obriere (che in questo caso pu\u00f2 essere sia uomo che donna, dato che spesso non esiste nessun legame con la tradizione dei mestieri solitamente maschili), perch\u00e9 a seconda del temperamento della persona che ha ricevuto l'incarico risulter\u00e0 pi\u00f9 efficiente l'organizzazione di eventi e festeggiamenti.\nIglesias.\nA Iglesias, oggigiorno, sono denominati \"obrieri\" coloro che ricoprono specifici ruoli all'interno della Festa di Sancta Maria di mezo gosto. Secondo un recente studio, il vocabolo deriva dal termine in uso a Pisa (e riportato dal Breve di Villa di Chiesa, il pi\u00f9 antico documento custodito a Iglesias, la cui copia risale a una data compresa tra il 1324 e il 1327 ), \"Operario\", che in catalano diventa \"Obrer\" e in spagnolo \"Obrero\". \nA Iglesias esistono varie declinazioni del ruolo degli obrieri. Ciascun candeliere, recato in processione il 15 agosto di ogni anno, \u00e8 coordinato da due Obrieri Minori, che hanno il compito di organizzare la vita sociale di ciascun gremio, nonch\u00e9 di formare la squadra dei portatori del candeliere. Vi sono poi gli Obrieri Maggiori, che sono coloro che fanno parte del Direttivo dell'Associazione dei Candelieri: costoro curano tutte le fasi della festa."}
{"id": "785975", "revid": "287204", "url": "https://it.wikipedia.org/wiki?curid=785975", "title": "Michail Aleksandrovi\u010d Vrubel'", "text": "Fu un artista dalle molteplici capacit\u00e0 e svilupp\u00f2 la sua arte in tutte le forme: pittura dal vivo, grafica, scultura decorativa, decorazioni teatrali e altro ancora. Fu uno dei pi\u00f9 grandi pittori russi esponenti del movimento dell'Art Nouveau e del Simbolismo, anche se personalmente Vrubel' era lontano dalle tendenze dell'epoca, rifacendosi piuttosto a quelli che erano i canoni dell'arte Tardo-Bizantina e Primo-Rinascimentale.\nBiografia.\nVrubel' nacque a Omsk (Siberia), nella famiglia di un avvocato militare e si laure\u00f2 nella Facolt\u00e0 di Legge dell'Universit\u00e0 di San Pietroburgo nel 1880. L'anno successivo entr\u00f2 nell'Accademia Imperiale delle Arti, dove studi\u00f2 sotto la guida attenta di Pavel Petrovi\u010d \u010cistjakov. Gi\u00e0 nei suoi primi lavori, Vrubel' mostra un grande talento per il disegno ed un'alta prospettiva idiosincratica. Sebbene si appassioni subito alla monumentalit\u00e0 accademica, pi\u00f9 tardi svilupper\u00e0 un'inclinazione per la composizione frammentaria ed il \"tocco non finito\".\nNel 1884 fu commissionato per rimpiazzare i mosaici e mure risalenti al XII secolo nella Chiesa di San Cirillo di Kiev con i nuovi. Per eseguire questa commissione, and\u00f2 a Venezia per studiare l'arte medievale cristiana. Fu l\u00ec che, detta con le parole di uno storico dell'arte, \"la sua tavolozza acquist\u00f2 nuova forza saturati toni che richiamavano l'iridescente gioco delle preziose pietre\". Molti dei lavori che produsse a Venezia sono andati persi, poich\u00e9 l'artista era pi\u00f9 interessato al processo creativo anzich\u00e9 alla promozione dei suoi lavori.\nNel 1886 torn\u00f2 a Kiev, dove inser\u00ec alcuni monumentali disegni nella nuova Cattedrale di Volodymir. La critica, comunque, non apprezz\u00f2 la novit\u00e0 dei suoi lavori, che furono respinti. Risalgono a quel periodo alcune incantevoli illustrazioni che esegu\u00ec per \"Hamlet\" e per \"Anna Karenina\" e che avevano molto poco in comune con le sue opere pi\u00f9 tarde, assai tenebrose.\nNel 1905 cre\u00f2 il mosaico nell'hotel Metropol di Mosca, la parte centrale della facciata che guarda sulla Teatral'naja Plo\u0161\u010dad' (Piazza del Teatro) \u00e8 presa dal pannello mosaicale \"Princess Gryoza\" (Principessa dei Sogni).\nFama controversa.\nMentre era a Kiev, Vrubel' inizi\u00f2 a dipingere bozze e acquarelli che illustravano il \"Demone\", un lungo e romantico poema di Michail Lermontov.\nIl poema descrive la passione carnale tra \"un eterno spirito nichilistico\" ed una ragazza georgiana, Tamara. A quel periodo Vrubel' svilupp\u00f2 un profondo interesse per l'arte orientale ed in particolare per i tappeti persiani, tanto da tentare di imitare il loro tessuto nei suoi dipinti.\nNel 1880 Vrubel' si trasfer\u00ec a Mosca, dove pot\u00e9 seguire in maniera migliore le innovative tendenze dell'arte. Come altri artisti associati all\"Art Nouveau\", eccelse non solo nella pittura ma anche nelle arti applicate, come la ceramica, la maiolica e le sculture in vetro. Produsse inoltre, maschere architettoniche, palcoscenici e costumi.\n\u00c8 la sua grande opera \"Il Demone seduto nel giardino\" (1890) che porter\u00e0 Vrubel' alla notoriet\u00e0. I critici pi\u00f9 conservativi lo accusano di \"selvaggia bruttezza\", mentre il mecenate Savva Mamontov elogi\u00f2 la serie del \"Demone\" come \"affascinanti sinfonie di un genio\" e commission\u00f2 a Vrubel' di dipingere le decorazioni per il proprio teatro privato e per le abitazioni signorili dei suoi amici. Sfortunatamente il \"Demone\", come gli altri lavori di Vrubel', non ha l'aspetto che aveva quando fu dipinto, dato che l'artista aveva aggiunto polvere di bronzo ai suoi olii per ottenere una particolare luminosit\u00e0 ed effetti luccicanti.\nNel 1896 si innamor\u00f2 della famosa cantante dell'opera, Nade\u017eda Zabela. Dopo sei mesi si sposarono e andarono a vivere a Mosca, dove Zabela venne invitata da Mamontov ad esibirsi nel suo privato teatro dell'opera. Mentre era a Mosca, Vrubel' disegn\u00f2 il palcoscenico ed i costumi per sua moglie, che cant\u00f2 nella parte della Vergine della Neve, la Principessa dei cigni e la Principessa Volchova nell'opera di Rimskij-Korsakov. Cade sotto l'incantesimo delle storie fantastiche russe, ed esegue alcuni dei suoi pi\u00f9 acclamati successi come \"Pan\" (1899), \"La principessa dei cigni\" (1900) e \"Lill\u00e0\" (1900).\nDeclino.\nNel 1901, Vrubel' ritorna al tema demoniaco sulla grande tela \"Il Demone abbattuto\". Per stupire il pubblico sottolinea il messaggio spirituale e ripetutamente ridipinse il volto del demone, anche successivamente all'esposizione del quadro al pubblico. Alla fine Vrubel' ebbe una profonda crisi nervosa e dovette essere ricoverato in clinica. Mentre era l\u00ec, dipinse un mistico \"Ostrica con perla\" (1904) e disegn\u00f2 schizzi di variazioni dei temi del poema . Nel 1906, sopraffatto dal disagio mentale e iniziando ad accusare cecit\u00e0, dovette smettere di dipingere."}
{"id": "785977", "revid": "499020", "url": "https://it.wikipedia.org/wiki?curid=785977", "title": "Versa (affluente del Po)", "text": "La Versa \u00e8 un torrente lungo circa , affluente di destra del fiume Po che scorre tra le province di Pavia e, limitatamente a un breve tratto nei pressi della fonte, Piacenza.\nOrigini del nome.\nIl torrente veniva indicato anche con i toponimi \"Versula\", \"Anversa\" e \"Aversa\". Secondo alcune ipotesi il toponimo Versa potrebbe significare \"storto\" oppure \"rivolto a settentrione\", mentre, secondo altre congetture, esso potrebbe derivare dall'espressione \"riversare ai lati sulle sponde\", la quale potrebbe essere vista come un riferimento alle forti piene che caratterizzano il corso d'acqua.\nPercorso.\nIl torrente Versa nasce tra Canevino e Moncasacco, sul confine tra i comuni di Colli Verdi e Alta Val Tidone, sul confine tra le province di Pavia e Piacenza, che, per un breve tratto, \u00e8 rappresentato dallo stesso corso d'acqua.\nIn seguito, il torrente entra definitivamente in provincia di Pavia lambendo le pendici della collina sulla cui cima \u00e8 posizionato il centro di Canevino. Superato il territorio comunale di Colli Verdi, la Versa bagna il territorio di Volpara ricevendo da destra le acque del rio Scarabelli il quale, a sua volta, aveva beneficiato dell'apporto idrico del rio Pasqua immediatamente a valle del capoluogo comunale. In questo tratto la Versa segna il confine tra i comuni di Volpara, sulla sponda destra e Montecalvo Versiggia, sulla sponda sinistra, poi tra Golferenzo, dal cui territorio riceve l'apporto idrico del rio Goretta, e Montecalvo, prima di attraversare Santa Maria della Versa, che \u00e8 l'unico capoluogo comunale della val Versa ad essere situato nel fondovalle. \nImmediatamente a valle del centro mariese il Versa riceve le acque del rio Rugolato. Nei pressi di Begoglio, frazione di Santa Maria della Versa, riceve da sinistra il contributo del torrente Versiggia, il principale dei suoi affluenti, che ha la sua fonte a Cuccagna-Cerchiara, nel comune di Montecalvo Versiggia e che nel suo percorso disegna un ampio semicerchio prima della confluenza. Poco dopo, dai territori comunali di Castana e Montescano, arriva il rio Rile, altro affluente di sinistra. Da qua il torrente segna il confine tra Mont\u00f9 Beccaria, sulla sponda destra, e Montescano e Canneto Pavese sulla sponda opposta, dalla quale riceve il contributo del rio Vergombera. Nel tratto vallivo la Versa percorre una zona particolarmente dedita alla viticoltura, inserita all'interno della zona DOC e DOCG dell'Oltrep\u00f2 Pavese.\nDopo aver formato diverse anse, la Versa entra nella pianura Padana nei pressi di Stradella attraversando la citt\u00e0 e venendo sorpassato dalla ex strada statale 10 Padana Inferiore. Superata la cittadina, il torrente scorre all'interno del proprio conoide su formazioni sabbioso-argilloso-limose, per poi entrare nel materasso alluvionale e confluire nel Po nei pressi di Portalbera.\nRegime idrologico.\nIl torrente Versa presenta un bacino idrografico che si estende, includendo tutti i suoi affluenti, per circa .\nIl regime idrologico della Versa \u00e8 spiccatamente torrentizio, caratterizzato da piene di durata temporale limitata, ma dal consistente battente idrico che si svolgono verso la fine dell'autunno nonch\u00e9, anche se pi\u00f9 raramente, nella stagione primaverile. Al contrario, nei periodi dell'anno in cui le precipitazioni sono pi\u00f9 contenute, la portata di acqua si riduce considerevolmente sino ad azzerarsi completamente; questo accade anche a causa del contributo estremamente contenuto delle falde acquifere sotterranee al mantenimento del deflusso del corso d'acqua."}
{"id": "785981", "revid": "499020", "url": "https://it.wikipedia.org/wiki?curid=785981", "title": "Versa", "text": ""}
{"id": "785998", "revid": "1957733", "url": "https://it.wikipedia.org/wiki?curid=785998", "title": "Boiler", "text": "Boiler \u00e8 un singolo del gruppo musicale statunitense Limp Bizkit. \u00c8 il quinto singolo estratto dal loro terzo album in studio, \"Chocolate Starfish and the Hot Dog Flavored Water\". Il brano fa parte anche di \"Greatest Hitz\", raccolta pubblicata nel 2005. \nTracce.\nNormal Version:\nGold Version*:\nIl video.\nIl video \u00e8 stato diretto dal cantante del gruppo, Fred Durst.\nAll'inizio si vede una ragazza in \"lingerie\" in un appartamento, che si guarda in uno specchio e a sua volta \u00e8 scrutata da Durst. Poi la ragazza si gira verso Fred e dalla sua bocca esce un braccio meccanico con una bomba a tempo. A questo punto Durst si butta fuori dalla finestra prima che la bomba distrugga tutto. Dopo essere atterrato incolume da una caduta di almeno 4 piani il cantante va a un chiosco li vicino, dove si siede e trova Wes Borland e altra gente dall'aspetto non rassicurante. Durst ordina un panino ma dopo il primo morso appare disgustato, lo apre e trova al suo interno dei vermi e in quel momento a Wes Borland si stacca la testa. In seguito un'auto si schianta contro il chiosco e tutto salta in aria. La scena poi si sposta in una camerata fatiscente che per la disposizione dei letti sembra di pi\u00f9 un reparto di terapia intensiva. Il cantante si risveglia in un letto con una donna, lui la bacia e le sfila la parrucca scoprendo che la su testa rasata \u00e8 piena di prese, come nel film Matrix.\nSi guarda attorno e s'accorge che lo circondano dozzine di coppie impegnate in rapporti sessuali, in letti simili. Disgustato comincia a fuggire. Mentre corre, Durst si trasforma in un cartone animato e si ritrova inseguito da un'armata di umani con ventri rotondi (riprendendo come stile la copertina dell'album), e da un mare di hot dog (che poi si trasformano in un mostro marino che cerca di divorare il cantante). Una volta fuggito ritorna in carne ed ossa e salta su uno stage che sembra ambientato come in un'enorme fogna, uno dei tipici acquedotti americani, dove esegue la canzone con il resto del gruppo. Durante la scena numerosi mostri oscuri cercano di catturarli arrampicandosi sui muri dello stage. Conclusosi il brano, Durst si allontana gettando per terra il suo berretto.\nCensura.\nSu MTV la parte cartonizzata del video fu censurata, perch\u00e9 Durst aveva alzato il dito medio ad un mostro marino. Il video presenta un'altra forma censurata: la scena in cui Borland perde la testa viene rallentata.\nCitazioni di altre opere.\nLa scena degli umanoidi che s'incamminano verso il tritacarne allude, in modo evidente, a \"The Wall\" dei Pink Floyd."}
{"id": "786000", "revid": "1573940", "url": "https://it.wikipedia.org/wiki?curid=786000", "title": "Haruhiko Mikimoto", "text": "Biografia.\nGli esordi.\nDopo aver completato gli studi presso la facolt\u00e0 di ingegneria dell'Universit\u00e0 Keio, decide di dedicarsi completamente alla sua passione per il disegno e l'animazione ed entra a far parte di un piccolo studio grafico di nome Artland, dove nel 1980 inizia la sua carriera come intercalatore per il \"remake\" della serie anime \"Astro Boy\" (\"Tetsuwan Atom\"). Dopo l'assorbimento nel pi\u00f9 grande e famoso Studio Nue, in poco tempo si fa notare come illustratore e character designer al punto che, quando nel 1982 la Tatsunoko chiede allo Studio Nue di creare una serie robotica televisiva che si distingua per innovazione ed originalit\u00e0, come character designer viene scelto proprio Mikimoto. Avr\u00e0 cos\u00ec modo di contribuire ad una delle pi\u00f9 interessanti ed innovative produzioni degli anni ottanta, \"Macross\" (\"Ch\u014djiku yosai Macross\", trasmessa in Italia nella versione americana con il nome di \"Robotech\"), in cui con il suo personale stile d\u00e0 vita, tra gli altri, al memorabile personaggio di \"Lynn Minmei\", la prima idol animata di sempre. Ormai salito sulla ribalta dei pi\u00f9 apprezzati \"caratterizzatori\", l'anno successivo viene chiamato a disegnare i personaggi di \"Ch\u014djiku seiki Orguss\", serie per molti versi simile a Macross, ma che forse proprio per questo motivo non ha riscosso altrettanto successo. Nel 1985 incrocia la propria strada con Hiroyuki Kitazume, con cui lavora a \"Megazone 23\", controverso OAV nel quale cura il character design di uno dei personaggi. Parallelamente inizia anche a farsi notare come illustratore, realizzando nel 1986 il volume \"Hoshi no Kismet\". Sul fronte della fantascienza animata torna a Macross con \"Flash Back 2012\" nel 1987, e l'anno seguente, dopo il flop della serie \"Salamander\", coglie un decisivo successo disegnando le protagoniste di \"Gunbuster\" (\"Top o Nerae! Gunbuster\") di Hideaki Anno per la Gainax. Sempre nel 1988 realizza il suo primo manga come autore completo, \"Marionette Generation\", serializzato fino al 1997.\nDagli anni novanta ad oggi.\nNel 1989 entra nel mondo di \"Gundam\" (che insieme a Macross costituir\u00e0 uno dei due pilastri della sua carriera) firmando il character design del personaggio femminile dell'OAV \"\", cui segue la partecipazione, sempre come character designer, in \"Hi-Speed Jecy\" e \"Megazone 23 Part III\". Nel 1992 cura il character design della seconda serie di Macross, \"Ch\u014djiku yosai Macross II - Lovers again\" (racchiusa in soli 6 OAV e poco gradita dal pubblico perch\u00e9 non coerente con la cronologia precedente), di cui realizzer\u00e0 anche la trasposizione in manga. Nello stesso anno partecipa al film di Mamoru Oshii \"Talking Head\", pellicola sperimentale che alterna sequenze dal vivo a scene animate, delle quali Mikimoto crea ovviamente i personaggi. Successivamente, tra il 1993 ed il 1995 realizza \"Ch\u014djiku seiki Orguss 02\", \"sequel\" della serie di 6 OAV, edito anche in Italia, e ritrova nuovamente il mondo di Macross, curando il character design di tutti i personaggi della serie televisiva, degli OAV e del mediometraggio di \"Macross 7\", firmando pure il manga \"Macross 7: Trash\", pubblicato in Italia dalla Panini Comics. Gundam, dopo l'ulteriore episodio del character design realizzato per il cortometraggio IMAX \"Gundam Shin Taiken 0087: Guriin daibaazu\" nel 2001, segner\u00e0 anche il suo ormai consolidato passaggio al mondo dei manga con il celebrato \"Gundam \u00c9cole du Ciel\" iniziato nel 2002 e tuttora in corso di pubblicazione in Giappone sulla rivista \"Gundam Ace\" (edito in Italia da Star Comics).\nNel corso della sua intensa carriera Mikimoto ha anche disegnato numerosi personaggi per videogiochi, spesso tratti dagli anime cui ha collaborato, nonch\u00e9 realizzato e pubblicato un gran numero di \"artbook\" su diversi anime, divenendo un nome anche nell'illustrazione d'autore.\nOpere principali.\nVideogiochi.\nMikimoto ha realizzato anche il character design dei seguenti videogiochi:"}
{"id": "786001", "revid": "6525200", "url": "https://it.wikipedia.org/wiki?curid=786001", "title": "Roma Calcio", "text": ""}
{"id": "786002", "revid": "123907241", "url": "https://it.wikipedia.org/wiki?curid=786002", "title": "Dialetto ionico", "text": "Il dialetto ionico () \u00e8 uno dei principali gruppi linguistici del greco antico, insieme all'attico, all'eolico, al dorico, al greco nordoccidentale e all'arcado-cipriota.\nArea linguistica di diffusione - storia.\nLo ionico veniva parlato nelle isole Cicladi in Asia Minore (antico nome dell'Anatolia), sulle coste del Mare Egeo, in una regione che coloni greci di stirpe ionica cominciarono a popolare a partire dal 1000 a.C. in poi. La contiguit\u00e0 geografica e strutturale dello Ionico con l'Attico induce gli studiosi a pensare allo ionico-attico come a un \"continuum\" di dialetti irradiantisi dall'Attica fino all'Asia minore egea. Tuttavia, fra lo ionico propriamente detto e l'attico si avvertono differenze ben definite. \nDal nucleo originario egeo, lo ionico si diffonde in tutte le colonie greche mediterranee di origine ionica, in particolare in quelle fondate da Focea e Mileto. Tuttavia, da tempo, in et\u00e0 classica, l'interazione fra le popolazioni greche e il retroterra asiatico, nonch\u00e9 la presenza di diffuse relazioni commerciali fra le stirpi greche, aveva fornito al dialetto ionico delle colonie greche d'Asia Minore un colorito alquanto misto. Col tempo, anche molte colonie ioniche dell'Italia meridionale tendono a perdere la loro caratteristica dialettale arcaica, dorizzandosi o subendo influssi dal mondo italico retrostante.\nLo ionico tuttavia ha una sua fortissima vitalit\u00e0 come lingua base del dialetto artificiale misto del genere epico (Omero), dell'elegia (Mimnermo, Solone, la lingua epica omerizzante mista di ionismi e dorismi di Tirteo), del giambo (Archiloco, lo ionico misto a prestiti lidii di Ipponatte), come lingua della filosofia (filosofi presocratici, fra cui Talete Anassimandro, Anassimene, Parmenide Eraclito) e della scienza medica (Ippocrate e corpus Hippocraticum), come lingua della favola (il vero Esopo, per noi perduto, scriveva in puro ionico -a noi restano tarde redazioni attiche delle sue favole), come lingua della prima storiografia (Ecateo di Mileto, e soprattutto Erodoto).\nDopo l'ellenizzazione massiva del Mediterraneo antico, dovuta alle conquiste di Alessandro Magno, sar\u00e0 un dialetto attico fortemente intriso di ionismi morfo-sintattici a dominare la scena linguistica della grecit\u00e0, trasformandosi nella cosiddetta \u03b4\u03b9\u03ac\u03bb\u03b5\u03ba\u03c4\u03bf\u03c2 \u03ba\u03bf\u03b9\u03bd\u03ae, il greco comune, lingua franca del Mediterraneo orientale, da cui derivano il greco medievale e moderno.\nAlfabeto.\nL'alfabeto ionico si distingue nettamente da quello usato in Attica e in Eubea nell'antichit\u00e0, prima della seconda met\u00e0 del VI secolo a.C. Esso distingue infatti la \"e\" lunga dalla \"e\" breve, usando i caratteri riadattati \u0397 \u0395. Inoltre, marca la consonante doppia \"x\" con il segno \u039e. L'alfabeto attico arcaico invece marcava originariamente con \u0397 l'aspirazione iniziale, e non distingueva le \"e\" e le \"o\" lunghe e brevi.\nRispetto ad altri dialetti greci, sia l'alfabeto ionico che quello attico marcano la \"n\" che precede una gutturale con un \u03b3 (gamma nasale). Cos\u00ec, ad esempio, l'antico nome di Messina, Zancle, sulle monete di coniazione non ionica, \u00e8 scritto \"\u0394\u0391\u039d\u039a\u039b\u0397\", anzich\u00e9 \"\u0396\u0391\u0393\u039a\u039b\u0397\". L'alfabeto latino deriva, attraverso la mediazione dell'etrusco, da un alfabeto calcidese (cumano) riadattato; l'alfabeto greco attuale \u00e8 in sostanza quello usato in molte colonie ioniche nell'antichit\u00e0. Esso ha scalzato tutti gli altri alfabeti detti \"epicorici\", cio\u00e8 regionali.\nL'alfabeto ionico fu introdotto ad Atene da Archino nel 403/402 a.C., sotto l'arcontato di Euclide, e di l\u00ec si diffuse nel resto della Grecia, soprattutto in et\u00e0 ellenistica.\nCaratteristiche fonetiche.\nLe distinzioni fonetiche fra attico e ionico sono evidenti. Qui si mostreranno le pi\u00f9 note ed essenziali.\nVocalismo.\n1. Rispetto all'attico, lo ionico muta sistematicamente in \u03b7 l'\u03b1 lungo (\"etacismo\"), anche quando esso \u00e8 preceduto da \u03b5, \u03b9, o \u03c1. Pertanto lo ionico, a differenza dell'attico non ammette la sistematica distinzione fra \"\u03b1 puro\" e \"\u03b1 impuro\", il che ha conseguenze determinanti sul piano morfologico. Per questa ragione, lo ionico ha ad esempio \u03c0\u03b5\u03af\u03c1\u03b7 dove l'attico ha \u03c0\u03b5\u03af\u03c1\u03b1, o \u03a0\u03b9\u03b5\u03c1\u03af\u03b7 dove l'attico ha \u03a0\u03b9\u03b5\u03c1\u03af\u03b1.\nTale innovazione linguistica \u00e8 propria solo e soltanto dello ionico. Essa si \u00e8 verificata verosimilmente nella Ionia microasiatica (costa anatolica sul mare Egeo) intorno al X secolo a.C. al pi\u00f9 tardi. In quell'epoca infatti i Greci ebbero contatti con i Medi. In iranico, il nome dei Medi \u00e8 M\u0101d\u0101. Ma, poich\u00e9 gli Ioni li chiamano M\u1fc6\u03b4o\u03b9, evidentemente, la trasformazione dell'\u03b1 lungo in \u03b7 era in atto quando il contatto indiretto fra le \"poleis\" greche e i popoli iranici avvenne. In Attica l'innovazione risparmi\u00f2 i cosiddetti casi di \" \u03b1 puro\". Questo accadde perch\u00e9 l'Attica si trovava al confine fra la zona dell'innovazione linguistica (il mondo ionico) e la Grecia continentale e l'area degli Eoli, dove l'\u03b1, se si allunga, resta immutato di timbro (cfr. ad esempio ci\u00f2 che accade in dorico). Per tale ragione, l'Attico ha una sorta di situazione \"mista\".\n2. Un'altra caratteristica dello ionico \u00e8 la generalizzazione di fenomeni di dittongazione delle vocali \u03b5 e \u03bf, che si presentano spesso come \u03b5\u03b9 e \u03bf\u03c5 (in realt\u00e0, si dovrebbe parlare di allungamento delle vocali brevi chiuse, poich\u00e9 gi\u00e0 in et\u00e0 classica i dittonghi \u03b5\u03b9 e \u03bf\u03c5 corrispondevano, in tutto il mondo ellenico, ai suoni /e:/ e /o:/) l\u00e0 dove l'attico spesso presenta una semplificazione dei dittonghi. Per tale ragione si hanno le seguenti equivalenze: \nTali fenomeni di dittongazione e allungamento sono dovuti spesso alla caduta del digamma, o di una nasale davanti al \u03c2 interno o finale, e determinano in alcuni casi, fra attico e ionico, vere e proprie oscillazioni prosodiche fra lunga e breve. La situazione \u00e8 poi complicata dal fatto che spesso, le oscillazioni fra lunga e breve si estendono per analogia articolatoria, senza che sia sempre chiara ed evidente la caduta pregressa di una consonante, e il fenomeno di un allungamento di compenso.\n3. Lo ionico inoltre tende a limitare il fenomeno della contrazione fra vocali interne di parola e della crasi al confine di parola, a favore della conservazione di forme non contratte o di contrazioni pi\u00f9 trasparenti. Cos\u00ec, nel pronome di prima persona al genitivo, lo ionico avr\u00e0 \u1f10\u03bc\u03b5\u1fe6, dove l'attico ha \u1f10\u03bc\u03bf\u1fe6, da \u1f10\u03bc\u03ad\u03bf. Nei genitivi singolari di temi in sibilante di III declinazione avremo \u03b3\u03ad\u03bd\u03b5\u03bf\u03c2, invece di \u03b3\u03ad\u03bd\u03bf\u03c5\u03c2 (e in generale, tutta la declinazione di questi temi non \u00e8 contratta). La limitazione dei fenomeni di contrazione fa s\u00ec che in ionico la coniugazione dei verbi contratti e la declinazione dei sostantivi contratti sia molto ridimensionata, mentre in attico assume caratteristiche proprie su larga scala.\n4. Diffusissimi sono i fenomeni di sineresi e di metatesi di quantit\u00e0 vocalica, nei genitivi singolari di I declinazione maschili e nei genitivi plurali femminili (es.: \u039a\u03b1\u03bc\u03b2\u03cd\u03c3\u03b5\u03c9, da \u039a\u03b1\u03bc\u03b2\u03c5\u03c3\u1fc6\u03bf -molto usato da Erodoto nelle sue \"Storie\"-, \u039c\u03bf\u03cd\u03c3\u03b5\u03c9\u03bd -diffusamente attestato, ad esempio in Archiloco- da \u039c\u03bf\u03c5\u03c3\u03ac\u03c9\u03bd, arcaismo relitto di et\u00e0 micenea diffusamente attestato in Omero ed Esiodo).\nMancano per converso i fenomeni di metatesi di quantit\u00e0 vocalica, che caratterizzano la declinazione attica di nomi come \u03bb\u03b1\u03cc\u03c2, \"popolo\", che in attico suona \u03bb\u03b5\u03ce\u03c2.\n5. Lo ionico tende inoltre a limitare il fenomeno della \"prostesi vocalica\", cio\u00e8 dell'aggiunta di una vocale iniziale alla radice: ad esempio, il pronome dimostrativo \u03ba\u03b5\u1fd6\u03bd\u03bf\u03bd \"quello\", sostituisce l'attico \u1f10\u03ba\u03b5\u1fd6\u03bd\u03bf\u03bd.\n6. In ionico appare la monottongazione di \u03b1\u03c5 in \u03c9: cos\u00ec ad esempio \u03b8\u1ff6\u03bc\u03b1 \"prodigio, meraviglia\" per \u03b8\u03b1\u1fe6\u03bc\u03b1.\n7. Talora, per converso, nello ionico pi\u00f9 arcaico, attestato nell'epica, i dittonghi lunghi non si semplificano in vocali lunghe (mancano i dittonghi impropri). Cos\u00ec Omero attesta forme antichissime come \u1fe5\u03b7\u03af\u03b4\u03b9\u03bf\u03c2, \"facile\", e \u0398\u03c1\u03b7\u03af\u03ba\u03b9\u03bf\u03c2 \"tracio, trace, nato in Tracia\".\nConsonantismo (approssimanti e contoidi).\nLo ionico e l'attico perdono il digamma gi\u00e0 intorno all'800 a.C., pi\u00f9 precocemente rispetto ai dialetti greci continentali che tendono a conservarlo pi\u00f9 a lungo: cos\u00ec nel poeta lirico Alcmane si rinviene \u03dd\u03ad\u03c0\u03bf\u03c2 /'wepos/ \"parola\", \"verso\" al posto di \u1f15\u03c0\u03bf\u03c2. La presenza del digamma, ancorch\u00e9 oscurata, si avverte ancora in Omero. La perdita del digamma \u00e8 successiva all'etacismo: ci\u00f2 spiega come mai la parola \u03ba\u03cc\u03c1(\u03dd)\u03b7 (\"fanciulla\") ha la \u03b7 preceduta da \u03c1 in attico, contro il fenomeno del cosiddetto \"alfa puro\". La cronologia relativa sembra essere la seguente: intorno al 1000 a.C. o poco dopo, in Attica e in Ionia \u03ba\u03cc\u03c1(\u03dd)\u03b1 diventa \u03ba\u03cc\u03c1(\u03dd)\u03b7. Intorno all'850-800 a.C. il digamma sparisce. In attico lascia come traccia una \u03b7 irregolare, in ionico la \u03bf si allunga in \u03bf\u03c5.\n\"Nota\"\nLo ionico mostra il fenomeno della \"psilosi\": la caduta di consonanti e semivocali iniziali come digamma, jod, sigma, non determina la comparsa di aspirazione iniziale, sotto forma di \"spirito aspro\". L'attico invece \u00e8 un dialetto marcatamente \"non psilotico\". Ogni volta che una consonante iniziale cade, in attico compare dunque un'aspirata /h/ (fricativa laringale sorda) sotto forma di spirito aspro. Cos\u00ec per esempio lo ionico ha \u1f34\u03b7\u03bc\u03b9 \"io getto\", letto /'i\u03b5:mi/, senza aspirazione, dove l'attico ha \u1f35\u03b7\u03bc\u03b9, letto /'hi\u03b5:mi/ con aspirazione.\nLa legge di Grassmann, che vieta la presenza di consonanti aspirate all'inizio di due sillabe contigue, si trova talora disattesa.\nIn ionico il gruppo \u03c1\u03c3 tende a rimanere dissimilato, mentre in attico diviene \u03c1\u03c1.\nIn ionico il doppio sigma (\u03c3\u03c3) non evolve mai in doppio tau (\u03c4\u03c4). Perci\u00f2, attico \u03c0\u03c1\u03ac\u03c4\u03c4\u03c9/\u03c0\u03c1\u03ac\u03c3\u03c3\u03c9 \"agisco, faccio, compio\", in ionico suona \u03c0\u03c1\u03ae\u03c3\u03c3\u03c9.\nDavanti ad \u03b1 \u03bf \u03c9 \u03bf\u03c5, l'attico trasforma in \u03c0 la labiovelare \"kw\" dell'antico dialetto greco miceneo (ereditata dall'indoeuropeo), mentre in ionico, nella stessa situazione, si ha genericamente l'evoluzione della labiovelare in \u03ba. Perci\u00f2 attico \u03c0\u03c9\u03c2, \"in qualche modo\", ionico \u03ba\u03c9\u03c2.\nIl gruppo consonantico \u03b3\u03bd viene sistemanticamente semplificato in \u03bd (la vocale precedente si allunga per compenso): cos\u00ec \u03b3\u03b9\u03bd\u03ce\u03c3\u03ba\u03c9 e \u03b3\u03af\u03bd\u03bf\u03bc\u03b1\u03b9 al posto dell'attico \u03b3\u03b9\u03b3\u03bd\u03ce\u03c3\u03ba\u03c9, (\"conosco\", \"apprendo\" i.e. *gn\u014d, cfr. latino \"cognosco\", inglese \"know\", tedesco \"kennen\") e \u03b3\u03af\u03b3\u03bd\u03bf\u03bc\u03b1\u03b9 (\"mi ingenero\", \"accado\", \"divengo\", i. e. *gen *gn, cfr. latino \"gigno\" \"genui\", \"(g)nascor\", sanscrito \"ajanata\", tedesco \"Kind\"). Ovviamente, questo mutamento fonetico interferisce col fenomeno del raddoppiamento della radice verbale nel tema del presente (\u03b3\u03b9-\u03b3\u03bd da \u03b3\u03bd), opacizzandolo. Il fenomeno passa nel greco comune, o \u03ba\u03bf\u03b9\u03bd\u03ae, dell'et\u00e0 ellenistica.\nIn alcune aree di confine fra mondo ionico cicladico ed Attica, ad esempio nell'isola di Eubea (dialetto di Eretria, nell'Eubea settentrionale), la \u03c2 finale diventa \u03c1, ad esempio \u03c3\u03ba\u03bb\u03b7\u03c1\u03cc\u03c4\u03b7\u03c1 \"durezza\" invece di \u03c3\u03ba\u03bb\u03b7\u03c1\u03cc\u03c4\u03b7\u03c2 (citato da Platone nel dialogo \"linguistico\" \"Cratilo\"), o \u03c0\u03b5\u03af\u03c1\u03b1\u03c1 \"termine, limite\" invece di \u03c0\u03b5\u03af\u03c1\u03b1\u03c2. Platone testimonia il rotacismo in fine di parola. Le iscrizioni lo attestano all'interno: cos\u00ec \u03c0\u03b1\u03b9\u03c1\u03af\u03bd al posto di \u03c0\u03b1\u03b9\u03c3\u03af\u03bd (\"ai figli\") e \u039b\u03c5\u03c1\u03b1\u03bd\u03af\u03b1\u03bd al posto di \n\u039b\u03c5\u03c3\u03b1\u03bd\u03af\u03b1\u03bd (nome maschile: \"Lisania\").\nIl \u03c3 preconsonantico, che in attico cade, spesso in ionico si conserva: cos\u00ec \u03c3\u03bc\u03b9\u03ba\u03c1\u03cc\u03bd, al posto di \u03bc\u03b9\u03ba\u03c1\u03cc\u03bd.\nUna serie di circostanze casuali, derivanti da mutamenti fonetici e morfologici, determinano, in ionico e in attico, l'innovazione del \"\u03bd efelcistico\", una \u03bd finale di parola, che ha la funzione di evitare lo iato (ad es.: \u03bb\u03cd\u03bf\u03c5\u03c3\u03b9-\u03bd davanti a vocale \u03bb\u03cd\u03bf\u03c5\u03c3\u03b9 davanti a consonante)\nMorfologia.\nAnche la morfologia distingue lo ionico dall'attico per alcuni fenomeni ben identificabili. Qui ne accenniamo alcuni.\nSemplificazione del sistema dei numeri.\nLo ionico tende a non usare il numero duale in et\u00e0 classica, anche se lo conserva diffusamente in et\u00e0 omerica.\nCaratteri peculiari della declinazione nominale.\nLa prima declinazione in ionico non mostra, per le ragioni fonetiche sopra accennate, la distinzione fra alfa puro e impuro.\nIl dativo plurale dei nomi mostra diffusamente la terminazione in \u03c3\u03b9, anche nelle declinazioni tematiche in \u03b1 e \u03bf, denunciando la sua derivazione da un uso sincretico della desinenza del locativo indoeuropeo, anzich\u00e9 dello strumentale, come in attico. Perci\u00f2 troveremo \u03bb\u03cd\u03ba-\"\u03bf\u03b9\u03c3\u03b9 invece di \u03bb\u03cd\u03ba-\"\u03bf\u03b9\u03c2.\nNella terza declinazione, strettamente peculiare dello ionico \u00e8 il fatto che i temi in vocale dolce non mostrano le alterazioni e vocaliche tipiche del dialetto attico, per cui \u03c0\u03cc\u03bb\u03b9\u03c2, genitivo \u03c0\u03cc\u03bb\u03b9\u03bf\u03c2 invece di \u03c0\u03cc\u03bb\u03b5\u03c9\u03c2. Nel dialetto di Erodoto, tuttavia, \u00e8 stata osservata dagli studiosi una significativa alternanza. Nei nomi astratti, i temi in vocale dolce seguono tendenzialmente una declinazione atticizzante, cosa che non si verifica nei nomi concreti.\nCaratteri distintivi dei pronomi.\nIl pronome determinativo \u03b1\u1f50\u03c4\u03cc\u03c2 \u00e8 sostituito, nell'accusativo, dalla forma \u03bc\u03b9\u03bd. Il riflessivo \u00e8 sostituito da \u03c3\u03c6\u03b9\u03bd.\nIl pronome relativo, in ionico, appare quasi indistinguibile dall'articolo determinativo -pronome dimostrativo cataforico, dato che forma spesso i casi sul tema pronominale \"*to-\", cos\u00ec come l'articolo stesso.\nIl pronome indefinito e interrogativo ha la seguente forma: gen. e dat. sing. \u03c4\u03b5\u03c5 \u03c4\u03b5\u1ff3, gen. e dat. plur. \u03c4\u03b5\u03c9\u03bd \u03c4\u03b5\u03bf\u03b9\u03c3\u03b9 (il pronome indefinito non ha accento, \u00e8 enclitico, mentre l'interrogativo ha un accento proprio).\nAspetti peculiari della morfologia verbale.\nLe terze plurali del medio in -\u03bd\u03c4\u03b1\u03b9,-\u03bd\u03c4\u03bf (dalla desinenza dell'indoeuropeo *-nto) sono spesso sostituite negli ottativi di tutti i tempi, nei perfetti e nei piucchepperfetti medii indicativi, da -\u03b1\u03c4\u03b1\u03b9 -\u03b1\u03c4\u03bf, con vocalizzazione della sonante *n indoeuropea (cfr. in Omero \u03ba\u03b5\u03c7\u03b1\u03c1\u03bf\u03af\u03b1\u03c4\u03bf, \"gioirebbero\", ott. medio dell'aoristo forte raddoppiato dalla radice di \u03c7\u03b1\u03af\u03c1\u03c9).\nLa situazione dell'aumento nei tempi passati dei verbi all'indicativo.\nUna caratteristica della coniugazione del verbo greco \u00e8 l\"'aumento\", una \u03b5- che viene preposta alla radice verbale nell'indicativo dei tempi passati, imperfetto, aoristo, piuccheperfetto (aumento sillabico). Nei verbi che cominciano per vocale tale prefisso compare come allungamento della vocale iniziale (\"aumento temporale\"). Questo prefisso \u00e8 di uso sistematico nel dialetto attico.\nLo ionico ha una situazione diversa.\nNei tempi passati dell'indicativo (imperfetto, aoristo e piucchepperfetto), lo ionico antico alla base del dialetto omerico tende infatti a trattare in modo flessibile l'aumento, che spesso viene tralasciato. Questa situazione tipica di Omero influenza anche la stragrande maggioranza degli autori successivi che scrivono in ionico, data la canonicit\u00e0 del modello omerico.\nInoltre, nei verbi, lo ionico tende a moltiplicare l'uso del suffisso iterativo -\u03c3\u03ba-: es. \u03bb\u03ac\u03b2\u03b5\u03c3\u03ba\u03b5, III persona sing. aoristo indicativo di \u03bb\u03b1\u03bc\u03b2\u03ac\u03bd\u03c9 \"prendere\", che in attico ha \u1f14\u03bb\u03b1\u03b2\u03b5.\nClassi verbali.\nLo ionico si distingue anche per un trattamento a s\u00e9 delle classi verbali. Spesso, i verbi con infisso nasale nel presente, lo conservano anche in tempi diversi da presente e imperfetto. Cos\u00ec \u03bb\u03b1\u03bc\u03b2\u03ac\u03bd\u03c9 \"prendo\", aoristo passivo attico, \u1f10\u03bb\u03ae\u03c6\u03b8\u03b7\u03bd, \"fui preso\", senza nasale \u03bd, mentre in ionico si trova spesso \u1f10\u03bb\u03ac\u03bc\u03c6\u03b8\u03b7\u03bd.\nProgressiva limitazione della declinazione atematica.\nLo ionico tende a limitare i verbi atematici in \u03bc\u03b9, a vantaggio dei verbi tematici in \u03c9. Cos\u00ec, al posto di \u03b4\u03af\u03b4\u03c9\u03bc\u03b9, \"dare\", atematico, si trova spesso \u03b4\u03b9\u03b4\u03cc\u03c9.\nForme perifrastiche.\nNei tempi derivati dal perfetto, specialmente nella forma media e passiva, lo ionico tende lievemente a preferire forme perifrastiche formate da \u03b5\u1f30\u03bc\u03af, \"essere\" + il participio perfetto concordato al soggetto (ad es. \u03bb\u03b5\u03bb\u03c5\u03bc\u03ad\u03bd\u03bf\u03c2 \u03b5\u1f30\u03bc\u03af, \"sono libero\", al posto di \u03bb\u03ad\u03bb\u03c5\u03bc\u03b1\u03b9), anche quando ci\u00f2 non sia imposto da norme di eufonia, e in ci\u00f2 prefigura la situazione del greco moderno.\nLa cosiddetta metrica ionica.\nI versi greci come l'esametro, il trimetro giambico e le strofe come il distico elegiaco sono definiti, per convenzione e tradizione, metri ionici. La caratteristica dei metri ionici \u00e8 quella di poter sostituire una lunga con due brevi, e viceversa. I metri ionici, pertanto, non sono caratterizzati da isosillabismo. Essi costituiscono quasi certamente un'innovazione, rispetto ai metri eolici, che sono invece caratterizzati da isosillabismo e base (un gruppo di sillabe fisso, in genere due, talora una, nelle forme acefale), libera dal punto di vista delle quantit\u00e0 sillabiche. I metri eolici, che sono strutturalmente molto simili, dal punto di vista dei principi costitutivi, ai metri vedici e alla metrica dell'epica slava medievale, sono verosimilmente derivati da un modello indoeuropeo comune, caratterizzato da isosillabismo, attacco bi-quadrisillabico libero, clausola strettamente vincolata da norme metriche definite.\nL'innovazione propria dei metri ionici, l'equivalenza di una lunga con due brevi, \u00e8 uno sviluppo locale del greco, verosimilmente evolutosi in Asia Minore. Tale principio di equivalenza sillabica si estende, in et\u00e0 tarda, ai metri eolici."}
{"id": "786020", "revid": "1745361", "url": "https://it.wikipedia.org/wiki?curid=786020", "title": "Shangai (gioco)", "text": "Lo Shangai o Mikado \u00e8 un gioco da tavolo di incerta origine. Nonostante il nome richiami l'Oriente, l'origine pi\u00f9 probabile \u00e8 europea: il gioco fu importato nel 1936 negli Stati Uniti dall'Ungheria, dove era chiamato \"Marokko\", mentre gi\u00e0 nel XVI secolo, si faceva un gioco simile in Francia, chiamato \"Jonchets\".. Secondo un'altra ipotesi, la versione moderna del gioco ebbe invece origine in Cina negli anni settanta del XX secolo.\nSi gioca su un tavolo, utilizzando 41 bastoncini colorati della lunghezza di 17 cm circa. I bastoncini sono divisi tipicamente in cinque gruppi, associati ad una diversa colorazione e a un differente punteggio relativo. Il numero dei bastoncini associati a ciascun colore \u00e8 variabile da versione a versione.\nRegole del gioco.\nUn giocatore estratto a sorte, stringendo in mano i bastoncini, con le punte poggiate sul tavolo, li lascer\u00e0 cadere a ventaglio, da una posizione verticale. A questo punto dovr\u00e0 provare a sfilarne dal gruppo, ad uno ad uno, il maggior numero possibile, cercando di non muovere gli altri.\nIl primo bastoncino va raccolto a mani nude, mentre per i successivi ci si potr\u00e0 avvalere di quelli gi\u00e0 raccolti, come bacchetta.\nNon \u00e8 obbligatorio prendere un solo bastoncino per volta, ma se ne possono prendere massimo tre.\nOgni bastoncino preso fa guadagnare al giocatore il numero di punti ad esso corrispondente. \nSe un giocatore sbaglia, muovendo o facendo cadere i bastoncini vicini a quello scelto, il turno passer\u00e0 a un altro giocatore.\nIl gioco termina quando tutti gli Shanghai sono stati raccolti dal tavolo e vince chi ottiene, al termine della partita, pi\u00f9 punti sommando il valore dei bastoncini raccolti.\nPunteggi.\nVersione Mikado-Spiel (in figura):\nEsistono alcune versioni modificate, con bastoncini di plastica e/o totalmente colorati, per renderlo pi\u00f9 accessibile ai bambini, o con un numero differente di bastoncini.\nEsempi di valori e numero dei bastoncini : "}
{"id": "786026", "revid": "547992", "url": "https://it.wikipedia.org/wiki?curid=786026", "title": "Ramona Dell'Abate", "text": "Ha vissuto un periodo di grande popolarit\u00e0 durante tutti gli anni ottanta, conducendo diversi spettacoli televisivi andati in onda sia sulle reti Rai che sulle nascenti TV private. Nello stesso periodo si \u00e8 avviata anche verso la carriera d'attrice, sia cinematografica che teatrale, carriera che ha poi proseguito nei decenni successivi, abbandonando progressivamente il piccolo schermo in favore del teatro.\nBiografia.\nDopo un esordio come interprete di fotoromanzi negli anni settanta e in alcune trasmissioni in ambito locale su alcune emittenti piemontesi, ha debuttato a livello nazionale nel 1980 nel programma \"Signorina grandi curve\", cui sono seguiti, sempre su Rai 1, un'edizione di \"Domenica in\" (al fianco di Pippo Baudo) e lo show di prima serata \"Fantastico 3\", con Corrado, Raffaella Carr\u00e0 e Renato Zero.\nNel 1982 ha anche esordito al cinema nel film di Luciano Salce \"Vieni avanti cretino\", nel quale ha recitato al fianco di Lino Banfi, Franco Bracardi e Luciana Turina, e in \"Sturmtruppen 2 - Tutti al fronte\", di Salvatore Samperi.\nDopo un'ultima esperienza in Rai al fianco di Emilio Fede in \"Test\", \u00e8 passata alle reti Fininvest, dove ha condotto, nell'estate 1984, il \"Festivalbar\" al fianco di Claudio Cecchetto.\nNella stagione televisiva 1984/1985 ha presentato il quiz quotidiano di Retequattro \"M'ama non m'ama\" al fianco di Marco Predolin, mentre per l'estate 1986 le \u00e8 stata affidata la conduzione di \"Azzurro\" insieme a Vittorio Salvetti.\nIl 1986 \u00e8 stato l'anno del suo rientro in Rai, dove ha condotto insieme a Gigi Sabani \"Chi tiriamo in ballo?\".\nL'anno successivo ha presentato su Rai 2 il programma musicale \"Bella d'estate\", mentre nel 1988 \u00e8 stata la volta del gioco \"Mare contro mare\".\nIn seguito a queste esperienze, la sua carriera televisiva si \u00e8 diradata in favore di quella teatrale, venendo ingaggiata da Pietro Garinei per i suoi spettacoli.\n\u00c8 tornata alla conduzione nel 1990 con il \"Cantagiro\", e due anni dopo \u00e8 alla guida, insieme a Gerry Scotti, dello show \"La grande sfida\", in onda su Canale 5.\nAl 1994 risale la conduzione, nuovamente al fianco di Marco Predolin, del game show di Italia 7 \"Quanto mi ami?\", riproposizione di \"M'ama non m'ama\", e la partecipazione a Canzoni spericolate nella \"squadra blu\". Nel 1998 \u00e8 tornata in onda su Rai 2 con la rubrica pomeridiana \"Io amo gli animali\"..\nNegli anni duemila ha condotto alcune trasmissioni su Antenna Sicilia e Quarta Rete, emittenti rispettivamente siciliana e piemontese, apparendo solo saltuariamente come ospite in alcuni spettacoli delle reti nazionali."}
{"id": "786027", "revid": "1652635", "url": "https://it.wikipedia.org/wiki?curid=786027", "title": "Apple Venus Volume 1", "text": "Apple Venus Volume 1 (1999) \u00e8 l'undicesimo (o tredicesimo se vengono contati i due LP incisi dal gruppo con il nome di \"The Dukes of Stratosphear\") album degli XTC.\nIl disco.\nUndicesimo disco della band di Swindon, pubblicato il 17 febbraio 1999, raggiunge il 42\u00ba posto nelle classifiche inglesi.\nTracce.\nLato A\nLato B"}
{"id": "786032", "revid": "1543377", "url": "https://it.wikipedia.org/wiki?curid=786032", "title": "Francesco Maria Raimondo", "text": "Biografia.\n\u00c8 stato ordinario di Botanica presso la Facolt\u00e0 di Scienze Matematiche, Fisiche e Naturali dell'Universit\u00e0 degli Studi di Palermo e presidente della Societ\u00e0 Botanica Italiana e dell'OPTIMA (Organization for the Phyto-taxonomic Investigation in the Mediterranean Area). \u00c8 membro della Fondazione Pro-Erbario Mediterraneo, della Societ\u00e0 Italiana di Scienza della Vegetazione e della Societ\u00e0 Siciliana di Scienze Naturali di cui \u00e8 stato presidente fino al 2006.\nDal 1990 \u00e8 editore dei Quaderni di Botanica Ambientale e Applicata. Dal 1991 \u00e8 coeditore di riviste scientifiche nazionali ed internazionali, tra queste Bocconea e Flora Mediterranea.\nNel periodo 1990-1996 e dal 2003 per la seconda volta \u00e8 stato Direttore dell'Orto botanico di Palermo, carica ricoperta fino al 2015. Tral 1998 e il 2006 \u00e8 stato Preside della Facolt\u00e0 di Scienze Matematiche, Fisiche e Naturali dell'Universit\u00e0 degli Studi di Palermo.\nNel maggio del 2014 \u00e8 stato nominato Assessore al Verde Pubblico del Comune di Palermo carica ricoperta fino al 2016. Nel 2016 \u00e8 stato insignito della Medaglia d'oro OPTIMA/OPTIMO."}
{"id": "786040", "revid": "287204", "url": "https://it.wikipedia.org/wiki?curid=786040", "title": "Clandestina a bordo", "text": "Clandestina a bordo \u00e8 il quindicesimo romanzo della saga di Jack Aubrey e Stephen Maturin, eroi fittizi, anche se Aubrey \u00e8 ispirato alle imprese di Lord Cochrane. Da questi romanzi \u00e8 stato tratto il film Master and Commander - Sfida ai confini del mare, con Russel Crowe.\nIn effetti la sceneggiatura del film \u00e8 un sunto di episodi tratti dai vari romanzi della serie.\nTrama.\nLa \"Surprise\", ex fregata della Royal Navy e attualmente corsara noleggiata dalla stessa marina, \u00e8 salpata da Sydney con un Jack Aubrey decisamente preoccupato per due motivi: il suo fidato amico Stephen Maturin \u00e8 in coma per la puntura di un ornitorinco, e con lui si \u00e8 imbarcato il suo ex servitore, Padeen Colman, condannato alla deportazione per aver rubato della tintura di laudano scassinando una farmacia, con il concorso dello stesso Stephen.\nCome se non bastasse, c'\u00e8 un'altra persona a bordo, nascosta nella cala delle gomene: una affascinante deportata, Clarissa Harvill, portata a bordo dal guardiamarina Oakes. Questo aumenta l'apprensione di Jack riguardo ad un eventuale inseguimento e, quando in pieno Pacifico viene avvistato un cutter proveniente dall'Australia, i due vengono sposati in tutta fretta per evitare il ritorno della donna alla deportazione.\nMa il cutter porta nuovi ordini: su un'isola della Polinesia, regno indipendente, \u00e8 scoppiata una guerra civile con minacce alle baleniere inglesi e presenza di agenti francesi che vogliono legare agli interessi di Parigi l'isola. La \"Surprise\" deve intervenire. Arrivati sull'isola, soccorrono una baleniera, la \"Truelove\" e liberano l'equipaggio prigioniero. Nel frattempo Stephen \u00e8 entrato in confidenza con Clarissa, scoprendo preziose informazioni sulla talpa in seno al governo britannico che ha fatto fallire molte missioni, sostenuto Napoleone e danneggiato pesantemente la vita e la carriera sua e di Jack.\nL'intervento \u00e8 risolutivo ed il regno viene legato agli interessi britannici e la \"Truelove\" parte con un equipaggio comandato da Oakes e con a bordo Clarissa per l'Inghilterra. La corsara statunitense \"Franklin\" che appoggiava l'operazione riesce per\u00f2 a sfuggire all'agguato tesole da Jack e a dileguarsi."}
{"id": "786041", "revid": "1272592", "url": "https://it.wikipedia.org/wiki?curid=786041", "title": "Pianta grassa", "text": ""}
{"id": "786042", "revid": "228587", "url": "https://it.wikipedia.org/wiki?curid=786042", "title": "Matthew Stover", "text": "\u00c8 probabilmente meglio conosciuto per i suoi quattro romanzi ambientati nel mondo immaginario di \"Guerre stellari\", tra cui la versione scritta dell\"'episodio III\". Ha scritto diversi romanzi di tipo fantasy, tra cui \"Iron Dawn\" e \"Jericho Moon\". Ha scritto un ciclo di storie di tipo ibrido fantasy/fiction con protagonista un eroe di nome Caine: \"The Acts of Caine\".\nBiografia.\nStover ha iniziato scrivendo vari racconti di genere non-fantasy, mystery e crime fiction, spesso sotto pseudonimo, ambientandole a Chicago. Stover si \u00e8 laureato nel 1983 alla Drake University e si \u00e8 trasferito a Chicago. Pratica da molto tempo arti marziali ed \u00e8 uno studente del Degerberg Blend, un concetto Jeet Kune Do, un'arte marziale mista concepita mescolando e incorporando venticinque arti marziali differenti da diverse parti del mondo, intuita e sintetizzata dal celebre sifu Bruce Lee; questo ha influito molto sulle sue descrizioni dei combattimenti nei suoi libri ed \u00e8 spesso acclamato per come racconta i combattimenti nelle sue storie. Vive a Kenosha, Wisconsin, con l'artista e scrittrice Robyn Fielder.\nI romanzi da lui scritti ambientati nell'universo espanso sono molto pi\u00f9 violenti e moralmente grigi rispetto a molti altri lavori ambientati in Guerre stellari. I suoi romanzi originali, non ambientati nell'universo di George Lucas hanno ottenuto un seguito pi\u00f9 piccolo ma comunque consistente. Stover ha dichiarato di essersi ispirato a diverse opere di Roger Zelazny, Stephen R. Donaldson e Fritz Leiber mentre in \"Blade of Tyshalle\" dichiara di ispirarsi anche a Leo Tolstoy e Friedrich Nietzsche.\nNel 2010 si \u00e8 occupato dell'adattamento a romanzo del popolare videogioco \"God of War\" con Robert E. Vardeman."}
{"id": "786043", "revid": "767487", "url": "https://it.wikipedia.org/wiki?curid=786043", "title": "Sumerian Cry", "text": "Sumerian Cry \u00e8 l'album di debutto della band Death metal Tiamat uscito nel 1990."}
{"id": "786044", "revid": "126257", "url": "https://it.wikipedia.org/wiki?curid=786044", "title": "Parco di Villa Scheibler", "text": "Il parco di Villa Scheibler, precedentemente denominato parco Lessona, \u00e8 situato nel Municipio 8 di Milano, tra i quartieri di Quarto Oggiaro e Vialba, nell'area periferica nordoccidentale del capoluogo lombardo. A partire dal 1928 vi furono collocati i vivai comunali.\nStoria e restauri recenti.\nGi\u00e0 conosciuto come parco Lessona, dall'omonima via che lo costeggia, sorge dove un tempo c'era un casino di caccia di Ludovico il Moro, in un territorio ricco di boschi e di acque. Nel tempo, la propriet\u00e0 pervenne alla\nfamiglia nobile Scheibler, che nel XVIII secolo vi fece costru\u00ecre la villa come residenza di campagna. Nel 1927 l'area fu venduta al Comune di Milano che ne convert\u00ec i giardini in vivaio comunale per la grande disponibilit\u00e0 d'acqua.\nNel 1978-1979, di fronte alla spinta urbanizzazione del quartiere, il comune decide di aprire all'uso pubblico i giardini, attualmente in parte ancora in fase di restauro per recuperare anche la Villa Caimi a sud.\nIl parco \u00e8 compreso all'interno del progetto Urban, ed \u00e8 grazie ai finanziamenti relativi che si sono effettuati i primi impegnativi restauri e ne \u00e8 in corso la seconda fase. Tra gli interventi ultimati (2010) oltre quelli pertinenti la villa, da ricordare il recupero, al centro del parco, dell'arco di un tempietto colonnato che creava un gioco di prospettiva tra le due dimore; la costruzione di una nuova fontana a quattro vasche sul prato tra la villa e l'alberatura, un nuovo itinerario botanico e la realizzazione della \"piazza dei fiori\", ricca di arbusti e piante erbacee a fioriture stagionali differenziate.\nFlora e attrezzature.\nI viali, nel folto reticolo di percorsi nel parco, sono spesso caratterizzati da filari monospecie. Tra le essenze, ricordiamo il faggio piangente, l'olmo, il cedro della California o dell'incenso, la sequoia, l'acero di monte, l'ippocastano, il gelso bianco, la robinia e la sofora giapponese, la gleditsia e il ciliegio da fiore con il ciliegio degli uccelli o da frutto. Tra le attrezzature del parco, due aree per i giochi e tre spazi recintati per i cani."}
{"id": "786047", "revid": "1632387", "url": "https://it.wikipedia.org/wiki?curid=786047", "title": "The Astral Sleep", "text": "The Astral Sleep \u00e8 il secondo album della band death/gothic metal Tiamat uscito nel 1991."}
{"id": "786051", "revid": "1652635", "url": "https://it.wikipedia.org/wiki?curid=786051", "title": "Wasp Star (Apple Venus Volume 2)", "text": "Wasp Star (Apple Venus Volume 2), pubblicato nel 2000, \u00e8 il dodicesimo album degli XTC.\nIl disco.\nDodicesimo disco della band di Swindon, pubblicato il 22 maggio 2000, raggiunge il 108\u00ba posto nelle classifiche statunitensi (Billboard album chart), 2\u00b0 nella classifica CMJ degli album Adulti Alternativi e il 6\u00b0 nella classifica britannica degli album indipendenti.\nTracce.\nDisco 1 Lato A\nDisco 1 Lato B\nDisco 2 Lato A\nDisco 2 Lato B"}
{"id": "786067", "revid": "1543377", "url": "https://it.wikipedia.org/wiki?curid=786067", "title": "Val Bormida", "text": "La Val Bormida (\"Val Burnia in valbormidese)\" \u00e8 una valle alpino-appenninica, afferente al bacino idrografico del fiume Bormida, che si sviluppa a partire dalle Alpi liguri, inoltrandosi poi nell'Appennino ligure per un certo tratto dell'entroterra di Savona, proseguendo poi in Piemonte tra le colline dell'alto Monferrato e delle alte Langhe, fino a alla Pianura Padana dove la Bormida confluisce nel Tanaro (ad est di Alessandria).\nDescrizione.\nIl fiume Bormida in realt\u00e0 \u00e8 diviso in due diversi rami, la e la Bormida di Spigno (a sua volta divisa in quella di Mallare e in quella di Pallare) che confluiscono in due ampie aree geografiche conosciute come Valle della Bormida di Spigno e Valle della Bormida di Millesimo appunto. Quest\u2019utima si identifica per la maggior parte, dal punto di vista amministrativo, con il cuneese, mentre l'altra si estende per un ampio tratto nel territorio ligure di Savona, e poi in territorio piemontese nelle province di Asti e Alessandria. I due principali rami si uniscono nel comune di Bistagno (AL) e in seguito confluiscono nel fiume Tanaro, che a sua volta termina il suo corso nel Po.\nL'alta valle.\nAlta valle occidentale.\nLa Bormida di Millesimo nasce in provincia di Savona, dal Colle Scravaion. La vallata ospita i comuni di Bardineto, Calizzano, Murialdo, Millesimo. A Cengio, con la fine delle Alpi Liguri, termina il corso montano. La valle entra in Piemonte sugli aspri rilievi delle Langhe, assumendo l'aspetto di un suggestivo paesaggio boschivo. La valle da qui interessa un grande numero di centri tutti situati in provincia di Cuneo tra i quali Saliceto, Camerana, Monesiglio, Gorzegno, Torre Bormida e Cortemilia.\nAlta valle orientale.\nLa parte orientale \u00e8 solcata da due rami: la Bormida di Pallare e la Bormida di Mallare. La prima attraversa i comuni di Pallare e Carcare, la seconda quello di Mallare. I due rami confluiscono poco dopo Carcare (a San Giuseppe di Cairo precisamente), formando la Bormida di Spigno. Da qui la valle interessa molti comuni, tra i quali il centro pi\u00f9 importante dell\u2019intera alta valle, ovvero Cairo Montenotte. Si incontrano successivamente i centri di Rocchetta Cairo, Dego e Piana Crixia, centri tutti situati in provincia di Savona. \nLa bassa valle.\nIn seguito alla confluenza dei due tronconi il fiume cambia nome diventando semplicemente Bormida. Dopo aver bagnato Terzo il fiume arriva nella citt\u00e0 di Acqui Terme, il centro di maggior rilevanza della bassa valle. Prosegue poi bagnando Strevi, Rivalta Bormida e Cassine, dove terminano i rilievi del Monferrato e si apre la piena pianura incontrando i comuni di Castellazzo Bormida, Frugarolo. Il fiume lambisce la periferia sud di Alessandria sino a giungere nei pressi di Pavone dove sfocia da destra nel fiume Tanaro.\nStoria.\nIntroduzione.\nLa collocazione geografica ha fatto della Val Bormida la porta di transito fra l'entroterra piemontese-lombardo e il mare rendendo estremamente complesse le vicende storiche. Sviluppandosi cos\u00ec un modello culturale, ampiamente influenzato da apporti sostanzialmente estranei.\nPreistoria e antichit\u00e0.\nI primi abitanti riconoscibili della Val Bormida furono i Liguri, in particolare alcune trib\u00f9: gli Statielli, che avevano come centro principale Carystum, ovvero l'odierna Acqui Terme; e gli Epanteri che dal Roero, sembrerebbe si siano in parte trasferiti nella valle. Le tracce lasciate da questo popolo si ritrovano nel nome del fiume, derivante dalla parola pre-romana \"bormo\" (sorgente calda o che gorgoglia), legata agli d\u00e8i delle sorgenti Borm\u014d e Borm\u0101nus, divinit\u00e0 celtiche adorate anche dagli antichi Liguri. Durante la guerra punica gli Statielli, come le trib\u00f9 liguri di ponente decisero di allearsi con Annibale Barca e di essere ostili a Roma; molto probabilmente parteciparono alle leve di Galli e Liguri organizzate dal condottiero cartaginese e dal fratello Asdrubale quando scesero nella pianura padana. Allontanata la minaccia cartaginese, l'Urbe pot\u00e9 volgere lo sguardo verso le genti liguri. Nel 173 a.C. le legioni romane guidate dal console Marco Popilio Lenate, attaccarono il centro di Carystum. Gli Statielli non opposero resistenza, tuttavia, contravvenendo al diritto di guerra romano, il console ridusse in schiavit\u00f9 gli Statielli e cominci\u00f2 a organizzare la vendita di schiavi provenienti da questa popolazione. Un anno dopo, per intervento del Senato di Roma venne posto termine a questo duro trattamento e gli Statielli, riacquistata la libert\u00e0, furono via via romanizzati. Venne fondata la citt\u00e0 di Aquae Statiellae a cui, nell'89 a.C. venne estesa la Lex Pompeia con la concessione dello Ius Latii.\nIl territorio conquistato venne inquadrato nella Regio IX Liguria e sottoposto alla giurisdizione del municipio di Alba Pompeia, iscritto alla trib\u00f9 Camilia. \u00c8 probabile che le zone dell'alta valle, attigue alla Valle del Tanaro, fossero invece sottoposte al dominio del municipio di Albingaunum (Albenga) iscritto alla trib\u00f9 Publilia.\nNel 109 a.C. fu fatta costruire la via Aemilia Scauri dal console Emilio Scauro, che univa il centro di Aquae Statiellae a Vada Sabatia (Vado ligure) passando per i mansi di Ferraria (Ferrania), Canalicum (Cairo Montenotte), e Crixia (Piana Crixia).\nTarda antichit\u00e0 e Medioevo.\nA seguito della caduta dell'Impero romano d'Occidente, e la successiva riconquista da parte dell'Impero d'Oriente, i crinali appeninici costituirono il limes della bizantina \"Provincia Maritima Italorum\" (la riviera ligure), arginando l'invasione longobarda dal 568 al 643: quando quest'ultima cadde nelle mani del re Rotari che la saccheggi\u00f2 da Ventimiglia a Luni.\nDopo la conquista del regno longobardo da parte di Carlo Magno, entr\u00f2 a far parte del Regno d'Italia. La zona fu teatro delle incursioni saracene che nel 889 misero a ferro e fuoco Acqui.\nL'invasione costrinse Berengario II di Ivrea, re d'Italia, a riorganizzare amministrativamente la Liguria (intesa come Italia nord-occidentale) suddividendola in marche. I frutti non tardarono a venire: nel 967 le truppe di Guglielmo di Provenza espugnarono il covo saraceno di Frassineto e in tal modo posero fine alla minaccia dell'Islam sulla Liguria e sulla Provenza.\nSuperata la minaccia saracena, Berengario II ruppe definitivamente quell'assetto unitario che ricalcava ancora la struttura della bizantina Maritima Italorum, dividendo il territorio in tre marche: l'Obertenga, l'Aleramica e l'Arduinica. Nella Marca Aleramica vennero compresi i territori di Savona, Acqui e Monferrato. La valle rientrando in quest ultima fu governata dalla dinastia degli Aleramici, che successivamente si divider\u00e1 in diverse linee. In questo periodo incominciano a emergere finalmente le prime tracce documentarie dei centri abitati: Dego, Prunetto, Saliceto, Cortemilia.\nLa storia della val Bormida trova significative testimonianze a partire dal Medioevo. Questo periodo ha lasciato sul territorio diverse tracce architettoniche di prestigio, di cui alcune ci sono giunte intatte e altre no, come nel caso di molti castelli ad Altare, Bardineto, Cairo, Cortemilia, Cosseria, Dego, Millesimo, Monesiglio, Prunetto, Roccavignale, e Saliceto.\nNel 967 su una porzione del comitato di Acqui donata ad Aleramo del Monferrato dall'imperatore Ottone I fu costituito il Marchesato del Monferrato.\nNel 1306, la dinastia aleramica si estinse e il marchesato pass\u00f2 a un ramo cadetto della famiglia imperiale bizantina, i Paleologi (eredi degli Aleramici in linea femminile).\nEt\u00e0 moderna.\nNel 1533 anche la casa Paleologa si estinse e tutto il Monferrato venne eredidato dai Gonzaga, duchi di Mantova.\nTra il '500 e il '600 l'importanza strategica della valle aument\u00f2, in quanto metteva in comunicazione la Repubblica di Genova (alleata della Spagna) e il Ducato di Milano, posto direttamente sotto controllo di Madrid. Su questo nodo viario infatti lo stato iberico progett\u00f2 una via sicura per le sue truppe: partendo dalla Marina di Finale, per le Valli della Bormida di Spigno attraverso il ducato di Milano e la Valtellina, e infine passando per la Germania, esse avrebbero potuto raggiungere e domare le Fiandre ribelli.\nTra il 1628 e il 1631 fu il terreno di scontri tra la Francia, i Savoia, la Spagna, Genova e l'impero durante la Guerra di successione di Mantova e del Monferrato, conflitto legato alla pi\u00f9 grande Guerra dei Trent'anni.\nDopo la guerra di successione spagnola nel 1707, la maggior parte della valle, come tutto il Monferrato, venne a far par della monarchia sabauda, da poco diventata Regno di Sardegna.\nNel 1738 con il trattato di Vienna anche la parte restante venne acquisita dai Savoia, seguendone le sorti storiche fino alla dominazione napoleonica di fine Settecento. Da questo momento in poi il territorio costitu\u00ec per lo stato sardo un'importante zona di confine con la Repubblica di Genova.\nAltri fatti d'arme risalgono al periodo 1742-1748 quando fu luogo di transito degli eserciti francese e spagnolo in guerra contro il Piemonte nell'ambito della Guerra di successione austriaca.\nL'et\u00e0 contemporanea.\nNella primavera del 1794 l'Armata d'Italia, gi\u00e0 da due anni in guerra con il Regno di Sardegna di Vittorio Amedeo III, era in una situazione critica, con le truppe bloccate tra l'esercito piemontese a nord e le imbarcazioni militari inglesi a sud, che bloccavano il commercio marittimo della Repubblica di Genova.\nNel 1796 gli austro-piemontesi affidarono il comando al generale Beaulieu, mentre sull'altro schieramento assunse la guida delle operazioni un giovane ufficiale destinato a una folgorante carriera: Napoleone Bonaparte.\nLo stesso giorno in cui divent\u00f2 comandante dell'armata d'Italia, il 27 marzo 1796, Napoleone convoc\u00f2 il suo quartier generale, per mezzo del capo di stato maggiore.\nIndividuata in Carcare l'anello debole della giuntura tra esercito austriaco e piemontese, Napoleone mir\u00f2 a conquistare questa posizione per poi attaccare l'ormai isolato Colli, lasciando altre unit\u00e0 a fronteggiare l'austriaco Argenteau a Dego. Avanzare verso la Bocchetta di Altare parve essere la soluzione migliore, perch\u00e9 permetteva ai francesi di avvicinarsi rapidamente a Carcare con tanto di artiglieria, senza dare tempo all'avversario di prepararsi per la difesa.\nL'11 aprile il fronte si mise in movimento. Un attacco austriaco sorprese il battaglione Rampon sul Montenotte e lo costrinse a ripiegare a Monte Negino. Qui i francesi, consci del pericolo di sfondamento delle linee e della minaccia su Savona, si imposero una resistenza a oltranza. L'eroismo di Rampon e di Fornesy permise a Bonaparte la manovra d'attacco: il 12 aprile le divisioni francesi investirono le truppe austriache. Gli uomini di Massena e Laharpe sfondarono sul Montenotte, quelli di Augereau presero Carcare e si spinsero verso Millesimo. L'indomani, i croati del generale Provera e i granatieri del colonnello Filippo del Carretto si ritrovarono asserragliati tra i ruderi del castello di Cosseria. Investiti da forze nettamente superiori, caduto Filippo del Carretto, i difensori capitolarono con l'onore delle armi il giorno 14. Lo stesso giorno, attaccati dalle forze del generale Rusca, i piemontesi abbandonarono la difesa di San Giovanni di Murialdo, aprendo ai francesi le porte del loro Stato. Il 15 aprile si concluse la prima grande battaglia della campagna napoleonica. L'armistizio venne firmato a Cherasco dai plenipotenziari piemontesi il 28 aprile, e i Savoia uscirono dal conflitto.\nCon l'annessione all'Impero francese il territorio fu inquadrato nel Dipartimento di Montenotte, che comprese le terre del Savonese, dell'Acquese, parte di quelle del Monregalese e la zona di Oneglia. Venne divisa in Circondari che, a loro volta, si suddivisero in Cantoni. Capoluogo del Dipartimento fu Savona: le terre valbormidesi fecero capo a essa e ai Circondari di Ceva e di Acqui.\nParigi mand\u00f2 un funzionario lungimirante e capace per amministrare il territorio: il prefetto Chabrol de Volvic. Egli fece condurre una ponderosa indagine sullo stato del Dipartimento: la Statistique des Provinces de Savone, d'Oneille, d 'Acqui et de partie de la Province de Mondovi, che resta tuttora un modello insuperato di analisi storico-amministrativa.\nIndividuate le esigenze primarie del territorio, il prefetto pass\u00f2 all'azione. Sua prima cura fu quella di assicurare al porto di Savona un adeguato sistema viario: le comunicazioni transappenniniche vennero realizzate con la strada che da Savona per Lavagnola e Montemoro raggiungeva Cadibona, da dove scendeva nella piana di Carcare, biforcandosi verso Acqui e Alessandria, da un lato, e sostituendo, dall'altro, l'antica e malagevole mulattiera per Ceva verso Torino. Anche Finale venne collegata a Calizzano con una nuova strada. Il nuovo assetto viabilistico rivoluzion\u00f2 le prospettive di sviluppo di quasi tutti i paesi dell'entroterra. Persero d'importanza i valichi del San Giacomo, a detrimento di Mallare, e del Melogno, che port\u00f2 all'emarginazione di Bormida e Pallare; l'itinerario Castelnuovo di Ceva-Finale spar\u00ec quasi del tutto, sacrificando Murialdo e Osiglia. Al contrario, ricevettero nuovo impulso i centri di Carcare, Cairo e Millesimo. La rete viaria dello Chabrol rispondeva per\u00f2 perfettamente alle esigenze dei tempi, alla situazione economica e alla geografia della valle, tanto da giungere pressoch\u00e9 immutata fino ai giorni nostri.\nOggi.\nIn val Bormida sono sorte nel secondo dopoguerra numerose industrie, concentrate in particolare al confine tra le regioni Liguria e Piemonte, che, in massima parte negli ultimi anni, hanno lasciato posto a un tessuto produttivo fondato prevalentemente sulla piccola industria e sull'artigianato.\nL'insediamento a Cengio dell'ACNA, ora dismesso, ha determinato l'inserimento della Valle fra i siti di interesse nazionale a elevato rischio ambientale.\nCultura.\nDialetti.\nI dialetti della Val Bormida si presentano molto eterogenei, soprattutto rapportando quelli dell'alta valle con quelli della bassa.\nLe ragioni di ci\u00f2 sono da trovare nella secolare frammentazione politica, e nella natura del territorio, storicamente luogo di incontro tra cultura ligustica e pedemontana.\nIl dialetto acquese \u00e8 tipicamente alto Monferrino, di tipo piemontese orientale, affine all'alessandrino, anche se con influenze liguri.\nL'alta valle invece risente molto di entrambe le influenze: ligure grazie alla grande influenza da sempre esercitata dal capoluogo di regione Genova e da quello di provincia Savona, ma anche piemontese, sia a causa della notevole vicinanza con i confinanti cuneese e alessandrino, sia in virt\u00f9 dei lunghi legami storici che questa ha intrattenuto con il Monferrato.\nPertanto le parlate della val Bormida savonese sono considerati dialetti di transizione tra i sistemi piemontese e ligure.\nEcco di seguito un confronto tra i dialetti alto-valligiani (Cairo Montenotte) e basso valligiani (Acqui Terme), comparati con il dialetto alessandrino e genovese.\nParabola del figlio prodigo.\nBrano in Italiano: \"Un uomo aveva due figli. Il pi\u00f9 giovane disse al padre: Padre, dammi la parte del patrimonio che mi spetta. E il padre divise tra loro le sostanze. Dopo non molti giorni, il figlio pi\u00f9 giovane, raccolte le sue cose, part\u00ec per un paese lontano e l\u00e0 sperper\u00f2 le sue sostanze vivendo da dissoluto.\"\nDialetto di Cairo Montenotte: \"In \u00f2m r'\u00e4va doi fieuj. U ciu zono r'ha dicc a s\u00f2 p\u00e4re: \u201cPop\u00e0, d\u00e8me ra part ed beni ch\"o'm toca!\u201d. E chi\u00e8l r'ha facc tra chej ra p\u00e4rt du s\u00f2 patrimoni. Da l\u00ec a c\u00e4rch d\u00ec, bot\u00e4 tucc ins\u00e8m \u00ebs fieu ciu pcit, o's n'\u00e8 ind\u00e4 int in pa\u00ecs lont\u00e0in, e l\u00ec r'ha xgheir\u00e4 tucc 'r f\u00e4cc s\u00f2 in desbaoxi\".\nDialetto di Acqui Terme: \"In pari l\u2019eiva doi fieuj. \u00cbr p\u00ec zovo l'ha dicc a s\u00f2 pari: \"Pari, dem ra part ch'o m'aparten d\u00ebr fait m\u00e8!\" E 'r pari sciulinda ai ti l'ha spart\u00ec col p\u00f2ch ch'l'av\u00eca e o j'ha dacc lo ch'j'avniva. Da l\u00ec a cuich d\u00ec 'st fieu 'n pu zov\u00f2t l'ha migi\u00e4 tit col ch'l'ha pussii, l'ha f\u00e9i fag\u00f2t e o's n'\u00e9 tir\u00e9 via d'an c\u00e0 e o 's n'and\u00e4 ant in pais strang\u00e9. L\u00e0 ch's'\u00e9 stacc, o la squarsava da sgnor e, vist novist, ant p\u00f2ch temp l'\u00e8 bal\u00e0 tit, e l'\u00e8 rest\u00e4 biot e patani che o 'n eiva manch p\u00ec 'n s\u00f2ld da pass\u00e9 l'eva.\"\nAlessandrino: \"In \u00f2m l'\u00e9iva d\u00f3i fieuj. \u00cbr pu giovo 'd 'sti fieuj l'ha dicc a s\u00f2 pari: \u201cPap\u00e0, dam ra part ed beni ch'o 'm tuca!\u201d. E lu o j'ha spart\u00ec e o j'ha dacc ra s\u00f2 part. E da l\u00e9i a pochi d\u00ec, \u00ebr fieu pu giuvu l'ha facc su tucc e l'\u00e8 andacc ant in pais lunt\u00e0n, e l\u00e0 l'ha sgar\u00e0 t\u00fct \u00ebr facc s\u00f2 a f\u00e8 der sbauci.\"\nGenovese: \"\u00cfn ommu u l'av\u00e9iva du\u00ec figi\u00f6; u ci\u00fc picc\u00ecn u d\u00eexe \u00f3u pu\u00e6: \"D\u00e6me a m\u00e8 parte de b\u00e9n ch'a me tucca!\", e u pu\u00e6 u ghe spart\u00ec u f\u00e6tu s\u00f6. U figi\u00f6, quande u l'a f\u00e6tu i f\u00e8ri, de l\u00ec a pochi giurni u se ne scappa, e u se n'andi\u00e0 'n t'\u00efn p\u00e0ise lunt\u00e0n, dunde, a f\u00f3rsa de desba\u00fcsci, u s'asg\u00e6ri\u00e0 t\u00fcttu u s\u00f6 av\u00ea.\"\nRuolo nella nascita dei dialetti galloitalici nell'Italia meridionale.\nLa val Bormida ebbe un ruolo determinante nella formazione in epoca medievale dei cosiddetti dialetti gallo-italici di Basilicata e dei dialetti gallo-italici della Sicilia.\nL'origine di queste parlate risale al medioevo, e si spiega con l'arrivo di coloni e soldati provenienti dalla valle e dal resto del nord Italia, durante il periodo normanno.\nNel 1087 il gran conte normanno Ruggero I di Sicilia sposo l'aleramica Adelaide del Vasto, suggellando cos\u00ec un'alleanza tra aleramici e normanni.[1]\nGli Altavilla favorirono un processo di \"latinizzazione\" della Sicilia, incoraggiando una politica d'immigrazione di genti \"lombarde\" (Italiani del nord), con la concessione di terre e privilegi.\nL'obiettivo dei sovrani normanni era infatti quello di rafforzare il \"ceppo cattolico-latino\" che in Sicilia a quel tempo era una minoranza rispetto ai pi\u00f9 numerosi greci e arabo-saraceni.[19]\nA partire dalla fine dell'XI secolo cos\u00ec, la Sicilia centrale e orientale furono ripopolate con coloni e soldati provenienti dalla Marca Aleramica, dominata dalla famiglia di Adelaide, area comprendente tutto il marchesato del Monferrato e quindi anche la Val Bormida.\nLa migrazione di valbormidesi e altre genti \"lombarde\" in sicilia sarebbe poi continuata fino a tutto il XIII secolo.[20] Si ritiene che la consistenza numerica di questi immigrati nel corso di qualche secolo fu di circa 200.000 individui, una cifra piuttosto rilevante.\nIl fenomeno riguard\u00f2 anche alcune zone della Basilicata, le tracce si trovano ancora oggi in due aree importanti della regione: un nucleo presente sulle alture che sovrastano il golfo di Policastro; un altro collocato sullo spartiacque ionico-tirrenico lungo la direttrice Napoli-Salerno-Taranto."}
{"id": "786068", "revid": "124886486", "url": "https://it.wikipedia.org/wiki?curid=786068", "title": "Naxxar", "text": "Naxxar\n (forma estesa in maltese In-Naxxar; in italiano, desueto, \"Nasciaro\", \"Naxaro\" o \"Casal Naxaro\"; pronuncia \"N\u00e0sciar\") \u00e8 un comune di Malta situato al centro-nord dell'isola, con una popolazione di 13.443 abitanti al 2014.\nLa Chiesa parrocchiale di Naxxar \u00e8 dedicata a Nostra Signora delle Vittorie e la festa del villaggio si celebra l'8 settembre.\nA Naxxar si trovava il sito della Fiera Internazionale Maltese (\"The Trade Fair Grounds\" o \"Trade Fairs and Exhibition Centre\"), ricavato nei giardini di Palazzo Parisio, dove si tiene lo spoglio centralizzato delle schede elettorali dopo ogni elezione a Malta.\nLa localit\u00e0 di Naxxar si estende su una superficie di 11 chilometri quadrati e comprende il centro di Naxxar, la zona di Sg\u0127ajar, Santa Maria tax-Xag\u0127ra, San Pawl tat-Tar\u0121a, Birguma, Mag\u0127tab, Salina, Ba\u0127ar i\u010b-\u010aag\u0127aq e parte di Madliena.\nNaxxar \u00e8 famosa per le sue \"carrovie\" (\"cart ruts\") intagliate nella pietra, che arrivano fino alla Grande Faglia.\nNaxxar \u00e8 gemellata con Mornago, un paesino nella provincia di Varese.\nStoria.\nNon \u00e8 chiaro quando Naxxar abbia iniziato a diventare un villaggio, ma l'abitazione umana nella zona risale all'era preistorica. Ci\u00f2 \u00e8 testimoniato da resti megalitici a Tal-Qadi e a Qaliet Marku. Le \"carrovie\" che iniziano a Salina fino a Targa e vicino a Ghadira tal-Wej sono state probabilmente intagliate per la prima volta nello stesso periodo.\nSecondo la leggenda, il popolo di Naxxar fu tra i primi ad aiutare San Paolo durante il suo naufragio a Malta. Per questo motivo molti connettono il nome Naxxar con \"Nassar\" (\"Nasra\") che significa \"conversione\". \nSecondo altri la parola Naxxar significa \"colui che sega, separa o taglia \" in quanto Naxxar era sede tradizionale delle industrie degli scalpellini.\nLa parrocchia di Naxxar fu in ogni caso la prima dopo la cattedrale di Mdina e quella di Victoria. Il motto del villaggio \u00e8 \" Prior Credidi \", il primo a credere.\nLa chiesa parrocchiale.\nLa chiesa parrocchiale di Naxxar \u00e8 stata una delle dieci parrocchie trovate esistenti dal vescovo De Mello nel 1436 e i villaggi di Mosta e G\u0127arg\u0127ur erano soggetti ad essa. De Mello l'ha elencata come una delle dieci parrocchie di Malta ed \u00e8 stata la prima parrocchia dedicata a Nostra Signora dopo quella della vecchia cattedrale di Mdina. Nel 1575 la parrocchia di Naxxar aveva sotto controllo un totale di 36 chiese - 14 a Naxxar, 5 a G\u0127arg\u0127ur, 12 a Mosta e 5 nei dintorni di questi villaggi. La chiesa attuale fu costruita tra il 1616 e il 1630, quando a Naxxar c'erano 1200 abitanti e si sentiva che fosse necessaria una chiesa pi\u00f9 grande. Il disegno \u00e8 stato realizzato da Tumas Dingli, uno dei migliori architetti del tempo. Il parroco era Padre Gakbu Pace. Il coro e la zona intorno a esso sono stati ridisegnati nel 1691 dietro progetto di Lorenzo Gaf\u00e0, lo stesso architetto che aveva progettato la cattedrale di Mdina. La chiesa parrocchiale fu consacrata dal vescovo Alpheran de Bussan solo l'11 dicembre 1732.\nLa chiesa ha due transetti e una navata ed \u00e8 lunga 130 piedi (40 m). La larghezza del transetto \u00e8 di 94 piedi (29 m) e la navata di 30 piedi (9.1 m). La grande campana \u00e8 stata fusa da Toni Tanti nel 1840 ed \u00e8 costata 225 sterline. La facciata della chiesa ha due orologi, uno che mostra l'ora esatta effettivo mentre l'altro \u00e8 solo dipinto e fisso alle 11:45.\nIl dipinto principale raffigurante la \"Nascita di Nostra Signora\", \u00e8 opera attribuita alla scuola di Mattia Preti (1613-1699), mentre sul lato vi sono due dipinti di Stefano Erardi (1630-1716) raffiguranti rispettivamente la \"Fuga in Egitto\" e l'\"Adorazione del Magi\". Altri dipinti raffigurano la \"Madonna e il Bambino\", \"San Gaetano\", \"San Luigi Gonzaga\", il \"Salvatore\" e la \"Madonna Addolorata\", sono opera del pittore maltese Frangisku Zahra (1680-1765). Nella sagrestia \u00e8 custodito l'antico quadro della \"Madonna del Rosario\", dipinta su legno da Gio Maria Abela nel 1595.\nLa porta principale, in bronzo, \u00e8 datata 1913 ed \u00e8 opera di Pio Cellini. La porta \u00e8 composta da quattro pannelli principali che raffigurano lo stemma di Nostra Signora, patrona di Naxxar; lo stemma del villaggio; lo stemma di Papa San Pio X e lo stemma della famiglia Zammit, benefattori di questa porta. Nel 1952 la porta fu smantellata e rinnovata e pulita dal fabbro Mastru Lucens Agius. Le spese coinvolte sono state pagate dalla stessa famiglia Zammit.\nLa statua della Vitorja, che si festeggia l'8 settembre, \u00e8 stata importata da Roma mentre le statue della Processione del Venerd\u00ec Santo sono opera di un artigiano maltese. Naxxar \u00e8 stato uno dei primi villaggi che avevano le statue della Passione di Nostro Signore e infatti si crede che la processione iniziava a essere tenuta proprio dopo il 1750. Il 9 novembre 1787, il corpo del martire San Vittorio fu portato dal cimitero di San Calepodio di Roma e si trova nell'altare del coro. Alcune delle sculture e delle facciate sono state realizzate da Angelo Quatromanni.\nLa chiesa ha due cori, il famoso coro \"Jubilate Deo\" e il coro gemello dei bambini \"Pueri Cantores Jubilate Deo\".\nZone di Nasciaro.\nSport.\nLa citt\u00e0 ha una squadra calcistica il Naxxar Lions Football Club, che milita attualmente nella First Division (Malta), la seconda serie del campionato maltese di calcio."}
{"id": "786075", "revid": "1305772", "url": "https://it.wikipedia.org/wiki?curid=786075", "title": "Provincia Centrale (Zambia)", "text": "La provincia Centrale (ufficialmente Central Province in inglese) \u00e8 una provincia dello Zambia.\nDistretti.\nLa provincia \u00e8 suddivisa nei seguenti distretti:"}
{"id": "786076", "revid": "88740", "url": "https://it.wikipedia.org/wiki?curid=786076", "title": "Provincia di Copperbelt", "text": " \nLa provincia di Copperbelt (ufficialmente Copperbelt Province in inglese) \u00e8 una provincia dello Zambia. Insieme all'Alto Katanga zairese costituisce quella che internazionalmente \u00e8 nota come la \"regione mineraria del Copperbelt\".\nDistretti.\nLa provincia \u00e8 suddivisa nei seguenti distretti:"}
{"id": "786077", "revid": "256896", "url": "https://it.wikipedia.org/wiki?curid=786077", "title": "Provincia Orientale (Zambia)", "text": "La provincia Orientale (Eastern Province in inglese) \u00e8 una provincia dello Zambia. Ha capitale Chipata. Nel territorio della provincia \u00e8 compreso il South Luangwa National Park.\nDistretti.\nLa provincia Orientale \u00e8 suddivisa in sette distretti:"}
{"id": "786078", "revid": "648716", "url": "https://it.wikipedia.org/wiki?curid=786078", "title": "Lords of Knowledge", "text": "Lords of Knowledge \u00e8 un gioco di ruolo da tavolo italiano scritto da \"Mauro Spalletti\" liberamente scaricabile da Internet.\nNato nel 1996 ed in rete dal 1997, \u00e8 uno dei primi giochi di ruolo amatoriali in italiano apparsi in rete, ed il pi\u00f9 longevo.\nAmbientazione.\nIl gioco \u00e8 ambientato in un mondo dove fantasy e tecnologia si fondono in un ibrido che lascia ai giocatori e soprattutto al master la possibilit\u00e0 di ricreare un'ampia gamma di situazioni, dalla ricerca di un antico monile magico al combattimento a bordo di giganti meccanici.\nIn un contesto medioevale viene rinvenuta una cittadella inumata dal tempo contenente tutto il sapere di un'antica civilt\u00e0. L'evento viene battezzato \"La Rivelazione di Dolgas\", e da quel momento la storia cambia il suo corso. L'Imperatore istituisce la \"Corporazione delle Scienze\", un organo con lo scopo di analizzare gli archivi della cittadella. In breve tempo, forti delle conoscenze acquisite, i vertici della Corporazione impongono con la forza il loro volere all'Imperatore, che di fatto diventa un loro fantoccio.\nI \"Custodi dei Rituali\", che rappresentano il principale organismo religioso del mondo conosciuto, decidono di intervenire per arginare il potere della Corporazione. Penetrano nella cittadella e trafugano gran parte degli archivi. Quindi, per evitare che i divari tecnologici possano causare lo sfruttamento delle nazioni meno progredite, diffondono copie degli archivi in tutte le nazioni.\nIn breve il dominio della Corporazione crolla, e l'Imperatore viene liberato. Ma le azioni dei Custodi non hanno le conseguenze sperate: invece di entrare in un periodo di pace e di uguaglianza, chiunque disponga di una copia degli archivi della cittadella si impegna in una corsa agli armamenti sempre pi\u00f9 devastanti per imporsi sul vicino, gettando il mondo sull'orlo del caos.\nMagia.\nFino alla Rivelazione di Dolgas le uniche forme di magia conosciute erano le \"Invocazioni\" praticate dagli \"Sciamani\" e i \"Rituali Naga\" dei \"Custodi dei Rituali\", questi ultimi appartenenti alla classe religiosa.\nLo studio dei reperti rinvenuti sotto Dolgas riportano in vita la \"Psicoscienza\", ossia lo studio delle interazioni tra mente e materia. In pratica una disciplina che permette lo sviluppo delle facolt\u00e0 paranormali, mal vista sia dagli Sciamani che dai Custodi.\nSistema di gioco.\nLe meccaniche di gioco intendono essere allo stesso tempo semplici e realistiche, anche se l'applicazione delle regole opzionali pu\u00f2 appesantire il sistema.\nA partire dalla seconda edizione, al posto delle consuete classi, \u00e8 usato il concetto di archetipi, che forniscono un'impostazione iniziale del personaggio senza per\u00f2 vincolarlo nella sua evoluzione.\nIl regolamento della terza edizione \u00e8 una semplificazione dei precedenti. Molti valori tabellari sono stati rimossi o semplificati, e mentre nelle precedenti edizioni si usava un dado percentuale per effettuare i test, nella terza tutti i valori sono stati adattati al dado da 20 facce.\nLa risoluzione delle azioni avviene sommando il risultato di un dado da 20 facce al valore della caratteristica e dell'abilit\u00e0 utilizzate. Il risultato ottenuto deve superare un valore di difficolt\u00e0 dipendente dal tipo di azione intrapresa o, se si tratta di un testa a testa, il risultato ottenuto dall'opponente.\nStoria editoriale.\nLa prima edizione del gioco viene distribuita via web da febbraio 1997 sulla rubrica \"Il Vaso di Pandora\" del \"Labirinto Maledetto\", l'allora sito ufficiale del Club TreEmme, dove viene erroneamente chiamato \"Lords of Creation\". Dopo circa un mese viene inaugurato il primo sito web dedicato al gioco. Il materiale era disponibile sotto forma di pacchetti zip contenenti documenti scritti in Windows Write.\nLa seconda edizione \u00e8 stata presentata in anteprima alla ModCon del 2000. In questa edizione sparisce il concetto di classe a favore dell&amp;apos;\"archetipo\". L'ambientazione viene approfondita e collocata cronologicamente pi\u00f9 vicino alla \"Rivelazione di Dolgas\", riducendo di conseguenza il livello tecnologico. La diffusione delle armi da fuoco \u00e8 quasi assente per ragioni etiche e politiche.\nLa terza edizione \u00e8 stata annunciata ufficialmente il 26 marzo 2013 dopo un lungo periodo di revisione. Introduce un regolamento completamente rinnovato ed esteso. Il manuale, disponibile in PDF, contiene le illustrazioni concesse a titolo gratuito da alcuni artisti attivi su DeviantArt e \"CGHub\". Questa edizione, realizzata con OpenOffice e GIMP, \u00e8 distribuita sotto licenza Creative Commons \"Attribuzione - Non commerciale - Condividi allo stesso modo\" (CC BY-NC-SA) 3.0."}
{"id": "786080", "revid": "287204", "url": "https://it.wikipedia.org/wiki?curid=786080", "title": "Michail Fedotovi\u010d Kamenskij", "text": "particolarmente impegnato nei conflitti dell'era cateriniana. Fu il padre del generale Nikolaj Michajlovi\u010d Kamenskij.\nBiografia.\nI primi anni.\nDiscendente da una famiglia nobile ma impoverita di Kamensky, Michail entr\u00f2 nell'esercito russo nel 1751 quando ottenne il grado di caporale e quello di tenente nel 1756. L'anno successivo venne assegnato al corpo di artiglieria e nel 1758 venne promosso capitano.\nNel 1757-1759 prest\u00f2 servizio per due anni come volontario nell'esercito francese e ritorn\u00f2 quindi a Mosca dove, sino al 1761, venne incluso nell'artiglieria della capitale. Nel febbraio 1762 venne inviato in servizio attivo come quartiermastro del generale Rumyantsev, col quale prese parte ad alcune battaglie della guerra dei sette anni.\nDopo la fine del conflitto, comand\u00f2 il 1\u00ba reggimento di fanteria di Mosca sotto il comando del generale Panin. Nell'agosto 1765 venne inviato in Prussia, nell'accampamento nei pressi di Breslavl, come agente militare, per familiarizzare con il sistema di addestramento delle truppe prussiane. L\u00ec fu notato personalmente da Federico II.\nLa carriera militare sotto Caterina II.\nNel 1767 ricevette il grado generale di brigata, a soli ventotto anni. Quando scoppi\u00f2 la guerra russo-turca, Kamensky, con il grado di maggior generale, comand\u00f2 la 4\u00aa brigata nella I armata del principe Golitsyn. Nel 1769 prese parte all'occupazione di Khotin, ed il 24 agosto venne insignito dell'Ordine di Sant'Anna. Nel 1770 comand\u00f2 la 1\u00aa brigata della II armata russa del generale Panin, prendendo parte all'assedio della fortezza di Bendery e contribu\u00ec alla resa di Ackerman. Il 1\u00ba novembre venne conferito l'Ordine di San Giorgio di III classe. Nel 1771 chiese un anno di congedo e non prese parte pertanto ad altre operazioni militari, riprendendo invece nel 1772 nella Piccola Polonia, contrastando i partigiani della Confederazione di Bar. Il 17 giugno 1773 sconfisse un corpo d'armata turco vicino a Zhurzha. Il 16 settembre attacc\u00f2 l'accampamento turco nei pressi di Turno dove si scontr\u00f2 con 5000 cavalieri nemici. A novembre assunse il comando del corpo d'armata che aveva il compito di sorvegliare la riva sinistra del Danubio, sul confine austriaco. Ricevette quindi il grado di tenente generale. L'11 maggio 1774 occup\u00f2 Karasu, sconfiggendo poi un distaccamento turco ad Abtat ed eliminando le difese turche di Bazardzhik il 2 giugno; il 9 giugno, a Kozludzhi, insieme al generale Suvorov, sconfisse l'esercito turco composto da 40.000 uomini, guidato da Rey-Effendi Hadji-Abdul-Rezak; il 16 giugno, a Yeni Bazar, respinse le forze del \"seraskir\" Dagistanlu Pasha a Shumla; il 19 giugno respinse una sortita nemica da Shumla, isol\u00f2 il gran visir Izzet-Mehmed Pasha nel suo accampamento e lo costrinse a firmare un trattato di pace redatto dal conte Rumyantsev. Nel 1775 ricevette gli Ordini di San Giorgio di II classe e quello di Sant'Alessandro Nevsky.\nGli anni del comando.\nScalato velocemente il \"cursus honorum\" dell'esercito russo e divenuto maresciallo, nel 1783 fu eletto governatore generale di Rjazan' e di Tambov. Successivamente, scoppiata nel 1787 l'ennesima guerra contro i turchi, assunse la guida di importanti reparti dell'esercito; nel 1788, sconfisse i nemici presso il centro moldavo di Gangur. Nel 1789, dopo che la guida generale di tutto l'esercito fu affidata a Michail Kachovskij, Kamenskij si rifiut\u00f2 di ricevere ordini da lui: per questo motivo, fu congedato dal servizio militare.\nGli ultimi anni.\nNel 1797, l'imperatore russo Paolo I gli fece ottenere il titolo di conte e gli permise di ritirarsi. Tuttavia, passati alcuni anni lontano dall'attivit\u00e0 militare, nel 1806 Kamenskij fu nominato comandante in capo dell'armata russa in Prussia, allo scopo di aiutare le forze prussiane nell'impresa di sconfiggere colui che era ritenuto essere imbattibile, Napoleone Bonaparte. Dopo soli sei giorni dall'inizio del suo incarico, Kamenskij, lamentando una improbabile e non specificata malattia, guid\u00f2 l'esercito lontano dai campi di battaglia, appena prima dello scontro decisivo. Per questo motivo, la direzione dell'esercito fu assegnata a von Buxhoeveden, mentre Kamenskij si ritir\u00f2 a vita privata, mettendo definitivamente fine alla sua carriera militare.\nMor\u00ec nel 1809 di morte violenta: fu infatti ucciso da un suo servo, esasperato per i continui maltrattamenti da lui ricevuti: Kamenskij, infatti, fu tristemente noto per le sevizie a cui sottoponeva i servi che non apprezzava."}
{"id": "786081", "revid": "125231744", "url": "https://it.wikipedia.org/wiki?curid=786081", "title": "Messaliani", "text": "I Messaliani o Massaliani o Euchiti furono gli aderenti di una confessione cristiana diffusa in Mesopotamia, Siria e costa meridionale dell'Anatolia, apparsa dopo Costantino I e scomparsa nel V secolo. Condannati come eretici dal concilio di Efeso del 431, secondo alcuni autori influenzarono i Bogomili in Tracia nel X secolo. Essi credevano che, a causa del peccato originale, ogni uomo venisse al mondo legato a un demone, il quale non sarebbe potuto esser scacciato grazie ai sacramenti, ma solo con una costante e continua preghiera.\nStoria.\nI nomi.\nTra loro si chiamavano Pneumatici, 'gli spirituali', secondo l'uso gnostico.\nI vescovi li chiamano con numerosi nomi non sempre ben identificabili: Massaliano o Messaliano (da \"metzal\u00ecn\" che in aramaico significa \"oranti\") o, dal greco \"euchomai\" (pregare), sono chiamati Euchites o anche Entusiasti (da greco \"en-theous\", pieno di Dio) o Corentes per lo spirito \"diabolico\" che li agita.\nSono chiamati anche Adelfiani, Marcianiti o Lampertiani dai loro leader Adelfo, Marco e Lamperto\nGli eventi prima di Efeso.\nEpifanio di Salamina suppone siano sorti ai tempi di Costanzo, Teodoreto in quelli di Valentiniano. Efrem il Siro(306-373c) li segnala in Siria tra 363 e il 373.\nNel 376 Flaviano, vescovo di Antiochia, condanna i Messaliani, e li perseguita tra il 381 e il 404 in Palestina e Panfilia con torture e roghi, Anfiloco, vescovo di Iconio, ottiene la condanna dei Messaliani nel Sinodo di Side nel 388, assieme a 25 vescovi.\nFlaviano, avvertito da Anfiloco, con un gruppo di monaci cattura Adelfo ormai molto vecchio, e lo porta ad Edessa per interrogarlo convoca quindi un sinodo con i vescovi Bizus di Seleucia, Maruthas, vescovo di Sufareni in Mesopotamia e Samus che ritengono insincero il pentimento di Adelfo, un laico dalla Mesopotamia, e lo \"puniscono e scomunicano\" assieme a Sabas un anacoreta eunuco e un altro Sabas, Eustachio di Edessa, Dadoes, Hermes e Simeon.\nFlaviano comunica la sentenza in Osroene (Edessa) e a Litoio, vescovo Armeno di Melitene, il quale brucia il loro \u201cmonasteri\u201d. Un altro vescovo armeno viene da lui accusato di favorire i Messaliani.\nAttico, patriarca di Costantinopoli (406-425), chiede ai vescovi di Panfilia di espellere i Messaliani. Sisinio patriarca di Costantinopoli (426-427), nominato dal Concilio di Costantinopoli del 426, scrive, assieme a Teodoto di Antiochia dal concilio ai vescovi di Panfilia specificando le pene per eretici e gli ecclesiastici tolleranti. Giovanni di Antiochia avverte Nestorio, anche i nestoriani in Siria perseguitano i Massaliani. Nel 428 la lettera sinodale viene confermata con decreto imperiale.\nGli eventi tra Efeso e Calcedonia.\nLa condanna viene confermata nel 431 al I Concilio di Efeso dai Vescovi Anfiloco di Iconio e Valeriano di Perge e dai vescovi di Panfilia e Licaonia; il testo conciliare accenna anche ad una condanna da parte di Cirillo, vescovo di Alessandria.\nEpifanio, vescovo di Constancia (Salamina) indica come loro massima autorit\u00e0 (i massiliani rifiutano le gerarchie) Adelfo, un laico autore del testo \u201cAsceticus\u201d. L'Asceticus, testo ritenuto smarrito, viene presentato al Concilio di Efeso - potrebbe trattarsi delle Omelie di Macario. Anatemi contro i Messaliani vengono scritti Archelao, vescovo di Cesara in Cappadocia e da Eraclide, vescovo di Nissa.\nNel 449, al Secondo concilio di Efeso (noto anche come \"Brigantaggio di Efeso\", guidato da Dioscuro vescovo di Alessandria su posizioni Monofisite) l'Imperatore Teodosio II accetta le conclusioni del Concilio di Efeso ma il suo successore Marciano convoca il Concilio di Calcedonia nel 451 con il quale si completa la separazione della Chiesa d'Egitto (Chiesa copta) e poco dopo anche della Chiesa armena; lo stesso anno Nestorio viene ucciso in esilio (dal 435) nell'oasi di El Kharga, presso Tebe, in Egitto. La Chiesa nestoriana si separa e sopravvive anche oggi come Chiesa assira d'Oriente e Antica Chiesa d'Oriente.\nGli eventi dopo Calcedonia.\nNel 458 il successore di Zeno come guida dei Messaliani \u00e8 Lamperto, autore del libro \u201cTestamento\u201d andato perduto. Lamperto. era stato fatto prete da Alipio, vescovo di Cesarea (Cappadocia). Viene accusato di eresia da Geronzio, superiore dei monaci di Glitis. Indagato da Ormida, vescovo di Comana, viene condannato anche da Alipio.\nAlfio vescovo di Rhinocolura (o Rhinocorura) diocesi suffraganea di quella di Pelusion, oggi Tell el-Farama in Egitto e vicino a Gaza difende Lamperto e viene destituito come pure un altro Alfio, fatto presbitero da Timoteo, Vescovo di Alessandria.\nInfluenza sui Bogomili.\nAlcuni studiosi sostengono un'influenza dei Messaliani sui Bogomili. L'ipotesi \u00e8 antica e si basa sulle seguenti informazioni:\nLa connessione tra vecchi e nuovi Messaliani \u00e8 resa plausibile delle deportazioni del X-XI secolo di popolazioni anatoliche in Tracia, specie da Melitene, che possono avere portato in Tracia alcuni Messaliani (vedi Pauliciani e Tondrachiani).\nI Bogomili (popolazioni greche, slave e bulgare) infatti presentano alcune differenze dai Pauliciani di Filippopoli (di discendenza armena e siriana), come ad esempio una maggiore vicinanza al mondo monastico.\nPer altri studiosi la parola \u201cMassaliano\u201d dopo il V secolo si limita ad indicare un'eccessiva, o percepita tale, conscia esperienza di Dio raggiunta con la preghiera. \nLe nostre fonti non ci danno di fatto una descrizione della teologia messaliana quanto piuttosto gli elementi per la definizione e identificazione di un'eresia.\nLe differenze tra Pauliciani e Bogomili possono essere spiegate dagli apporti dei monaci bizantini tra i quali l'eresia aveva presa significativa e dall'uso \"legale\" del termine \"Massaliano\" (si veda anche Manichei medievali).\nMessaliani in Armenia.\nNel 447 si tiene a Shahapivan un sinodo della Chiesa armena che decreta una punizione a chi, religiosi in particolare, segue o collabora con gli eretici \"Mclne\". In particolare il testo condanna il fatto che una eretica faccia da governante ad un religioso; ci\u00f2 rende improbabile che si tratti dell'eresia Messaliana orientando piuttosto verso una identificazione con i Pauliciani (chiamati Tondrachiani in Armenia).\nIn tal caso, anche se Epifanio le tratta come eresie distinte, i Messaliani potrebbero essere identificati con i Borboriti; i \"fangosi\" dei quali non ci sono praticamente informazioni. Queste associazioni sono comunque molto incerte.\nDottrina.\nTeologia.\nLa dottrina dei Messaliani pu\u00f2 essere sintetizzata come segue:\nLa loro dottrina sembra essere di origine gnostica ma sono poco interessati alla speculazione, hanno piuttosto un atteggiamento emotivo, forse collegabile alla tradizione montanista.\nSono evangelici (rifiutano la tradizione) e rigettano l'Antico Testamento; sono docetisti (L'umanit\u00e0 di cristo \u00e8 solo apparente) non riconoscono quindi il ruolo di Maria come madre di Ges\u00f9, di Giovanni Battista e i santi, eccetto i martiri, odiano la croce come simbolo di tortura.\nInterpretano la Creazione come gli Gnostici (\"con atteggiamento da monaci predicano malvagit\u00e0 manichee\"), il mondo \u00e8 creato da Demiurgo che \u00e8 Satana, figlio maggiore di Dio, mentre Ges\u00f9 ne \u00e8 il figlio minore. Solo la preghiera, il solo \"Padre Nostro\", \u00e8 in grado di rigettare lo spirito demoniaco.\nUna volta cacciato il Demonio, attraverso la ripetizione ossessiva della preghiera e un periodo di astinenza e digiuno di tre anni, raggiungono uno stato di \"apatia\" nel quale avviene l'unione con lo Spirito Santo. Raggiunto tale stato di grazia non \u00e8 pi\u00f9 possibile nemmeno peccare.\nComportamenti.\nAnche se Epifanio ammette che tra loro ci sono persone con comportamenti retti e moderati i Messaliani sono descritti come bande di vagabondi che vivono di carit\u00e0 e che pregano ossessivamente. Si tratta di gruppi misti, con ampia presenza femminile.\nRaggiunta la visione di Dio si sentono liberati da ogni disciplina ecclesiastica e obbligazione morale e sono pertanto accusati di ogni sorta di comportamento immorale (orge, incesti) e di violenza. Alcuni si castrano.\nLasciano l'organizzazione, l'insegnamento e i compiti religiosi anche alle donne; venerano chi, tra loro, ha raggiunto la perfezione siano essi uomini o donne. Vietano ogni tipo di lavoro manuale come demoniaco ed inutile allo spirito."}
{"id": "786085", "revid": "767487", "url": "https://it.wikipedia.org/wiki?curid=786085", "title": "It's Only Rock 'n' Roll (Hardcore Superstar)", "text": "It's Only Rock'n'Roll \u00e8 considerato il primo album in studio del gruppo musicale svedese Hardcore Superstar, pubblicato come promo nel 1998 tramite la Gain."}
{"id": "786092", "revid": "109267579", "url": "https://it.wikipedia.org/wiki?curid=786092", "title": "Phimeanakas", "text": "Phimeanakas ('tempio celestiale') ad Angkor, in Cambogia, \u00e8 un tempio Hindu in stile Khleang. Costruito alla fine del decimo secolo, durante il regno di Rajendravarman II (dal 941 al 968), fu poi ricostruito come tempio Hindu da Suryavarman II a forma di piramide a tre livelli. Sulla sommit\u00e0 c'era un tempo una torre.\nSecondo una leggenda, il re passava la prima parte di ogni notte nella torre con una ragazza N\u0101ga, e durante questo incontro, nemmeno la regina poteva intromettersi. Solo durante la seconda parte della notte il re ritornava a palazzo dalla regina.\nSe una notte il n\u0101ga non fosse venuto, allora il re avrebbe avuto i giorni contati; se invece era il re a non andare all'incontro, una calamit\u00e0 sarebbe caduta sulla sua terra."}
{"id": "786093", "revid": "1576011", "url": "https://it.wikipedia.org/wiki?curid=786093", "title": "Derby calcistici in Piemonte", "text": "I Derby calcistici in Piemonte sono tutte le partite in cui si scontrano squadre di calcio del Piemonte. Il derby pi\u00f9 importante \u00e8 quello cittadino tra e , il quale \u00e8 stato disputato in Serie A oltre che varie volte in Coppa Italia, tra cui una finale. Sia nella massima serie che nelle altre categorie professionistiche si contano diverse altre storiche partite tra le squadre piemontesi, che in molti casi si tratta di incontri che riflettono una accesa rivalit\u00e0 tra le rispettive tifoserie. Molto accesi sono i derby tra le squadre che compongono il cosiddetto \"Quadrilatero piemontese\" (Pro Vercelli, Novara, , ) che all'inizio del '900 erano tra le pi\u00f9 forti d'Italia e gli incontri venivano disputati in massima serie ma che, fin da dopo gli anni '30 con il venir meno della loro forza, si sono affrontate solo nelle serie minori.\nDerby giocati in Serie A.\nJuventus-Torino.\nIl Derby di Torino, detto anche \"Derby della Mole\", \u00e8 la stracittadina che mette di fronte la Juventus e il Torino, le due principali squadre del capoluogo Piemontese nonch\u00e9 tra le pi\u00f9 titolate a livello nazionale. \u00c8 la prima stracittadina del calcio italiano nonch\u00e9 il pi\u00f9 antico incontro tra squadre con sede nella stessa citt\u00e0 ad oggi ancora disputato.\n\u00c8 stato giocato per la prima volta nel 1907 ovvero l'anno seguente di quando alcuni soci dissidenti bianconeri, guidati dall'ex presidente della Juve Alfred Dick rifondarono la e dando vita al Torino.\nIl derby torinese \u00e8 quindi uno degli storici derby italiani. \u00c8 stato sempre giocato nei campionati di massima serie e in coppa italia ed \u00e8 stato teatro anche di accesi scontri diretti per la lotta allo scudetto soprattutto negli anni '40 e '70 oltre che della finale di Coppa Italia nella stagione 1937-1938.\nLa rivalit\u00e0 tra le due squadre \u00e8 molto forte ed, a volte, \u00e8 sfociata perfino in atti di violenza tra tifosi.\nI precedenti in gare ufficiali.\n\"Statistiche aggiornate al 19 febbraio 2022.\"\nJuventus-Novara.\nDerby regionale disputatosi nei campionati di massima serie precedenti al girone unico e nei 12 campionati di Serie A giocati dal Novara negli anni '30 e negli anni '50 e tornato a giocarsi nella stagione 2011-2012.\nLe due squadre in totale si sono affrontate in 26 gare di campionato in Serie A e in 14 gare nei campionati di massima serie precedenti al girone unico.\nI precedenti in gare ufficiali.\n\"Statistiche aggiornate al 2017\"\nTorino-Novara.\nDerby che conta 10 partite disputate nei massimi campionati precedenti il girone unico e 24 in Serie A tra gli anni '30 e gli anni '50. I granata e gli azzurri si sono incontrati anche in Serie B nelle stagioni 1959-1960 e 2010-2011.\nIn totale i due sodalizi si sono affrontati in 38 gare ufficiali.\nI precedenti in gare ufficiali.\n\"Statistiche aggiornate al 2017\"\nJuventus-Pro Vercelli.\nTra i bianconeri e i bianchi sono avvenuti 22 incontri nei campionati precedenti al girone unico e 12 nelle prime 6 stagioni di Serie A. L'ultimo incontro ufficiale in campionato \u00e8 avvenuto nella stagione 1934-1935, in assoluto nella Coppa Italia 1958. Se nei campionati precedenti alla creazione della Serie A i risultati dicono che \u00e8 la Pro Vercelli ad essersi dimostrata pi\u00f9 forte della Juventus con l'avvento del girone unico le parti si invertirono e i precedenti sono tutti dalla parte dei bianconeri.\nI precedenti in gare ufficiali.\n\"Statistiche aggiornate al 2017\"\nTorino-Pro Vercelli.\nTra i granata e i bianchi i derby si sono giocati 22 volte nei campionati precedenti la Serie A e 12 volte nelle prime 6 stagioni del girone unico. L'ultimo match in campionato nella Serie A 1934-1935. Nel 2016 in Coppa Italia \u00e8 tornato a disputarsi una partita ufficiale tra i granata e i bianchi a 58 anni di distanza dall'ultima volta.\nI precedenti in gare ufficiali.\n\"Statistiche aggiornate al 2017\"\nJuventus-.\nI precedenti tra i bianconeri e i grigi sono in tutto 34 e risalgono a 8 gare in campionati di massima serie precedenti il girone unico e 26 partite giocate nei 13 campionati di Serie A disputati dall'Alessandria negli anni '30, '40 e '50, l'ultimo nella stagione 1959-1960.\nI precedenti in gare ufficiali.\n\"Statistiche aggiornate al 2017\"\nTorino-Alessandria.\nI match tra i granata e i grigi risalgono ai campionati di massima serie precedenti il girone unici e in quelli di Serie A disputati dall'Alessandria negli anni '30, '40 e '50. L'ultimo incontro ufficiale di campionato \u00e8 avvenuto nella stagione 1958-1959. Le due compagini si sono anche incontrate in finale di Coppa Italia nella stagione 1935-1936 vinta dai granata 5-1.\nI precedenti in gare ufficiali.\n\"Statistiche aggiornate al 2017\"\nNovara-Alessandria.\nNovara ed Alessandria si incontrarono in massima serie in campionati precedenti il girone unico e in Serie A nella stagione 1936-1937. I derby tra le due squadre si sono disputati poi in Serie B negli anni'30, '40, '60 e l'ultimo nella stagione 1974-1975.\nNei decenni successivi le due squadre si sono incontrate solamente nei campionati di Serie C, C1, Lega Pro e Serie C2.\nI precedenti in gare ufficiali.\n\"Statistiche aggiornate al maggio 2019\"\nAlessandria-Pro Vercelli.\nAlessandria e Pro Vercelli \u00e8 l'incontro tra le due squadre che, con e Novara compongono lo storico quadrilatero piemontese. Grigi e Bianchi si sono incontrati nei campionati di primo livello precedenti il girone unico e in Serie A solo nelle prime 6 stagioni della massima serie dopodich\u00e9 si sono incontrati solo nei campionati di Serie B,C e C2. \u00c8 tornato a giocarsi nella stagione 2018-2019.\nI precedenti in gare ufficiali.\n\"Statistiche aggiornate a marzo 2021.\"\nJuventus-.\nGiocato nei campionati pre-girone unico e in 4 campionati di Serie A negli anni 30, l'ultima volta nella Serie A 1933-1934.\nI precedenti in gare ufficiali.\n\"Statistiche aggiornate al 2017\"\nTorino-Casale.\nMatch giocato nei campionati di massima serie precedenti il girone unico e in 4 campionati di Serie A negli anni 30, l'ultima volta nella Serie A 1933-1934.\nI precedenti in gare ufficiali.\n\"Statistiche aggiornate al 2017\"\nPro Vercelli-Casale.\nAltrimenti detto Derby del Piemonte Orientale. Giocato nei campionati di massima serie precedenti il girone unico e nei 4 campionati di Serie A degli anni '30 disputati dal Casale, in Serie B nella stagione 1946-1947 e successivamente solo in Serie C,C2 e gli ultimi due incontri ufficiali disputati nella Lega Pro Seconda Divisione 2010-2011. Pro Vercelli e Casale si sono incontrate anche in Serie D.\nI precedenti in gare ufficiali nei campionati professionistici.\n\"Statistiche aggiornate al 2017\"\nAlessandria-Casale.\n\u00c8 la sfida che pone di fronte l'Alessandria ed il Casale, tra le squadre pi\u00f9 importanti della provincia e della regione. La rivalit\u00e0 nasce dal forte campanilismo tra le due citt\u00e0. Le due squadre hanno una forte tradizione, facendo parte del \"quadrilatero piemontese\". Si sono incontrate ad inizio secolo in massima serie, l'ultima volta nella stagione 1933-1934. Successivamente per\u00f2 si sono affrontate solamente nelle serie minori dei campionati professionistici e per due stagioni in Serie D.\nI precedenti in gare ufficiali.\n\"Statistiche aggiornate al 2017\"\nDerby giocati almeno in Serie B.\nNovara-Pro Vercelli.\nAltrimenti detto Derby del Riso. Derby molto sentito e sempre molto acceso tra le due tifoserie \u00e8 stato giocato quasi sempre in Serie C e C2. In passato le due squadre hanno giocato i derby nei massimi campionati precedenti il girone unico e, dalla nascita della Serie A, il campionato di livello pi\u00f9 alto in cui le due rivali si sono incontrate \u00e8 la Serie B negli anni '30 e '40 e dopo 64 anni, col ritorno dei bianchi in Serie B, \u00e8 tornato a giocarsi in seconda serie a partire dalla stagione 2012-2013 e seguenti. Il Novara ha mantenuto la superiorit\u00e0 negli incontri in Serie B, finch\u00e9 nel 2016 la Pro Vercelli \u00e8 tornata a vincere il derby dopo 15 anni, mentre nel 2017 le Bianche Casacche sono tornate al successo in trasferta dopo 17 anni. A seguito della sconfitta a Novara nel marzo 2019, la Pro Vercelli ha ottenuto la vittoria di tre derby consecutivi: l'unico disputato nella stagione 2019-2020, in trasferta, ed entrambi i match della stagione 2020-2021.\nI precedenti in gare ufficiali.\n\"Statistiche aggiornate al marzo 2021\"\nCasale-Novara.\nGare tra le due squadre nei campionati di massima serie precedenti il girone unico e successivamente in Serie B tra anni 30 e 40 e in Serie C,C1,C2.\nNella stagione 2021-2022 \u00e8 tornato a disputarsi in Serie D.\nI precedenti in gare ufficiali.\n\"Statistiche aggiornate al 2017\"\nDerby storici.\nGinnastica Torino-Torinese.\nNel successivo campionato di calcio del 1899, debutta la che d\u00e0 vita a due nuovi derby:\nUn decennio di derby.\nD'ora in poi verranno presi in considerazione tutti i derby tra le squadre di Torino, esclusi i cosiddetti Derby della Mole. Tra la stagione 1911-1912 e 1922-1923 si svolsero 42 di questi derby:\nDerby della Provincia di Alessandria.\n-.\n2 gare in Campionato nazionale.\n8 gare in Serie C.\n6 gare in Serie C.\n2 gare in Campionato nazionale, 10 in Serie C, 2 in Serie C1, 14 in Serie C2.\n2 gare in Campionato nazionale, 2 in Serie C.\n4 gare in Campionato nazionale, 6 in Serie C2.\n2 gare in Serie B, 6 in Serie C, 2 in Serie C1, 8 in Serie C2.\n4 gare in Campionato nazionale, 4 in Serie C2.\n6 gare in Serie C2.\n2 gare in Campionato nazionale.\nDerby della Provincia di Cuneo.\nDerby tra le due citt\u00e0 pi\u00f9 popolose della provincia: Cuneo (capoluogo) e Alba (capitale delle Langhe), disputato in molti campionati dilettantistici.\nDerby molto sentito tra la prima e la terza citt\u00e0 della provincia, giocato perlopi\u00f9 in Serie D ed Eccellenza ma disputato anche per la prima e finora unica volta tra i campionati professionistici in Lega Pro Seconda Divisione 2013-2014 che ha portato un pareggio e una vittoria per il Cuneo.\nDerby della Provincia del Verbano-Cusio-Ossola.\nDerby tra le due citt\u00e0 pi\u00f9 popolose della provincia, disputato spesso tra i campionati dilettantistici.\n- Virtus Villadossola.\nSentito derby ossolano tra le squadre di Domodossola e di Villadossola, disputato in molti campionati dilettantistici.\nDerby della Provincia di Novara.\nDetto anche \"Derby dell'Agogna\", oppone le squadre di due tra i maggiori comuni dell'Altonovarese; si \u00e8 spesso giocato in Eccellenza e talora in Serie D.\nLe due squadre novaresi si sono affrontate per la prima volta nella Serie C 2018-2019.\nDerby della Provincia di Biella.\nDisputato nei campionati dilettantistici.\nDerby della Provincia di Vercelli.\nDisputato in Promozione e in Serie C2.\nDerby di Vercelli.\n\u00c8 stata la stracittadina di Vercelli, giocata per la prima ed unica stagione nel campionato di Lega Pro Seconda Divisione 2009-2010 ed in Coppa Italia Lega Pro al Silvio Piola con una vittoria per parte col risultato di 1-0 in campionato mentre in coppa il match \u00e8 terminato con un pareggio a reti bianche. La Pro Belvedere chiude la stagione tornando in Serie D, mentre la Pro Vercelli ottiene la salvezza. Tuttavia la storica Pro non viene iscritta al campionato successivo e incorre nel fallimento: al suo posto viene ripescata la Pro Belvedere, che rinuncia alla propria identit\u00e0 e rileva nome e titolo sportivo delle bianche casacche.\nAltri derby.\nDiversi incroci in Serie C2 e in Serie C/Lega Pro.\nI precedenti in gare ufficiali.\n\"Statistiche aggiornate al marzo 2019\"\nLista dei risultati.\nDiversi incontri sono avvenuti in Serie C2 e in Serie C.\nDiversi incontri sono avvenuti in Serie C2/Lega Pro Seconda Divisione e in Serie C.\nAlcuni incontri in Serie D e C2 tra il 2006 ed il 2009 prima del fallimento del Canavese.\nAlcuni incontri disputati in Serie C2.\nGiocato nei campionati di Serie B 1929-1930 e Serie B 1946-1947 e in diversi campionati di Serie C e C2.\nGiocato nel campionato di Serie B 1946-1947 e in diversi campionati di Serie D, C e C2.\nGiocato nei campionati di Serie B 1929-1930 e Serie B 1946-1947 e in campionati di Serie C e C2.\nIl \"derby canavesano\" si \u00e8 disputato in Serie D e C2 tra il 2001 ed il 2009.\nDetto anche \"Derby della Serra\", si \u00e8 disputato spesso tra i campionati dilettantistici.\nDerby sentito tra le due tifoserie e disputato spesso tra i campionati dilettantistici.\nGiocato nei campionati di Serie C 1968-1969 e Serie C 1969-1970.\nGiocato nei campionati di Serie C e C2.\nUna vittoria per parte nel campionato di Serie C2 1980-1981 e disputato spesso tra i campionati dilettantistici.\nDue 0-0 nel campionato di Serie C2 1988-1989.\nGiocato nel Campionato Interregionale 1991-1992 e nel Campionato Nazionale Dilettanti 1992-1993.\nDetto anche \"Derby della Cremosina\", si \u00e8 disputato parecchie volte tra Eccellenza e Serie D."}
{"id": "786095", "revid": "287204", "url": "https://it.wikipedia.org/wiki?curid=786095", "title": "La Tene", "text": ""}
{"id": "786101", "revid": "76963", "url": "https://it.wikipedia.org/wiki?curid=786101", "title": "Colin Moulding", "text": "Compositore poco prolifico rispetto al compagno Andy Partridge, \u00e8 autore delle prime due hit inglesi del gruppo (\"Making Plans for Nigel\" e \"Generals and Majors\").\nOltre al suo lavoro con gli XTC Moulding ha pubblicato: nel 1980 un singolo con lo pseudonimo di The Colonel dal titolo \u201cToo Many Cooks in the Kitchen\u201d; nel 1983 insieme a Andy Partridge e Dave Gregory il brano natalizio \u201cThanks for Christmas\u201d sotto lo pseudonimo di The Three Wise Men; ha partecipato ai dischi degli alter ego psichedelici degli XTC, i Dukes of Stratosphere.\nHa collaborato con vari artisti tra cui: Peter Blegvad, Sam Phillips, Affaire Louis Trio. Nel 2006 ha collaborato ad un disco tributo al\nThe Dark Side of the Moon dei Pink Floyd dal titolo \u201cReturn to the Dark Side of the Moon\u201d.\nLa sua decisione, nel 2007, di abbandonare la scena musicale ha convinto il suo compagno Andy Partridge a sciogliere gli XTC. Nel febbraio 2008, in una intervista radiofonica, Partridge ha rivelato che Moulding aveva traslocato e che loro due da tempo si parlavano solo tramite e-mail.\nNel 2017 ha pubblicato un nuovo e.p. con Terry Chambers, batterista degli XTC, sotto lo pseudonimo TC&amp;I."}
{"id": "786102", "revid": "767487", "url": "https://it.wikipedia.org/wiki?curid=786102", "title": "Bad Sneakers and a Pi\u00f1a Colada", "text": "Bad Sneakers and a Pi\u00f1a Colada \u00e8 il secondo album in studio del gruppo musicale svedese Hardcore Superstar, pubblicato nel 2000 dalla Music for Nations.\nIl disco.\nQuesto \u00e8 il vero debutto internazionale della band. Contiene delle tracce del precedente album ri-registrate col nuovo batterista."}
{"id": "786107", "revid": "110157", "url": "https://it.wikipedia.org/wiki?curid=786107", "title": "Provincia di Luapula", "text": "La provincia di Luapula \u00e8 una provincia dello Zambia. Ha capoluogo Mansa, e prende il nome dal fiume Luapula.\nDistretti.\nLa provincia \u00e8 suddivisa nei seguenti distretti:"}
{"id": "786108", "revid": "767487", "url": "https://it.wikipedia.org/wiki?curid=786108", "title": "Provincia di Lusaka", "text": " \nLa provincia di Lusaka (ufficialmente Lusaka Province in inglese) \u00e8 una provincia dello Zambia. Prende il nome dal capoluogo Lusaka.\nDistretti.\nLa provincia \u00e8 suddivisa nei seguenti distretti:"}
{"id": "786109", "revid": "767487", "url": "https://it.wikipedia.org/wiki?curid=786109", "title": "Provincia Settentrionale (Zambia)", "text": "La provincia Settentrionale \u00e8 una provincia dello Zambia. Ha come capoluogo Kasama\nDistretti.\nLa provincia \u00e8 suddivisa nei seguenti distretti:\nNote.\n "}
{"id": "786111", "revid": "1226", "url": "https://it.wikipedia.org/wiki?curid=786111", "title": "De Excidio et Conquestu Britanniae", "text": ""}
{"id": "786112", "revid": "599013", "url": "https://it.wikipedia.org/wiki?curid=786112", "title": "Provincia Settentrionale", "text": "Il nome Provincia Settentrionale (o Provincia Nord, Provincia del Nord) pu\u00f2 riferirsi a unit\u00e0 amministrative di diversi paesi:"}
{"id": "786115", "revid": "486946", "url": "https://it.wikipedia.org/wiki?curid=786115", "title": "Cerdic", "text": ""}
{"id": "786116", "revid": "547034", "url": "https://it.wikipedia.org/wiki?curid=786116", "title": "Filth Pig", "text": "Filth Pig \u00e8 un album della band industrial Ministry. L'album \u00e8 stato pubblicato il 30 gennaio 1996 dalla casa discografica Warner Brothers Music.\nL'album non ha riscosso lo stesso successo di Psalm 69 e non \u00e8 stato apprezzato dalla critica quanto il precedente."}
{"id": "786117", "revid": "16066", "url": "https://it.wikipedia.org/wiki?curid=786117", "title": "Aelle", "text": ""}
{"id": "786132", "revid": "339392", "url": "https://it.wikipedia.org/wiki?curid=786132", "title": "Ecbert", "text": ""}
{"id": "786137", "revid": "1798099", "url": "https://it.wikipedia.org/wiki?curid=786137", "title": "Totemismo", "text": "Il totemismo \u00e8 comunemente considerato una pratica religiosa tribale, basata su un oggetto di forte valore simbolico, detto totem. La definizione odierna di \"totemismo\" propone un'analisi del fenomeno che lo presenta s\u00ec come una forma di culto animista (o meglio preanimista), ma anche come un'espressione del culto degli antenati e, pi\u00f9 generalmente, del legame dell'uomo con la natura e ci\u00f2 che lo circonda. \nOrigini e basi del totemismo.\nIl culto del totemismo si fonda completamente sull'oggetto, astratto o concreto che sia, del totem: questo rappresenta una moltitudine di significati tra cui principalmente:\nIl culto tuttavia ha anche molti aspetti individuali, come l'evocazione del totem al di fuori dalle manifestazioni sociali, e, oltretutto, richiede spesso riti di iniziazione che sono eseguiti anche in et\u00e0 adulta.\nStoria della analisi teologica del fenomeno.\nIl totemismo venne inizialmente classificato come un passaggio precedente alle religioni politeistiche, nelle quali si riteneva che vi si potessero trovare delle tracce. Il termine \"totemismo\" venne tuttavia introdotto solo a fine '700, probabilmente grazie a John Long. \nGrazie alla Scuola di Vienna di Etnologia nello studio del totemismo fu introdotto il metodo di catalogazione in base alla teoria dei cicli naturali, in particolar modo con le ricerche sul campo di Bernhard Ankermann.\nImportanti novit\u00e0 sul concetto di totemismo vennero apportate da Claude L\u00e9vi-Strauss, che lo avvicin\u00f2 nettamente a quello odierno. Ci\u00f2 che per\u00f2 contribu\u00ec a fornire fonti di studio al riguardo furono proprio le esplorazioni del Cinquecento in America, Africa e soprattutto Oceania, dove \u00e8 stato possibile studiare popolazioni e comunit\u00e0 \"primitive\".\nL'antropologo A. P. Elkin ne distinse quattro forme: totemismo individuale; totemismo sociale (legato, ad esempio, a una famiglia, oppure a un ramo, una sezione o sottosezione di una famiglia, o ancora a un clan matrilineare o patrilineare); totemismo cultuale, con un contenuto religioso che \u00e8 patrilineare e concettuale nella forma; totemismo onirico, in cui il contenuto totemico risiede nei sogni ed \u00e8 di stampo sociale o individuale. Elkin, inoltre, neg\u00f2 l'unit\u00e0 del totemismo, ma, in accordo con L\u00e9vi-Strauss, intese preservare la sua esistenza a condizione che potesse tracciarne le origini in una molteplicit\u00e0 di tipi. Per Elkin, infatti, non c'\u00e8 un \"unico\" totemismo, bens\u00ec molti totemismi, ognuno dei quali \u00e8 \"un tutto\" singolo e irriducibile.\nIl totemismo oggi.\nForme di totemismo si ritrovano anche oggi e, oltretutto, anche in religioni monoteistiche. Un esempio non spirituale ma sociopolitico di totem \u00e8 rappresentato da simboli di unit\u00e0 nazionale quali le bandiere, gli stemmi e cos\u00ec via."}
{"id": "786139", "revid": "1924342", "url": "https://it.wikipedia.org/wiki?curid=786139", "title": "Emmylou Harris", "text": "Nella sua lunga carriera discografica ha spaziato dal country tradizionale e \"bluegrass\" all'alternative rock. Molto apprezzata dalla critica, ha vinto numerosi premi Grammy e nel 1998 \u00e8 stata indicata dalla rete televisiva \"VH1\" fra le 25 donne pi\u00f9 influenti della storia del rock and roll. Oltre al lavoro come solista, la sua discografia comprende numerose collaborazioni di rilievo, fra le pi\u00f9 celebri delle quali si possono citare gli album \"Trio\" (con Dolly Parton e Linda Ronstadt) e \"All the Roadrunning\" (con Mark Knopfler). Fra gli altri artisti che si sono avvalsi di Harris come cantante nei propri lavori ci sono Gram Parsons, Bob Dylan, The Band, Elvis Costello, Neil Young, Willie Nelson, John Denver, Ryan Adams, Steve Earle, Dave Matthews, Bruce Springsteen e Malcolm Holcombe.\nBiografia.\nPrimi anni.\nEmmylou Harris nacque a Birmingham, in Alabama. Era figlia di un militare di carriera che fu dato per disperso nella Guerra di Corea nel 1952. Trascorse l'infanzia e la giovent\u00f9 nella Carolina del Nord e in Virginia, dove si laure\u00f2. Durante gli studi inizi\u00f2 a studiare musica, imparando le canzoni di Pete Seeger, Bob Dylan e Joan Baez. Per seguire le proprie aspirazioni musicali si trasfer\u00ec a New York, dove inizi\u00f2 a esibirsi dal vivo nei locali del Greenwich Village. Nel 1969 spos\u00f2 il compositore Tom Slocum e l'anno successivo pubblic\u00f2 il suo primo album, \"Gliding Bird\". Divorzi\u00f2 poco tempo dopo e si trasfer\u00ec con la figlia Hallie nel Maryland, presso i genitori.\nCon Gram Parsons.\nAll'inizio degli anni settanta Harris suon\u00f2 per qualche tempo in trio con Gerry Mule e Tom Guidera. Durante un concerto venne notata da Chris Hillman (all'epoca membro dei Flying Burrito Brothers, precedentemente dei Byrds) che la segnal\u00f2 a Gram Parsons (anche lui ex membro dei Burrito Brothers), che la scrittur\u00f2 come voce femminile per il suo primo album solista \"GP\". Harris divenne cos\u00ec un membro dei Fallen Angels, il gruppo che accompagnava Parsons. Mentre Parsons e Harris lavoravano a un nuovo album insieme, \"Grievous Angel\", Parsons mor\u00ec di overdose. L'album fu comunque pubblicato postumo nel 1974, e altri brani nati dalla collaborazione fra Parsons e Harris apparvero nel 1976 in un altro album postumo, \"Sleepless Nights\". La morte di Parsons fu per Harris un trauma; uno dei suoi primi brani solisti, \"Boulder to Birmingham\", racconta del profondo dolore causato da questa perdita. Successivamente Harris fond\u00f2 un gruppo musicale chiamato \"The Angel Band\" con Bruce Archer, Tom Guidera, Danny Pendleton e Mark Cuff. In questo periodo Harris venne notata dalla cantante country Linda Ronstadt, che la convinse a trasferirsi a Los Angeles e collaborare con lei.\nLa Hot Band.\nNel 1975 Harris ottenne un contratto con la Reprise Records che pubblic\u00f2 il suo primo album con una \"major\", \"Pieces of the Sky\". L'album fu uno dei pi\u00f9 costosi progetti country dell'epoca, realizzato con la collaborazione di musicisti di rilievo come James Burton, Glen Hardin, Ron Tutt, Ray Pohlman e Bill Payne. L'album conteneva numerose \"cover\" di brani celebri scelti ecletticamente fra vari generi musicali e reinterpretati in chiave country; c'erano per esempio \"For No One\" (dei Beatles), \"Tonight the Bottle Let Me Down\" (Merle Haggard), \"If I Could Only Win Your Love\" (The Louvin Brothers) e \"Coat of Many Colors\" (Dolly Parton). Dei due singoli estratti dall'album, il maggior successo fu \"If I Could Only Win Your Love\", che raggiunse la quarta posizione nelle classifiche di vendita.\nL'album interess\u00f2 la Warner Bros., che controllava la Reprise Records come etichetta secondaria, che propose a Harris un contratto con l'etichetta madre a patto che si facesse accompagnare da un gruppo musicale di talento. A questo scopo Harris prese con s\u00e9 il chitarrista James Burton e il pianista Glen Hardin (entrambi i quali avevano suonato precedentemente con Elvis Presley e con Parsons), il batterista John Ware, il chitarrista Hank DeVito, il bassista Emory Gordy, Jr. e il cantautore Rodney Crowell. Il gruppo venne battezzato The Hot Band.\nIl primo album di Harris con la Warner, \"Elite Hotel\" (1975), conferm\u00f2 il successo di \"Pieces of the Sky\". Cosa insolita nella produzione country dell'epoca, \"Elite Hotel\" era un lavoro \"album-oriented\", cio\u00e8 non costruito attorno ai singoli. Anche stilisticamente il lavoro era un evidente tentativo di contaminazione fra il country e il rock. L'album giunse al primo posto nelle classifiche country e vinse un Grammy per la miglior prestazione canora femminile.\nNonostante il crescente successo solista, negli stessi album Harris continu\u00f2 a collaborare con altri artisti, fra cui Linda Ronstadt, Guy Clark, Neil Young e Bob Dylan, che la volle con s\u00e9 per il proprio album \"Desire\".\nMentre la Hot Band passava attraverso diversi cambiamenti di formazione (fra cui l'abbandono di Burton nel 1976), la produzione discografica del gruppo continuava, e nel 1977 port\u00f2 alla pubblicazione di \"Luxury Liner\", considerato uno dei capolavori di Harris. Anche in questo caso l'album era costruito attorno a un eclettico insieme di \"cover\" di classici, fra cui \"(You Never Can Tell) C'est La Vie\" di Chuck Berry, \"Luxury Liner\" e \"She\" di Gram Parsons, \"Hello Stranger\" dei Carter Family, \"Making Believe\" di Kitty Wells e \"Pancho &amp; Lefty\" di Townes Van Zandt. L'album successivo, \"Quarter Moon in a Ten Cent Town\", segn\u00f2 un piccolo cambiamento di direzione; i brani erano infatti quasi tutte composizioni recenti di autori come Delbert McClinton, Dolly Parton, Jesse Winchester e Utah Phillips.\nDal country all'adult pop.\nDalla fine degli anni settanta la produzione discografica di Harris divenne sempre pi\u00f9 eclettica, spaziando fra diversi generi musicali. Nel 1979 fu pubblicato l'album \"Blue Kentucky Girl\", vincitore di un Grammy, in cui Harris si cimentava con il country classico sul genere di quello di cantanti come Loretta Lynn e Kitty Wells. Seguirono l'album natalizio \"Light of the Stable\" (realizzato con la collaborazione di Dolly Parton e Linda Ronstadt), che includeva versioni country acustiche di canti tradizionali come \"Silent Night\" e \"O Little Town of Bethlehem\". Il lavoro successivo \"Roses in the Snow\", alla cui registrazione parteciparono Ricky Skaggs, Tony Rice, Albert Lee, Emory Gordy Jr. e Jerry Douglas, proseguiva la riscoperta delle radici del country, esplorando il sottogenere tradizionale noto come \"bluegrass\". Nello stesso periodo Harris vinse un Grammy con un singolo in duo con Roy Orbison (\"That Lovin' You Feelin' Again\") e partecip\u00f2 alla registrazione del concept album country di Paul Kennerley \"The Legend of Jesse James\", insieme a Levon Helm (dei Band) e Johnny Cash.\nIl primo singolo di Harris a posizionarsi nella top 40 pop di \"Billboard\" fu una cover di \"Mister Sandman\" del 1981; nello stesso anno, il suo album \"Evangeline\" si posizion\u00f2 contemporaneamente nelle top 10 del genere country e del genere \"adult contemporary\". Il successivo \"White Shoes\" (1983) conferm\u00f2 l'eclettismo di Harris, includendo brani rock e pop. Un'ulteriore svolta si ebbe nel 1985 con l'album \"The Ballad of Sally Rose\", con cui Harris dimostr\u00f2 il proprio talento di compositrice scrivendo di propria mano tutti i brani.\nA questi lavori in genere non country segu\u00ec nel 1987 un nuovo lavoro bluegrass, il celebre album \"Trio\" registrato insieme a Dolly Parton e Linda Ronstadt, che risult\u00f2 essere il pi\u00f9 grande successo commerciale dell'intera carriera di Harris, con cinque settimane consecutive in testa alle classifiche country di \"Billboard\" e quattro singoli da top 10. L'album ebbe una \"nomination\" come miglior album dell'anno, ma fu superato da \"The Joshua Tree\" degli U2; tuttavia, Harris, Parton e Ronstadt vinsero comunque il Grammy come miglior gruppo vocale country. A ulteriore prova dell'eclettismo di Harris, il successivo lavoro solista \"Angel Band\" si collocava in un altro genere ancora, il \"gospel\".\nAll'inizio degli anni novanta, intanto, Harris scioglieva definitivamente la Hot Band, creandosi un nuovo ensemble (totalmente acustico) di musicisti di supporto, i Nash Ramblers, con Sam Bush (fiddle e mandolino), Roy Huskey, Jr. (basso), Larry Atamanuik (batteria), Al Perkins (banjo, chitarra, dobro) e Jon Randall (chitarra e mandolino). Il gruppo incise nel 1992 un album dal vivo, \"At the Ryman\", che vinse il Grammy.\nDal '90 a oggi.\nLa produzione discografica di Harris negli anni novanta divenne via via pi\u00f9 sperimentale. Se i risultati commerciali di album come \"Bluebird\" (1989), \"Brand New Dance\" (1990), \"Cowgirl's Prayer\" (1993) e \"Wrecking Ball\" (1995) furono modesti, questi lavori furono invece molto apprezzati dalla critica, e contribuirono a imporre Harris all'attenzione del pubblico di generi molto diversi dal country, come l'alternative rock. In particolare, \"Wrecking Ball\" fu indicato da molti critici come il miglior album del decennio. Harris propose il materiale di questo album in tour facendosi accompagnare da un power trio composto da Buddy Miller, Brady Blade e Daryl Johnson; ne risult\u00f2 l'album dal vivo \"Spyboy\". Ottimi risultati di critica ebbe anche, nel 2000, \"Red Dirt Girl\", concettualmente una continuazione di \"Wrecking Ball\"; questo album, ennesima dimostrazione della difficile classificabilit\u00e0 dello stile di Harris, fu ben accolto dal pubblico dell'alternative rock, raggiunse la posizione numero 5 nella classifica degli album country di \"Billboard\", si piazz\u00f2 nelle classifiche pop, e vinse un Grammy come miglior album folk dell'anno. Un ulteriore lavoro nella stessa direzione fu \"Stumble into Grace\" (2003).\nFra gli ultimi lavori di Harris si possono citare \"All the Roadrunning\", realizzato in collaborazione con Mark Knopfler (che raggiunse ottimi risultati commerciali), \"All I Intended to Be\" (2008) e l'ultimo album solista, \"Hard Bargain\" (2011)."}
{"id": "786143", "revid": "1305772", "url": "https://it.wikipedia.org/wiki?curid=786143", "title": "Mappae clavicula", "text": "La Mappae Clavicula \u00e8 una raccolta miscellanea in latino di circa 300 ricette tecniche, per la maggior parte preparazione di colori e per la metallurgia; la copia pi\u00f9 antica risale a un periodo tra la fine dell'VIII e l'inizio del IX secolo. Costituisce uno dei pi\u00f9 antichi ricettari che ci siano pervenuti.\nSecondo alcuni, sarebbe pochi decenni precedente al \"ricettario \"Eraclio\"\".\nManoscritti.\nCi sono giunte tre copie complete manoscritte: la pi\u00f9 antica \u00e8 conservata a Lucca (\"Biblioteca Governativa, MS. 296\"), mentre risale al IX secolo il \"Codice di S\u00e9lestat\" (S\u00e9lestat, Alsazia, Biblioth\u00e8que Humaniste, MS. 17); al XII secolo risale la terza copia detta anche \"Codice Phillipps\" (conservato a Corning Stato di New York, Corning Museum of Glass, MS. 5 - \"olim\" Phillips 3715): entrambe queste due copie pi\u00f9 tarde includono abbondante materiale aggiuntivo. Un frammento con diciassette ricette (quattro presenti anche in quello di Lucca, il resto negli altri) \u00e8 anche custodito a Klosterneuburg, nei pressi di Vienna (MS. W.8.293). Esiste anche una menzione dell'opera nel catalogo dei libri dell'Abbazia di Reichenau sul Lago di Costanza, redatto tra l'821 e l'822.\nIl titolo.\nLa \"piccola chiave della mappa\" non \u00e8 un titolo immediatamente comprensibile ed ha dato origine a varie ipotesi rispetto al suo significato originario. Se la chiave sottintende allo svelarsi di una conoscenza, mappa potrebbe riferirsi a quelle strisce di garza sottile imbevuta di colore che i pittori usavano per conservare i medesimi (un antesignano quindi del \"tubetto\", che veniva poi usato ammorbidendo il colore con pennelli bagnati). La chiave \u00e8 \"piccola\" perch\u00e9 non \u00e8 quella della \"grandi\" conoscenze, svelate solo nelle sacre scritture.\nUna sagace ipotesi ha affermato che \"mappa\" potrebbe essere il frutto di una svista della traduzione dal greco di qualcos'altro: \"keiromakton\" (mappa) letto al posto di \"keirokmeton\", che significa elaborazione manuale, parola gi\u00e0 presente (al plurale) in alcuni ricettari e trattazioni di arti pratiche.\nContenuti.\nNel ricettario sono comprese circa 300 ricette, senza un preciso ordine logico, con talvolta contraddizioni e ripetizioni (per questo si \u00e8 ipotizzato che la prima redazione fosse a cura di non-professionisti). Alcune sono state effettivamente usate per preparare colori, confermato dalle moderne analisi chimiche dei componenti, mentre altre sono palesemente inapplicabili. Per noi \u00e8 molto difficile comprendere la commistione tra chimica e magia naturale, che all'epoca dovevano essere parte di un sapere unico e correlato.\nAlcune di queste ricette sono state provate come derivanti dal papiro di Leida o quello di Stoccolma, risalenti a circa quattro secoli prima (IV secolo), ma il materiale in genere \u00e8 molto disomogeneo, con influenze di molte culture diverse: greca (Dioscoride), romana (Plinio il Vecchio), bizantina, araba e britannica. Altre ricette, presenti in codici pi\u00f9 tardi, sono mutuate dal Manoscritto di Lucca, sebbene in un ordine diverso.\nVi si trovano varie operazioni chimiche e talvolta con suggestioni pi\u00f9 alchemiche, che riguardano la preparazione di coloranti, inchiostri per la miniatura, lacche e pigmenti vari, oltre al nucleo consistente sulla lavorazione dei metalli e altri scopi vari, come l'avvelenamento delle frecce.\nNon si pu\u00f2 parlare di vera e propria alchimia, perch\u00e9 il testo \u00e8 completamente scevro delle concezioni filosofiche e dell'idea di perfezionamento che caratterizzano le esperienze degli antichi alchimisti, anche se alcune ricette hanno una corrispondenza quasi completa con alcuni procedimenti descritti in testi alchemici anteriori: per esempio la ricetta XX riproduce con errori di traduzione dal greco un passo di un testo tardoantico attribuito all'alchimista Mos\u00e8; quindi si pu\u00f2 affermare che tali testi siano stati una delle fonti pi\u00f9 dirette del ricettario.\nIl tono del libro \u00e8 piuttosto iniziatico, con un'introduzione nel manoscritto di S\u00e9lestat che descrive il libro come un compendio dei segreti delle sacre scritture che debbono essere custoditi il pi\u00f9 gelosamente possibile e tramandato ai figli (o discepoli) solo quando essi siano pienamente maturi per capire il valore del testo e custodirne il segreto. Il linguaggio di quest'opera \u00e8 quindi talvolta volutamente oscuro, da iniziati.\nNel mascritto di Philipps nelle ricette dalla CXCV alla CCI contengono parole arabe dalla varia traslitterazione; nella CCXII poi, dove si descrive l'estrazione dell'alcol, esiste una vera e propria criptografia su tre parole indicate come \"xknk, qbsuf\" e \"tbmkt\", che scrivendo la lettera che le precede nell'alfabeto (tranne la \"n\") danno \"vini, parte\" e \"salis\".\nTalvolta nelle ricette si trovano condizioni complesse che indicano come nel tempo alcuni processi semplici venissero via via arricchiti di dettagli, anche per la convinzione teorica che a un procedimento pi\u00f9 complesso corrispondesse un risultato migliore. Cos\u00ec si trovano ingredienti come l'urina (una delle rare fonti di ammoniaca) che talvolta dev'essere maschile altre femminile, altre prelevata da soggetti con i capelli rossi e cos\u00ec via; analogamente alcuni ingredienti devono essere recuperati durante la canicola, altri da animali sottoposti a un'alimentazione purificativa, ecc."}
{"id": "786147", "revid": "709565", "url": "https://it.wikipedia.org/wiki?curid=786147", "title": "'O marenariello", "text": "'O marenariello \u00e8 una famosa canzone napoletana del 1893 musicata da Salvatore Gambardella su testi di Gennaro Ottaviano.\nLa prima versione, con testo di Diodato Del Gaizo, si intitolava 'O mare e ba, ed ebbe riscontri assai modesti.\nSi racconta che nel 1893, presso quella bottega di Piazza del Mercato, Gambardella incontr\u00f2 il poeta Gennaro Ottaviano (1874-1936) entrato per chiedere al De Chiara una musica adatta ai versi che aveva scritto. Pare che Gambardella avesse composto su due piedi una melodia ad un tempo gioiosa e malinconica di ispirazione belliniana: \"'O marenariello\".\nLa canzone fu presentata al maestro Raimondo Rossi, direttore dell'Orchestra del Teatro Nuovo Politeama e cantata quella sera stessa da Emilia Persico.\nL'editore musicale Bideri acquist\u00f2 la canzone per poche lire. Da l\u00ec a poco la canzone gir\u00f2 tutto il mondo, riscuotendo un notevole successo.\nInterpretazioni.\nTra gli interpreti del brani vi sono:"}
{"id": "786157", "revid": "767487", "url": "https://it.wikipedia.org/wiki?curid=786157", "title": "Lapidario", "text": "Il lapidario \u00e8 genericamente una raccolta di pietre, sassi, rocce. Per significato traslato vengono cos\u00ec chiamati gli ambienti dove collezioni di tali reperti sono custoditi, frequenti nei musei, soprattutto in quelli di storia naturale o archeologici (quindi si applica anche a pietre scolpite, lavorate, frammenti architettonici, iscrizioni su pietra).\nIl sostantivo \"lapidario\" \u00e8 pure usato per indicare un gioielliere specialista nell'elaborazione di pietre preziose risultando analogo, ma non sinonimo, di gemmologo e incastonatore."}
{"id": "786158", "revid": "36426", "url": "https://it.wikipedia.org/wiki?curid=786158", "title": "Lapidari", "text": "I lapidari erano trattati che descrivevano le virt\u00f9 delle pietre. Essi alimentarono un cospicuo genere letterario che ebbe una prima fioritura gi\u00e0 nella tarda epoca ellenistica, ma i cui prodotti furono ampiamente diffusi almeno fino al Rinascimento. Dal punto di vista letterario, non si tratt\u00f2 di un nuovo genere, poich\u00e9 riprendeva teorie e credenze gi\u00e0 descritte da autori classici, quali Cesare, Plinio il Vecchio, Tacito, Varrone, Strabone, Origene, ecc., e da autori medievali quali Solino o Isidoro da Siviglia.\nGi\u00e0 in epoca classica, infatti, si consideravano spesso le pietre come esseri viventi, alla stregua dei vegetali, solo che caratterizzati da un metabolismo e un ciclo vitale ancora pi\u00f9 lento. Nel \"De lapidibus\" di Marbodo di Rennes (XI secolo) i minerali erano considerati come materia organica e suddivisi in maschi e femmine, domestici e selvaggi; inoltre talvolta si attribuiva loro la secrezione di sostanze organiche, quali il latte di galattite, indicato come sostituto di quello materno. Le propriet\u00e0 di ciascuna roccia erano quindi del tutto paragonabili a quelli delle erbe. Al contrario, in genere ne era differente l'uso: nei lapidari, salvo poche eccezioni, le pietre sono viste quali amuleti e quindi da tenere in contatto col corpo ma non da ingerire. Fu Paracelso a recuperare il valore medicinale dei minerali. \nNei lapidari confluirono conoscenze dotte e popolari: lo stesso linguaggio latino con il quale erano scritti, all'epoca delle prime compilazioni non era ancora incomprensibile al popolo rurale non essendosi ancora sviluppati i volgari. I lapidari, a differenza di erbari e bestiari, non presentavano solitamente illustrazioni, poich\u00e9 era quasi impossibile rappresentare le differenze tra le varie pietre con la miniatura; le poche illustrazioni presenti raffiguravano, in genere, i procedimenti di raccolta o di lavorazione delle pietre stesse e risalgono, a parte qualche raro disegno, a dopo l'introduzione, in Europa, del processo di stampa a caratteri mobili."}
{"id": "786160", "revid": "2014155", "url": "https://it.wikipedia.org/wiki?curid=786160", "title": "Ladislao I di Polonia", "text": "Fu principe della Grande Polonia dal 1296 e re di Polonia dal 1320. Figlio di Casimiro I di Cuiavia, successe al principato nel 1275. Eletto principe dai nobili della Grande Polonia, perse la loro fedelt\u00e0, e, nel 1300 il re Venceslao III di Boemia fu incoronato al suo posto come re di Polonia.\nLadislao, in seguito, cerc\u00f2 in seguito di riconquistare il trono polacco. Con il sostegno di papa Bonifacio VIII intraprese una guerra contro Venceslao, un conflitto complicato dalle ambizioni dei cavalieri teutonici. Ladislao fu incoronato nel 1320 a Cracovia, sconfisse i cavalieri teutonici nel 1331 e un\u00ec i principati polacchi in un solo regno. Attraverso i matrimoni dei suoi figli, strinse legami con Ungheria e Lituania.\nBiografia.\nContesto storico.\nNel 1138, il Regno di Polonia, cresciuto sotto il dominio della dinastia dei Piast, fu testimone di una serie di lotte ereditarie che ne ostacolarono lo sviluppo per quasi duecento anni. Con il testamento di re Boleslao III Boccatorta, in polacco: \"Boles\u0142aw III Krzywousty\", la Polonia era stata divisa in cinque province: Slesia, Masovia con la Cuiavia orientale, Grande Polonia, Regione di Sandomierz e \"Provincia del \"senior\"\", in polacco: \"Dzielnica senioralna\". La \"provincia del \"senior\"\" inizialmente comprendeva Cracovia e la Piccola Polonia occidentale, la Grande Polonia orientale tra cui Gniezno e Kalisz, la Cuiavia occidentale, \u0141\u0119czyca (gestita dalla Duchessa Salomea di Berg fino alla morte) e Sieradz, e con la Pomerelia come feudo. Per evitare conflitti tra i suoi quattro figli, Boleslao concesse una provincia a ciascuno di loro, mentre la \"Provincia del \"senior\"\" doveva andare al fratello pi\u00f9 anziano. Questa decisione aveva lo scopo di prevenire lotte dinastiche e impedire la disintegrazione del regno. Tuttavia, la decisione si rivel\u00f2 del tutto inadeguata ed iniziarono cos\u00ec quasi due secoli di ci\u00f2 che Boleslao aveva cercato di contrastare: costanti lotte e disordini. Ladislao I riusc\u00ec a riunire la maggior parte di queste terre nel regno di Polonia.\nPrincipe in Cuiavia (1267\u20131288).\nLadislao il Breve era il figlio maggiore di Casimiro I di Cuiavia (in polacco: \"Kazimierz I Kujawski\") e della sua terza moglie Eufrozyna di Opole. Era per\u00f2 terzo nella linea di successione come Duca di Cuiavia, poich\u00e9 aveva due fratellastri pi\u00f9 anziani nati dal secondo matrimonio di Casimiro con Costanza di Breslavia: Leszek II il Nero (in polacco: \"Leszek Czarny\") e Ziemomys\u0142. Ladislao il Breve prese il nome da suo zio, il fratello di sua madre, Ladislao, duca di Opole. Gi\u00e0 nelle fonti contemporanee fu soprannominato \"\u0141okietek\", diminutivo della parola \"\u0142okie\u0107\", che si traduce come \"gomito\" o \"ell\", un'unit\u00e0 di misura medievale simile a un cubito, come in \"altezza del gomito\". L'origine di questo soprannome, risultante dalla bassa statura di Ladislao, fu spiegata solo nel XV secolo dallo storico Jan D\u0142ugosz.\nNel 1267, mor\u00ec il padre Casimiro. A quel tempo, Leszek II il Nero eredit\u00f2 anche la citt\u00e0 di \u0141\u0119czyca, in quanto aveva gi\u00e0 ricevuto sei anni prima, il comune di Sieradz, mentre Ziemomys\u0142 acquis\u00ec il comune di Inowroc\u0142aw, mentre Brze\u015b\u0107 Kujawski e Dobrzy\u0144 furono tenuti in reggenza da Eufrozyna, per conto di Ladislao e dei suoi fratelli minori Casimiro II e Siemowit. Dopo la morte di suo padre Casimiro I, Ladislao fu inviato a Cracovia alla corte del suo parente, Boleslao V il Casto. Nel 1273 Ladislao partecip\u00f2 all'arbitrato di Boleslao il Pio, duca della Grande Polonia, per riconciliare lui e sua madre Eufrozyna con i Cavalieri Teutonici. Ladislao si assunse la responsabilit\u00e0 di governare questi territori nel 1275, ma furono effettivamente detenuti in un \"niedzial\", una propriet\u00e0 collettiva della comunit\u00e0 familiare, con i suoi due fratelli minori.\nNell'ottobre del 1277, le terre destinate al fratello minore Casimiro II furono invase dai lituani, che, dopo la liberazione di alcuni prigionieri e il sequestro di un bottino, tornarono liberamente nelle loro terre. Questo era dovuto anche alla protezione di Boleslao V il Casto, che in quel momento si trovava nel campo politico opposto di Corrado II, Duca di Masovia, attraverso il cui territorio erano passati gli invasori lituani. Due anni dopo, nel 1279, Ladislao il Breve fu considerato tra i pretendenti alla successione della Piccola Polonia dopo la morte di Boleslao V il Casto, secondo l\"'Hypatian Codex\". Tuttavia la nobilt\u00e0 rispett\u00f2 la volont\u00e0 di Boleslao, che aveva designato il fratellastro pi\u00f9 anziano di Ladislao, Leszek II il Nero come suo erede.\nDopo l'acquisizione del potere da parte di Leszek II il Nero a Cracovia e Sandomierz nel 1279, Ladislao, insieme ai suoi fratelli pi\u00f9 giovani, riconobbe la sovranit\u00e0 di Leszek. In seguito Ladislao rimase sempre alleato del suo fratellastro maggiore. Nel 1280, Ladislao aiut\u00f2 militarmente l'alleato di Leszek, il duca di Masovia Boleslao II, in una battaglia con il fratello di Boleslao, Corrado II, e durante la spedizione conquist\u00f2 il castello di Jazd\u00f3w. \u00c8 anche possibile che in un incontro tra Leszek II il Nero e Przemys\u0142 II, Duca della Grande Polonia, a Sieradz nel febbraio 1284, si discutesse il matrimonio di Ladislao con Edvige, cugina di Przemys\u0142. L'anno seguente, in agosto, Ladislao era presente, insieme a Przemys\u0142 II e Ziemomys\u0142 di Cuiavia, per la riforma del monastero di Sulej\u00f3w, cio\u00e8 l'accoglienza dei monaci da W\u0105chock. Dopo questo evento, Ladislao apparve nuovamente in Masovia, dove sostenne Boleslao II in un combattimento con Corrado II, probabilmente per conto di Leszek II il Nero. Per rappresaglia per questa azione, Corrado II ancora una volta lasci\u00f2 che l'esercito lituano attraversasse la sua terra, che nel 1287 assedi\u00f2 Dobrzy\u0144.\nMorte di Leszek il Nero e lotta per il controllo di Cracovia (1288-1289).\nIl 30 settembre 1288, Leszek II il Nero, Duca di Cracovia e Sieradz mor\u00ec senza eredi, trasferendo cos\u00ec il potere nel principato di Sieradz al suo fratellastro pi\u00f9 anziano, Ladislao il Breve. Mentre Ladislao governava ora su Brze\u015b\u0107 Kujawski e Sieradz, Casimiro II eredit\u00f2 il ducato di \u0141\u0119czyca, mentre Siemowit assunse il controllo della terra di Dobrzy\u0144. Alla morte di Leszek inizi\u00f2 una lotta per la supremazia nei ducati di Cracovia e Sandomierz; i candidati principali erano Boleslao II, duca di Masovia, e Enrico IV il Probo, duca di Breslavia. In questo conflitto Ladislao decise di sostenere Boleslao II. Enrico IV il Probo, con l'aiuto dei potenti nobili tedeschi, domin\u00f2 la capitale alla fine del 1288. Boleslao II non si arrese, cos\u00ec aiutato da Ladislao, dal fratello di Ladislao Casimiro II di \u0141\u0119czyca, e probabilmente anche da truppe dal duca della Grande Polonia, Przemys\u0142 II attacc\u00f2 gli alleati della coalizione di Enrico il Probo, Enrico III di G\u0142og\u00f3w, Bolko I di Opole e Przemko di \u015acinawa, che stavano tornando in Slesia. Il 26 febbraio 1289, una battaglia sanguinosa avvenne nei campi vicino a Siewierz, battaglia che vide la morte di Przemko di \u015acinawa, il cui risultato condusse ad una grande vittoria per i rami dei Piast di Masovia-Cuiavia.\nDuca di Sandomierz e guerra con Venceslao II (1289-1292).\nDopo la battaglia di Siewierz, Boleslao II di Masovia rinunci\u00f2, per ragioni sconosciute, al governo della Provincia del \"senior\", cos\u00ec Ladislao il Breve inizi\u00f2 a designare se stesso come Duca di Cracovia e Sandomierz. Occup\u00f2 la capitale della Piccola Polonia, Cracovia, ma senza includere la collina di Wawel. Nonostante le iniziali vittorie nelle battaglie di Ska\u0142a e \u015awi\u0119cica, Ladislao non riusc\u00ec a preservare questa supremazia. Ben presto Cracovia fu conquistata da Enrico IV il Probo e Ladislao dovette fuggire dalla citt\u00e0 con l'aiuto dei francescani. Nella seconda met\u00e0 del 1289 il principe di Cuiavia riusc\u00ec a consolidare il suo dominio nel ducato di Sandomierz. Ci\u00f2 condusse a una divisione della Piccola Polonia nei due distinti principati, Cracovia e Sandomierz, poich\u00e9 erano stati governati dallo stesso duca da quando Boleslao V il Casto era diventato Granduca nel 1243.\nIl 23 giugno 1290, Enrico IV il Probo mor\u00ec, cos\u00ec Przemys\u0142 II, duca della Grande Polonia, assunse il trono di Cracovia. Non si sa esattamente come siano state le relazioni tra Przemys\u0142 II e Ladislao il Breve, sebbene sia molto probabile che fossero amichevoli, poich\u00e9 la suddivisione dei territori avvenne senza spargimento di sangue e potrebbe essere stata il risultato di un accordo tra i duchi. \u00c8 possibile, tuttavia, che queste relazioni siano state fredde e forse persino ostili. Przemys\u0142 II domin\u00f2 senza problemi il castello di Wawel, ma fin dall'inizio affront\u00f2 una considerevole opposizione interna nel ducato di Cracovia - dove alcuni sostenevano Ladislao il Breve, mentre altri sostenevano Venceslao II (V\u00e1clav II) di Boemia, e da met\u00e0 settembre 1290, Przemys\u0142 II lasci\u00f2 Cracovia per tornare nella Grande Polonia. Nel frattempo, al fine di aumentare ulteriormente la sua influenza, Ladislao diede sua nipote Fenenna , figlia del fratellastro Ziemomys\u0142, in sposa ad Andrea III, il re ungherese della dinastia degli Arpadi.\nPrzemys\u0142 II alla fine abbandon\u00f2 il potere su Cracovia a met\u00e0 gennaio del 1291, cos\u00ec il principato accett\u00f2 il sovrano ceco Venceslao II come sovrano. Ladislao decise di combattere per la Piccola Polonia con l'aiuto di truppe ungheresi concesse da Andrea III. Nel 1292 le truppe boeme, per superiorit\u00e0 numerica e con il sostegno dei principi slesiani e del margravio di Brandeburgo, cacciarono Ladislao il Breve prima da Sandomierz, e, nel settembre dello stesso anno lo circondarono in una Sieradz fortificata. L'assedio ebbe presto successo e Ladislao e suo fratello Casimiro II vennero fatti prigionieri. Il 9 ottobre 1292 fu firmato un accordo in base al quale Ladislao e Casimiro II furono costretti a rinunciare a rivendicazioni nei confronti della Piccola Polonia e a giurare fedelt\u00e0 al sovrano ceco, in cambio del quale rimanevano nei loro possedimenti in Cuiavia.\nAlleanza con Przemys\u0142 II (1293-1296).\nI loro recenti fallimenti e la minaccia di Venceslao II spinsero Przemys\u0142 II e Ladislao, attuali concorrenti polacchi per il trono di Cracovia, a incontrarsi a Kalisz nel gennaio del 1293 per sviluppare strategie per rimuovere il governo ceco. La riconciliazione degli oppositori avvenne in seguito all'intervento dell'Arcivescovo Jakub Swinka; all'arcivescovo furono promesse le entrate delle miniere di sale dopo la conquista della Piccola Polonia. L'accordo segreto, firmato il 6 gennaio 1293, impegn\u00f2 i tre duchi, l'accordo fu assistito anche da Casimiro II di \u0141\u0119czyca, a sostegno reciproco nello sforzo di recuperare Cracovia. L'occasione di questo incontro potrebbe anche aver segnato il matrimonio di Ladislao il Breve con Edvige (in polacco Jadwiga), figlia di Boleslao il Pio, zio di Przemys\u0142 II.\nNel 1294 era gi\u00e0 necessario rivedere i piani approvati a Kalisz, poich\u00e9 Casimiro II fu ucciso mentre combatteva contro i lituani. Di conseguenza \u0141\u0119czyca fu aggiunta alle terre di Ladislao il Breve. Il 26 giugno 1295, Przemys\u0142 II fu incoronato re di Polonia con il permesso del papa. La risposta di Ladislao a questo evento \u00e8 sconosciuta. Sfortunatamente, il nuovo re godette della sua incoronazione solo per sette mesi, poich\u00e9 l'8 febbraio 1296 Przemys\u0142 II fu assassinato, forse anche con l'appoggio del margravio di Brandeburgo.\nMatrimonio.\nQuando Przemys\u0142 II era ancora vivo ci fu il matrimonio tra Ladislao il Breve e Edvige, figlia di Boleslao il Pio. Ci sono tre teorie principali tra gli storici su quando il matrimonio ebbe luogo. La prima teoria assume che il matrimonio sia avvenuto quando il padre di Edvige era ancora in vita e quindi non pi\u00f9 tardi del 1279. La seconda teoria, che ora ha il maggior numero di sostenitori, \u00e8 che il matrimonio ebbe luogo tra il 1290 e il 1293, forse a conclusione dell'incontro di Kalisz del gennaio 1293, e che nel 1279 c'era stato forse solo un fidanzamento (\"matrimonium de futuro\"). La terza teoria postula una data specifica del matrimonio il 23 aprile 1289.\nSforzi iniziali nella Grande Polonia (1296-1298).\nPer la ricca Grande Polonia, divenne evidente che il trono di Przemys\u0142 II meritava il suo pi\u00f9 stretto alleato: il principe Ladislao di Cuiavia. Il fatto che Ladislao il Breve fosse noto per detestare i tedeschi non era irrilevante, in quanto erano generalmente considerati i responsabili dell'omicidio di Przemsy\u0142 II. Tuttavia c'era un testamento di Przemys\u0142 II, scritto intorno al 1290, che riconosceva Enrico III di G\u0142og\u00f3w come suo erede. Nessuna delle due parti desiderava battaglie sanguinarie, cos\u00ec, il 10 marzo 1296 a Krzywi\u0144 venne stipulato un accordo con il quale Ladislao accett\u00f2 di consegnare a Enrico III la parte della Grande Polonia a ovest e a sud dei fiumi Obra e Warta fino alla foce del Note\u0107. Ladislao stabil\u00ec anche il suo successore nel caso in cui fosse morto senza un erede maschio: Enrico IV il Fedele, il figlio maggiore di Enrico III. Inoltre, indipendentemente dalla futura nascita di alcuni suoi figli, Ladislao accett\u00f2 di consegnare, quando avesse raggiunto l'et\u00e0 adulta, il ducato di Pozna\u0144 a Enrico IV .\nLa divisione della Grande Polonia concordata a Krzywi\u0144 non affrontava tutte le questioni controverse, specialmente alla luce del fatto che presto nacquero dei figli a Ladislao il Breve. Il governo di Ladislao il Breve nella sua parte della Grande Polonia non ebbe successo perch\u00e9 il banditismo si diffondeva e l'opposizione interna si rafforz\u00f2, guidata da Andrzej Zaremba, il vescovo di Pozna\u0144. Si sospett\u00f2, anche se \u00e8 negato da alcuni storici, che il vescovo Zaremba avesse emesso una scomunica su Ladislao. Inoltre, l'arcivescovo Jakub Swinka, vedendo che il duca di Cuiavia stava avendo problemi a gestire il ducato, inizi\u00f2 a prendere le distanze dal suo protetto. Nel 1298, un incontro tra l'opposizione dalla Grande Polonia ed Enrico III di G\u0142og\u00f3w avvenne a Ko\u015bcian per concludere un accordo in base al quale, in cambio di rinnovati uffici per l'opposizione in un futuro ducato ricongiunto, avrebbero sostenuto la candidatura di Enrico IV per il trono della Grande Polonia.\nFuga dal paese (1299-1304).\nLa vera minaccia al potere di Ladislao proveniva effettivamente dal sud. Venceslao II di Boemia decise di reprimere il duca di Cuiavia. Nel 1299 a Kl\u0119ka fu concluso un accordo in base al quale Ladislao il Breve accett\u00f2 di presentare nuovamente omaggio a Venceslao II, in cambio del quale avrebbe ricevuto 400 grywien e un reddito di otto anni dalle miniere di Olkusz. Ladislao, tuttavia, non mantenne i termini e le condizioni stipulate a Kl\u0119ka, per cui, nel luglio del 1299, Venceslao II organizz\u00f2 una spedizione militare che costrinse il principe di Cuiavia a fuggire dal paese.\nNon si sa esattamente dove Ladislao il Breve abbia vissuto tra il 1300 ed il 1304. Secondo la tradizione, si rec\u00f2 a Roma, dove prese parte alla celebrazione del grande giubileo del 1300 organizzato da Papa Bonifacio VIII. Altri luoghi in cui sarebbe potuto risiedere erano la Rutenia e l'Ungheria, con i cui magnati di Ladislao avevano stretto delle relazioni, e molto probabilmente la Slovacchia, dove vaste aree erano di propriet\u00e0 di nobili ungheresi che si opponevano a Venceslao III, figlio di Venceslao II. Durante quel periodo, la consorte di Ladislao, Edvige, e i loro figli rimasero in Cuiavia nella citt\u00e0 di Radziej\u00f3w.\nRiconquista della Cuiavia, della Piccola Polonia e della Pomerania di Danzica (1304-1306).\nLadislao torn\u00f2 in Polonia nel 1304 e si stabil\u00ec a Sandomierz, con l'aiuto del magnate ungherese Amadeus Aba. Pi\u00f9 tardi, nello stesso anno, fu in grado di dominare i castelli di Wi\u015blica e Lel\u00f3w. Il successo per l'indomito principe sarebbe stato di breve durata, se non fosse stato per diverse circostanze favorevoli. Il 21 giugno 1305, Venceslao II, il re ceco e polacco, mor\u00ec inaspettatamente e la sua eredit\u00e0 pass\u00f2 al suo unico figlio, Venceslao III. Ladislao approfitt\u00f2 della situazione alla perfezione, occupando, entro la fine dell'anno, i ducati di Sandomierz, Sieradz-\u0141\u0119czyca e Brze\u015b\u0107 Kujawski. Un governo ceco in declino tent\u00f2 di sostenere Venceslao III organizzando una spedizione contro Ladislao. Ancora una volta la fortuna lo favor\u00ec, poich\u00e9 il 4 agosto 1306, Venceslao III fu perfidamente assassinato a Olomouc, in Moravia, e il Regno di Boemia fu senza monarca e nel bel mezzo di una guerra civile.\nLa morte dell'ultimo P\u0159emyslide sul trono di Boemia condusse a una manifestazione di cavalieri a Cracovia, che condusse a un invito ufficiale a Ladislao il Breve a prendere il potere. Il 1\u00ba settembre 1306 vi fu un festoso ingresso nella capitale della Piccola Polonia, e questo \u00e8 stato collegato con l'emissione di privilegi per la citt\u00e0 e per l'attuale principale sostenitore del dominio ceco, Jan Muskata, il vescovo di Cracovia.\nUn altro obiettivo di Ladislao il Breve era di riconquistare l'eredit\u00e0 di Przemys\u0142 II: Grande Polonia e Pomerania. Questa campagna di unificazione, tuttavia, incontr\u00f2 notevoli difficolt\u00e0. Nella Grande Polonia, Ladislao riusc\u00ec a prendere le citt\u00e0 al confine con la Cuiavia di Konin, Ko\u0142o e Nak\u0142o, perch\u00e9 il resto del ducato aveva accettato il governo del suo vecchio nemico Enrico III di G\u0142og\u00f3w, ma con l'eccezione di Wielu\u0144 che era occupato dal principe di Opole Bolko I. La Pomerania, tuttavia, divenne soggetta al governo di Ladislao il Breve come risultato di una spedizione alla fine del 1306, ma il controllo su questa remota area dovette essere trasferito a governatori. Per questi ruoli, Ladislao nomin\u00f2 nella zona di Danzica la potente Casa di Swienca ai suoi due nipoti, rispettivamente Przemys\u0142 e Casimiro III, figli di Ziemomys\u0142.\nAnnessione della Pomerelia da parte dei Cavalieri Teutonici (1307-1309).\nNel frattempo, Gerward, il vescovo di Cuiavia (W\u0142oc\u0142awek), chiese la restituzione del reddito episcopale alla famiglia di Peter Swienca quando era governatore del regno ceco. Peter perse il processo di arbitrato, per cui fu costretto a restituire al Vescovo l'enorme cifra di 2.000 grzywien. Nonostante una parziale garanzia da parte di Ladislao il Breve, la famiglia Swienca non fu in grado di pagare una simile somma, perci\u00f2, il 17 luglio 1307, Geward, lasci\u00f2 Swienca, e prest\u00f2 fedelt\u00e0 a Waldemar, margravio di Brandeburgo, ricevendo da lui in feudo le citt\u00e0 di Dar\u0142owo, Polanowo, S\u0142awno, Tuchola e Nowe e ricevettero per sempre la terra di Slupsk. Nell'agosto del 1307, Waldemar attacc\u00f2 la Pomerelia. La resistenza agli invasori a nome del Ladislao il Breve venne da Bogusz, un giudice di Pomerania che si era arroccato nella citt\u00e0 di Danzica. Ben presto divenne chiaro, tuttavia, che le sue forze non potevano far fronte agli aggressori.\nSu consiglio del priore tedesco dell'ordine domenicano a Danzica, Ladislao il Breve decise di aiutare l'ordine teutonico. All'inizio sembrava l'accordo tenesse, poich\u00e9 i cavalieri sotto Gunther von Schwarzburg, il comandante di Che\u0142mno, cacciarono con successo il Brandeburgo da Danzica e poi passarono a Tczew. Tuttavia il Gran Maestro di Prussia non ascolt\u00f2 il principe Casimiro, governatore di Ladislao che risiedeva a Tczew, e senza combattere presero la citt\u00e0. Quindi i Cavalieri presero Nowe e nel 1308 completarono la campagna. Solo \u015awiecie rimase nelle mani di Ladislao il Breve. Nell'aprile del 1309 in Cuiavia ci fu un incontro tra Ladislao il Breve e il Gran Maestro prussiano sulla presa della Pomerelia in cui l'Ordine Teutonico chiesero al Principe un conto assurdo per il soccorso di Danzica, e poi si offr\u00ec di acquistare il territorio. Entrambe le proposte furono respinte da Ladislao. Di conseguenza, nel luglio del 1309, i cavalieri teutonici iniziarono l'assedio di \u015awiecie. La guarnigione consegn\u00f2 la citt\u00e0 solo a settembre. Per legittimare la loro condotta, i Cavalieri acquistarono a settembre un dubbio diritto sul distretto dal Brandeburgo. L'annessione della Pomerelia consent\u00ec al Gran Maestro di trasferire definitivamente la loro capitale da Venezia a Malbork.\nL'opposizione interna - Jan Muskata e la ribellione di Albert (1308-1312).\nLa ragione per cui Ladislao il Breve non poteva essere coinvolto direttamente negli affari di Pomerelia era dovuta alla situazione instabile presente nella Piccola Polonia. La fonte dei disordini fu Jan Muskata, il vescovo di Cracovia ed ex sostenitore di Venceslao II. Muskata inizi\u00f2 a seminare discordia contro Ladislao poco dopo aver conquistato il trono di Cracovia, cercando di stabilire contatti con i suoi nemici Bolko I di Opole e Enrico III di G\u0142og\u00f3w. Per aiutare il principe di Cracovia venne in aiuto il venerabile arcivescovo di Gniezno, Jakub Swinka. Il 14 giugno 1308, Swinka priv\u00f2 Muskata del suo vescovato per abuso di potere. Di conseguenza, Ladislao pot\u00e9 imprigionare il vescovo per sei mesi e poi lo costrinse a lasciare i confini del ducato. Muskata non torn\u00f2 a Cracovia fino al 1317.\nNel 1311, Ladislao il Breve sopravvisse a un'altra crisi del suo regno. Questa volta la minaccia giunse da Cracovia, dove la nobilt\u00e0 locale tedesca avrebbe sostenuto Giovanni di Lussemburgo, nuovo re di Boemia. La ragione di questo cambiamento, secondo la nobilt\u00e0 tedesca, era dovuto all'eccessivo carico fiscale causato dalla politica di unificazione delle terre polacche e dalla crisi economica associata alla perdita della Pomerelia. A capo della rivolta c'era Albert, il sindaco di Cracovia, che richiam\u00f2 in citt\u00e0 il duca Bolko I di Opole. I ribelli riuscirono a controllare Cracovia e ad ottenere il sostegno di molte altre citt\u00e0 della Piccola Polonia, ma il Wawel fu salvato dalle truppe fedeli a Ladislao, il che rese difficile il successo della ribellione. La situazione non era cambiata quando il duca di Opole arriv\u00f2 nell'aprile del 1312. Gli storici discutono se Bolko I sia venuto a Cracovia per i suoi scopi, o piuttosto come governatore a nome del nuovo re ceco, Giovanni di Lussemburgo, che stava anche usando il titolo di re di Polonia. Tuttavia, Giovanni non poteva impegnarsi direttamente in questa azione a causa dei problemi che affrontava in Moravia con i ribelli di quella zona. In ogni caso, i tentativi di conquistare il Castello del Wawel fallirono, e rafforzato dal sostegno ungherese, Ladislao il Breve domin\u00f2 la ribellione di Sandomierz e costrinse Bolko I di Opole a lasciare Cracovia nel giugno del 1312. Al suo ritorno a Opole, Bolko rap\u00ec il sindaco Albert, probabilmente per recuperare con il riscatto i costi sostenuti per la spedizione a Cracovia. Dopo aver posto fine alla ribellione, Ladislao inizi\u00f2 a punire i ribelli. Le sanzioni furono severe; alcuni consiglieri furono impiccati e le loro propriet\u00e0 confiscate, e la stessa citt\u00e0 di Cracovia perse alcuni dei suoi privilegi, ad esempio, l'ereditariet\u00e0 di alcune cariche. Poco dopo la ribellione, al posto del tedesco fu introdotto il latino nei libri della citt\u00e0.\nGestione della Grande Polonia (1309-1315).\nIl 9 dicembre 1309, Enrico III di G\u0142og\u00f3w - che aveva affermato di essere il successore del re Przemys\u0142 II ed era il principale concorrente di Ladislao per il ducato della Grande Polonia - mor\u00ec, lasciando il suo distretto diviso tra i suoi cinque figli. Enrico, Jan e Przemko avevano ricevuto Pozna\u0144 mentre Boleslao e Corrado avevano ricevuto Gniezno e Kalisz, che avevano diviso un anno dopo. Questa divisione form\u00f2 una nuova organizzazione territoriale basata sulle citt\u00e0, invece della precedente divisione in castellanie. Ci\u00f2 minacci\u00f2 l'\u00e9lite locale, e cos\u00ec nel 1314 la nobilt\u00e0 e i cavalieri sollevarono una ribellione contro i figli di Enrico III di G\u0142ogow. Questi eventi sorpresero i duchi tanto che non poterono fermare efficacemente la ribellione, e le loro truppe inviate sotto il comando di Janusz Biberstein furono sconfitte. Alla ricerca di una posizione politica indipendente, i locali cavalieri conquistarono anche Pozna\u0144, che fu difesa dal sindaco Przemek e dai cittadini. I cavalieri della Grande Polonia, sapendo della repressione della ribellione del sindaco Alberto a Cracovia da parte di Ladislao, capirono che egli era un difensore dei loro interessi economici e politici. Il risultato fu il trasferimento del potere a Ladislao, che entr\u00f2 a Pozna\u0144 nell'agosto del 1314. Dopo gli eventi di Pozna\u0144 inizi\u00f2 a definirsi principe del regno polacco.\nI duchi furono costretti a venire a patti con la perdita della Grande Polonia, poich\u00e9 rimasero solo con una parte dei territori confinanti con i fiumi Obra e Note\u0107.\nLa ripresa della Grande Polonia consent\u00ec a Ladislao di entrare in una pi\u00f9 ampia politica internazionale. Nel 1315, la Polonia concluse un'alleanza contro il Brandeburgo con le tre monarchie della Scandinavia: Danimarca, Svezia e Norvegia, nonch\u00e9 i ducati di Meclemburgo e Pomerania. La guerra scoppi\u00f2 un anno dopo, ma non ebbe successo e caus\u00f2 solo la distruzione dei territori di frontiera.\nL'incoronazione a re (1315-1320).\nIn quel periodo, anche Ladislao il Breve inizi\u00f2 a tentare di ottenere il consenso papale per un'incoronazione reale. Questo piano fu attivamente sostenuto dalla chiesa polacca, guidata da Borzys\u0142aw, arcivescovo di Gniezno (il successore di Jakub Swinka che mor\u00ec nel 1314), e Gerward, il vescovo di Cuiavia (W\u0142oc\u0142awek). La decisione sull'incoronazione fu presa alla fine durante due comizi di nobili e cavalieri; la prima si tenne dal 20 al 23 giugno 1318 a Sulejow, dove fu preparata una supplica speciale con una richiesta al Papa, e la seconda il 29 giugno a Pyzdry. Il vescovo Gerward fu inviato ad Avignone con i documenti. \nIl consenso fu dato da Papa Giovanni XXII il 20 agosto 1319, anche se non direttamente a causa dell'opposizione di Giovanni di Lussemburgo, re di Boemia, che pure rivendicava la corona di Polonia. Il Papa stava cercando un modo per preservare i diritti di Ladislao e della Polonia senza violare quelli di Giovanni e della Boemia, e scopr\u00ec che le rivendicazioni lussemburghesi (nonostante la loro tenue base giuridica) si riferivano alla Grande Polonia, il \"regno\" di Przemys\u0142 II. Come tale, Cracovia (situata nella regione della Piccola Polonia) fu scelta per l'incoronazione invece di Gniezno (situata nella regione della Grande Polonia), in quanto un'incoronazione a Cracovia non avrebbe violato i diritti di Giovanni di Lussemburgo. Il 20 gennaio 1320 nella cattedrale di Wawel, Janis\u0142aw, arcivescovo di Gniezno (succeduto a Borzys\u0142aw), incoron\u00f2 Ladislao re di Polonia. Porre il rito dell'incoronazione polacca a Cracovia, tuttavia, consent\u00ec a Giovanni di mettere in discussione la sua legalit\u00e0. Alla luce dell'uso del titolo di \"re di Polonia\" da parte di Giovanni di Lussemburgo, in ambito internazionale Ladislao il Corto era considerato il re di Cracovia e non dell'intero paese.\nL'anno 1320 fu importante per la politica di Ladislao I il Breve per altri motivi. Il 14 aprile 1320 a Inowroc\u0142aw, e poi a Brze\u015b\u0107 Kujavia, inizi\u00f2 la discussione con la corte papale per giudicare il caso dell'annessione della Pomerania di Danzica da parte dei Cavalieri Teutonici. Dopo aver ascoltato venticinque testimoni per la parte polacca, i giudici emisero una decisione favorevole al re il 9 febbraio 1321. Secondo tale decisione, l'Ordine Teutonico doveva restituire la Pomerania alla Polonia, pagare 30.000 grzywien a titolo di risarcimento per la riscossione del reddito dalla Pomerania, e pagare per il costo del processo. I Cavalieri Teutonici non si aspettavano un simile giudizio e presentarono ricorso. Sotto l'influenza delle azioni del procuratore dell'Ordine Teutonico nella Curia papale, il Papa non approv\u00f2 il giudizio di Inowroc\u0142aw e il caso fu sospeso. Ci\u00f2 diede alla Santa Sede l'opportunit\u00e0 di utilizzare il conflitto per i propri scopi negli anni successivi.\nAlleanze (1320).\nIl regno di Ladislao era ora circondato da tre forze ostili: Brandeburgo, Ordine Teutonico e Regno di Boemia. Alla ricerca di alleati durante il grande conflitto europeo tra Papa Giovanni XXII e Ludwig Wittelsbach (Luigi di Baviera), Ladislao il Corto si schier\u00f2 con il papa. L'alleanza di Ladislao con Carlo Roberto d'Angi\u00f2, re d'Ungheria, fu rafforzata nel 1320 dal matrimonio di Carlo Roberto con la figlia di Ladislao, Elisabetta.\nSpedizione in Russia e guerra con il Brandeburgo (1323-1326).\nTre anni dopo, l'alleanza polacco-ungherese si rivel\u00f2 nella Galizia. Gli ultimi due principi discendenti dalla dinastia di Rurik, Andrea di Galizia e Lev II di Galizia, furono uccisi in battaglia. Gli alleati decisero di aiutare il parente pi\u00f9 stretto dei principi defunti - Boleslao Giorgio, figlio di Trojden, duca di Masovia - a conquistare il trono locale. Questo sforzo port\u00f2 ad una maggiore influenza polacca in Russia, che permise l'acquisizione della regione da parte del figlio e successore di Ladislao, Casimiro il Grande.\nIl duca lituano Gediminas divenne un altro alleato del re Ladislao nel 1325. Questa alleanza fu sostenuta dal matrimonio tra la figlia di Gediminas Aldona (che adott\u00f2 il nome di battesimo di Anna) e il figlio di Ladislao Casimiro.\nNel 1323, l'imperatore del Sacro Romano Impero Luigi IV diede a suo figlio Luigi V la marca di Brandeburgo. Papa Giovanni XXII convoc\u00f2 quindi i suoi sostenitori per non consentire l'assunzione dell'eredit\u00e0 ascanica da parte della Casa bavarese di Wittelsbach. Con il sostegno della Lituania, Ladislao invase il Brandeburgo il 10 febbraio 1326. Inform\u00f2 i Cavalieri Teutonici della partecipazione di eserciti pagani alla spedizione. Poteva, almeno temporaneamente, contare sulla loro neutralit\u00e0, poich\u00e9 la loro tregua era in vigore fino alla fine del 1326. L'attacco al Brandeburgo non produsse risultati significativi, a parte alcune distruzioni, prigionieri e il recupero della castellania di Mi\u0119dzyrzecz. Ci\u00f2 non miglior\u00f2 la popolarit\u00e0 di Ladislao in Germania, poich\u00e9 si percepiva che il re polacco, insieme ai pagani, iniziava una guerra con il mondo cristiano. Il papato tacque e non sostenne il re polacco, ma non lo condann\u00f2. La guerra con il Brandeburgo allarm\u00f2 anche i principi della Slesia. Nello stesso anno, Ladislao il Breve riconquist\u00f2 la terra di Wielu\u0144 da Boleslao il Vecchio, il Duca di Niemodlin.\nTentativo fallito di conquistare la Masovia (1327-1328).\nLadislao il Breve organizz\u00f2 un'altra spedizione armata l'anno successivo. Questa volta l'obiettivo era l'insubordinazione di Venceslao (Wa\u0144ko), il duca di P\u0142ock. La spedizione, nonostante l'acquisizione e l'incendio di P\u0142ock, fu un fallimento, principalmente perch\u00e9 l'Ordine Teutonico si un\u00ec alla guerra alleandosi con Venceslao, e subito dopo Giovanni di Lussemburgo, re di Boemia, fece altrettanto. Non si verificarono grandi scontri con gli avversari, ma il re di Boemia, approfittando dell'attivit\u00e0 militare in Slesia, ricevette un tributo dai principi dell'Alta Slesia a Opava nel febbraio 1327.\nIn connessione con lo scoppio della guerra polacco-teutonica nel 1327 e la minaccia associata alle aree di confine, i possedimenti furono scambiati tra il re e i suoi nipoti. Tra il 28 maggio 1327 e il 14 ottobre 1328, Przemys\u0142 di Inowroc\u0142aw diede a Ladislao il Ducato di Inowroc\u0142aw con Wyszogr\u00f3d e Bydgoszcz in cambio del Ducato di Sieradz. E probabilmente a cavallo del 1327/1328, i figli di Siemowit di Dobrzy\u0144 - Ladislao il Gobbo e Boleslao - scambiarono il principato di Dobrzy\u0144 con il principato di \u0141\u0119czyca.\nPerdita di Dobrzy\u0144 (1329).\nNel 1329 vi fu una ripresa della guerra. Giovanni di Lussemburgo, con l'aiuto dei Cavalieri Teutonici, prese Dobrzyn, che presto diede ai suoi alleati. Un'altra perdita fu la riuscita coercizione di Giovanni di Venceslao di P\u0142ock a rendergli omaggio. In queto modo il duca di P\u0142ock si rifiut\u00f2 di accettare la sovranit\u00e0 del monarca polacco, accettando invece quella di uno straniero. I Cavalieri Teutonici, approfittando del fatto che il cuiavo non era preparato alla guerra, attraversarono la Vistola e bruciarono e distrussero i vescovati di W\u0142oc\u0142awek, Raci\u0105\u017c e Przedecz.\nGuerra con i cavalieri teutonici in Cuiavia e la battaglia di P\u0142owce (1330-1332).\nNel 1330 i Cavalieri Teutonici ripresero le ostilit\u00e0. I crociati saccheggiarono con successo le citt\u00e0 della Cuiavia e della Grande Polonia: Radziej\u00f3w, Bydgoszcz e Nak\u0142o. Solo attraverso un'audace traversata del fiume Vistola da parte di Ladislao e l'intrusione a Che\u0142mno con l'aiuto dei lituani, gli alleati riuscirono ad assediare il castello di Kowalewo Pomorskie a settembre. Quindi, sotto il castello assediato dei Cavalieri Teutonici a Lipienek, il re accett\u00f2 una tregua di sette mesi il 18 ottobre 1330. Sfortunatamente, durante questo viaggio, l'alleanza con il Duca di Lituania fu compromessa a causa di una lite personale tra Ladislao e Gediminas.\nNel 1331 ci fu un'altra spedizione armata dei Cavalieri Teutonici nelle terre polacche. Questa volta, secondo il piano d'azione dell'Ordine, le truppe al comando di Dietrich von Altenburg dovevano coordinarsi con la spedizione di Giovanni di Lussemburgo, re di Boemia. I due eserciti dovevano incontrarsi sotto le mura di Kalisz. A met\u00e0 dell'anno, le truppe teutoniche che effettuavano uno sforzo di ricognizione entrarono in Cuiavia e nella Grande Polonia, prendend Pyzdry (dove ci fu una scaramuccia con le truppe polacche) e Gniezno. La spedizione principale fu organizzata nel settembre 1331. Come concordato i Cavalieri si recarono a Kalisz ma all'arrivo non trovarono le truppe ceche. Giovanni di Lussemburgo si era fermato in Slesia, dove aveva fermato efficacemente la resistenza di Bolko II di \u015awidnica e risolto la questione irrisolta di G\u0142og\u00f3w dopo la morte del duca Przemko II.\nIncapace di dare un colpo decisivo a Ladislao il Breve, i Cavalieri decisero di conquistare la Cuiavia. La notte del 23-24 settembre vide il primo grande scontro irrisolto nei pressi di Konin. Tre giorni dopo, al mattino, le truppe polacche che contavano circa 5.000 uomini e guidate personalmente dal re Ladislao e da suo figlio, il principe Casimiro, incontrarono la retroguardia dei cavalieri teutonici vicino a Radziej\u00f3w. Approfittando della sorpresa, i polacchi sconfissero l'unit\u00e0 nemica e presero prigioniero Dietrich von Altenburg, il comandante della spedizione. Nel pomeriggio, tuttavia, ci fu un altro scontro vicino al villaggio di P\u0142owce. La battaglia non fu risolta a causa del ritiro di alcune truppe polacche con il Principe Casimiro e nella confusione il comandante teutonico fugg\u00ec dalla prigionia. Sebbene inconcludente, la Battaglia di P\u0142owce fu psicologicamente importante per i polacchi in quanto li convinse che i Cavalieri non erano imbattibili.\nPoco dopo questi eventi, i negoziati di pace furono avviati a Inowroc\u0142aw. Tuttavia, questa volta non fu possibile per Ladislao raggiungere un accordo con i Cavalieri Teutonici. Nel 1332, i Cavalieri organizzarono una grande spedizione militare sotto il comando di Otto von Luteberg. Questa volta le forze polacche erano troppo deboli per affrontare la resistenza dei Cavalieri in campo aperto. Il 20 aprile, dopo un assedio di quasi due settimane, cadde Brze\u015b\u0107, la capitale della Cuiavia. Ben presto i Cavalieri Teutonici si trovarono anche nelle altre principali roccaforti della provincia: Inowroc\u0142aw e Gniewkowo, l'ultima delle quali fu distrutta per ordine del principe della terra, Casimiro II di Cuiavia.\nLa perdita della Cuiavia - il suo patrimonio - fu certamente molto dolorosa per Ladislao, sebbene nello stesso anno, approfittando della morte di Przemko II di G\u0142ogow, prese Zb\u0105szy\u0144 nella regione Grande Polonia presso il fiume Obra, che era stata dei duchi di G\u0142ogow.\nMorte.\nLadislao il Breve mor\u00ec il 2 marzo 1333 nel Castello di Wawel a Cracovia, dove fu sepolto nella cattedrale, forse il 12 marzo di quell'anno. Suo figlio, Casimiro III il Grande, eredit\u00f2 la Piccola Polonia, il Ducato di Sandomierz, la Grande Polonia, la Cuiavia e i Ducati di \u0141\u0119czyca e Sieradz. Tuttavia, la Slesia e la terra di Lebus a ovest, insieme alla Pomerania di Danzica, la Pomerania occidentale e la Masovia a nord, rimanevano ancora fuori dai confini del regno. Ciononostante, il regno di Ladislao rappresent\u00f2 un importante passo avanti verso il ripristino del Regno di Polonia.\nEredit\u00e0.\nLadislao il Breve persegu\u00ec con perseveranza l'obiettivo della sua vita: riunificare la Polonia. Tuttavia, non ebbe del tutto success e se non fosse stato per le morti inaspettate dei suoi molti avversari pi\u00f9 forti: Leszek il Nero, Enrico IV il Probo, Casimiro II di \u0141\u0119czycka, Przemys\u0142 II della Grande Polonia, Venceslao II, Venceslao III e Enrico III di G\u0142og\u00f3w, Ladislao avrebbe potuto rimanere per sempre nient'altro che duca della piccola Cuiavia di Brze\u015b\u0107. Ma se non fosse per le azioni persistenti e coerenti di Ladislao il Breve, la Polonia avrebbe potuto divenire parte della monarchia della dinastia lussemburghese o avrebbe potuto essere divisa in modo permanente. Fu durante il suo regno che la Polonia si scontr\u00f2 seriamente per la prima volta con l'Ordine Teutonico e stabil\u00ec un'alleanza sorprendente con la Lituania che sarebbe poi durata per secoli. Con l'incoronazione al Wawel, il re stabil\u00ec un precedente e rafforz\u00f2 la posizione del regno polacco. Ladislao cerc\u00f2 anche di stabilire un codice giuridico uniforme su tutto il territorio. In questo codice assicurava la sicurezza e la libert\u00e0 degli ebrei e li pose su un piano di parit\u00e0 con i cristiani. Alla fine, quando inizi\u00f2 l'unificazione del paese, inizi\u00f2 anche a organizzare una struttura amministrativa e una tesoreria di livello nazionale. Questa azione continu\u00f2 con successo da suo figlio e successore - Casimiro III il Grande.\nSe non fosse stato per suo padre, Casimiro III non avrebbe potuto pagare al re di Boemia e formalmente di Polonia Giovanni di Lussemburgo la gigantesca somma di 1,2 milioni di groschen di Praga perch\u00e9 cedesse i suoi diritti alla corona polacca, o di discutere con i pi\u00f9 grandi sovrani europei alla pari, o sviluppare uno stato economicamente unificato. Come nel caso di Mieszko I e Boleslao il coraggioso, il padre prepar\u00f2 il successo del figlio e successore.\nMatrimonio e discendenza.\nNel 1293 Ladislao spos\u00f2 Edvige di Kalisz (Jadwiga), figlia di Boleslao il Pio e di Iolanda di Polonia. Essi ebbero sei figli:"}
{"id": "786161", "revid": "7", "url": "https://it.wikipedia.org/wiki?curid=786161", "title": "Tremeloes", "text": ""}
{"id": "786165", "revid": "1305772", "url": "https://it.wikipedia.org/wiki?curid=786165", "title": "Serious Hits... Live!", "text": "Serious Hits... Live! \u00e8 un album dal vivo del cantante britannico Phil Collins, pubblicato il 5 novembre 1990 dalla Atlantic Records.\nL'album racchiude una selezione dei migliori brani eseguiti dal vivo durante il tour mondiale legato all'album \"...But Seriously\".\nParallelamente all'uscita del disco, \u00e8 stata pubblicata una VHS con l'intero concerto tenuto all'anfiteatro Waldb\u00fchne di Berlino, in Germania, il 15 luglio 1990. Questo \u00e8 stato ristampato in DVD nel 2003.\nTracce.\nTesti e musiche di Phil Collins, eccetto dove indicato."}
{"id": "786167", "revid": "4252", "url": "https://it.wikipedia.org/wiki?curid=786167", "title": "Casimiro I di Cuiavia", "text": "La vita fra le battaglie.\nCasimiro, nato attorno al 1211, era il secondogenito di Corrado I di Masovia e di Agafia di Rus, a sua volta figlia del principe russo Sviastoslav e dovette probabilmente il proprio nome al nonno Casimiro II di Polonia.\nCasimiro ricevette la Cuiavia dal padre nel 1233 e nel 1239 allarg\u00f2 i propri domini grazie alla signoria di L\u0105d che gli venne in dote dalla seconda moglie, negli anni seguenti egli appoggi\u00f2 il padre nelle turbolenze politiche che accompagnarono quella parte del suo regno guadagnandosi nel 1242 la signoria di Wyszogr\u00f3d che strapp\u00f2 ai signori di Danzica.\nSuo padre Corrado mor\u00ec il 31 agosto 1247 e come da sue volont\u00e0 buona parte della Masovia and\u00f2 al primogenito Boleslao I di Masovia (1208-25 febbraio 1248 circa) mentre al suo figlio pi\u00f9 giovane Siemowit I di Masovia toccarono le terre di Sieradz-\u0141\u0119czyca. Insoddisfatto di com'era stata ripartita l'eredit\u00e0 Casimiro attacc\u00f2 i propri fratelli, che erano a P\u0142ock per i funerali del padre, e riusc\u00ec a prendersi le terre di Siemowit.\nLo scenario geopolitico della Masovia era destinato a cambiare ancora, l'improvvisa morte di Boleslao occorsa solo pochi mesi dopo il padre cambi\u00f2 le cose, egli infatti lasci\u00f2 tutti i possedimenti al fratello pi\u00f9 piccolo Siemowit poich\u00e9 moriva senza lasciare figli. Casimiro fu abile nell'approfittarsi della situazione e approfittando della confusione seguente alla morte del fratello prese le terre attorno a Dobrzy\u0144.\nDurante il decennio del 1250 Casimiro fu occupato a cristianizzare le trib\u00f9 del popolo degli Yotvingian e stabilire con loro relazioni d'amicizia, tuttavia i suoi propositi non incontrarono l'approvazione dell'Ordine teutonico che dalla loro parte vantavano l'appoggio papale. Dopo questo fallimento Casimiro punt\u00f2 la propria attenzione altrove e nell'intento di rendere pi\u00f9 sicuri i propri confini si appell\u00f2 ai Cavalieri templari che avevano una sede a \u0141uk\u00f3w e solo nel 1263 Casimiro ristabil\u00ec relazioni pacifiche con i cavalieri teutonici. Nel mentre Casimiro doveva fronteggiare altri problemi interni, nel 1258 Boleslao il Pio si alle\u00f2 con Wratislaw III, duca di Pomerania (1210 circa-17 maggio 1264) per riottenere la signoria di Kujawy che era stata ottenuta, a loro parere, illecitamente da Casimiro. La spedizione militare fu un mezzo successo cos\u00ec nell'anno seguente i due formarono una coalizione pi\u00f9 grande con Boleslao V di Polonia, Daniele di Galizia e Siemowit. Questa volta fu un successo e il 29 novembre 1259 Casimiro fu fozato a rendere L\u0105d a Boleslao il pio. Casimiro per\u00f2 non cedette e per questo venne nuovamente attaccato nel 1261, qui, approfittando della sua posizione difficile il suo primogenito Leszek chiese al padre di dargli le terre che gli spettavano portando come scusa il fatto che la sua matrigna stava tramando per ottenere maggiori terre per i propri figli. Alla fine Casimiro fu costretto a rendere L\u0105d e a cedere il ducato di Sieradz al figlio.\nCasimiro mor\u00ec il 14 dicembre 1265 e venne sepolto nella cattedrale di W\u0142oc\u0142awek.\nMatrimonio e figli.\nFra il 1230 e il 1231 Casimiro spos\u00f2 Hedwig (fra il 1218 e il 1220-dopo l'8 gennaio 1234), probabilmente una delle figlie di Ladislao Odonic, i due non ebbero figli.\nNel 1239 Casimiro si rispos\u00f2 con Costanza di Breslavia, figlia di Enrico II il Pio che gli port\u00f2 in dote la tanto contesa signoria di L\u0105d. Insieme i due ebbero:\nNel 1257 Casimiro si spos\u00f2 una terza volta con Eufrosina di Opole, figlia di Casimiro I di Opole, in dote ella ricevette il distretto di Ruda, ma la rapida azione di Przemys\u0142 I della Grande Polonia non port\u00f2 mai tali terre nelle mani della Masovia. I due insieme ebbero quattro figli:"}
{"id": "786168", "revid": "228587", "url": "https://it.wikipedia.org/wiki?curid=786168", "title": "Alighiero Boetti", "text": "Insieme con Giovanni Anselmo, Pier Paolo Calzolari, Luciano Fabro, Jannis Kounellis, Mario Merz, Giulio Paolini, Giuseppe Penone, Michelangelo Pistoletto, Emilio Prini e Gilberto Zorio, ha fatto parte del gruppo Arte povera. Allo stesso tempo \u00e8 stato anche uno dei primi a distaccarsene.\nLe sue opere pi\u00f9 celebri sono arazzi di diverso formato in cui sono inserite, suddivise in griglie, frasi e motti inventati dall'artista (per es. \"Il progressivo svanire della consuetudine\", \"Dall'oggi al domani\", \"Creare e ricreare\", \"Non parto non resto\", \"Ho sete di fuoco\", \"Ho fame di vento\" ecc).\nBoetti propone a s\u00e9 stesso dei sistemi nei quali agire, spesso coinvolgendo altre persone. Oppure sono la geografia, la matematica, la geometria, i servizi postali, a fornire la piattaforma delle proprie scelte.\nIl suo lavoro mette in discussione il ruolo tradizionale dell'artista, interrogando i concetti di serialit\u00e0, ripetitivit\u00e0 e paternit\u00e0 dell'opera d'arte.\nDopo l'opera \"Gemelli\" il filo comune che lega molti suoi lavori \u00e8 sottendere nel processo creativo un dualismo di intenti.\nQuesto avviene specialmente dopo la sperimentazione con i materiali poveri quando Boetti si trasferisce nella capitale e decide di ripartire veramente da qualcosa di semplice, una matita e un foglio di carta quadrettato.\nI meccanismi che inventer\u00e0 per i suoi lavori sono strutture di pensiero applicabili alle cose senza potersi esaurire. Una volta reso chiaro il principio che li genera si staccano da schemi soggettivi e permettono la libert\u00e0 di autogenerarsi come le cose della natura\nBoetti ha visto la pittura come un \"tradimento\" degli ideali (artistici e politici) esplosi nel Sessantotto: dipingere rappresenta una sorta di distacco dal mondo reale, un distacco da guardare con disprezzo, per chi - come lui - si sente direttamente coinvolto dal presente e dalla cronaca.\nBiografia.\nBoetti proviene da famiglia nobile (lui stesso era conte) e nasce a Torino da Corrado Boetti, di professione avvocato, e Adelina Marchisio, violinista diventata ricamatrice. Autodidatta, approda all'arte dopo aver abbandonato gli studi di Economia e Commercio dell'Universit\u00e0 di Torino. Fra le sue letture preferite filosofia, alchimia e esoterismo, Hermann Hesse, Paul Klee, si appassiona fin da giovane alla matematica e alla musica.\nA diciassette anni scopre l'arte tantrica, gli acquarelli di Wols e poi i tagli di Fontana visti alla galleria Galatea di Torino. Il suo sguardo \u00e8 gi\u00e0 rivolto alle culture extra-europee, soprattutto orientali, Medio ed Estremo Oriente e africane. Grande viaggiatore, subisce il fascino della figura di un suo antenato del XVIII secolo, il monaco domenicano Giambattista Boetti, missionario in terre caucasiche sotto il nome di 'Profeta Mansur'.\nA vent'anni dipinge paesaggi ad olio influenzato dal pittore russo Nicolas De Sta\u00ebl. Studia e pratica incisione a Parigi. In terra di Francia a Vallauris, dove l'artista si reca per comprare delle ceramiche da rivendere in Italia, conoscer\u00e0 la sua futura moglie Annemarie Sauzeau, \u00e8 il 1962.\nAnni sessanta.\nFra il 1963 e il 1965 sperimenta con materiali quali il gesso, la masonite, plexiglas e congegni luminosi. Le sue prime opere sono disegni su carta a china di oggetti industriali per la registrazione come microfoni, cineprese o macchine fotografiche (saranno esposti per la prima volta soltanto nel 1981 a Parigi); incisioni e monotipi, tutti realizzati nell'appartamento-studio di via Principe Amedeo, a Torino. Nel 1964 si sposa.\nAl 1966 appartengono suoi primi lavori tridimensionali: \"Catasta\", \"Scala\", \"Sedia\",\"Ping Pong\" e \"Lampada annuale\" sono opere seminali per il periodo: l'impiego di materiali industriali come l'eternit, il riferimento a oggetti di uso quotidiano privati del loro scopo, l'applicazione di gesti semplici come il raddoppiare, l'accumulare, il dilatare.\nIl 19 gennaio esordisce con una personale alla Galleria Christian Stein di Torino e partecipa a tutte le collettive del gruppo Arte povera, (Torino, Milano, Genova).\n\"Zig-Zag\", \"Dama\", \"Legno e ferro 8\", Boetti formula le basi della sua attitudine con la materia.\n\"Manifesto 1967\" \u00e8 un'opera volutamente ermetica, alcuni simboli di cui non ci \u00e8 dato capire il significato seguono il nome di alcuni artisti italiani vicini a Boetti. Visione panoramica per inquadrare una generazione, un movimento, quello poverista ma non solo, e il desiderio di aprirsi a nuove modalit\u00e0. Si delinea un interesse pi\u00f9 sincero verso la scrittura e la bidimensionalit\u00e0 piuttosto che per l'oggetto e la scultura. Nello stesso anno fa lunghi soggiorni nelle Cinque Terre e poi a dicembre la seconda personale alla Galleria La Bertesca di Genova.\nIl 1968 \u00e8 l'\"apogeo di un anno barocco al massimo; dopo la fine\". Nella primavera spedisce ad una cinquantina di amici la cartolina postale \"Gemelli\", la quale attraverso un fotomontaggio mostra l'artista che tiene per mano un altro s\u00e9 stesso. Sul retro scrive frasi come \"De-cantiamoci su\" oppure \"Non marsalarti\". Realizza opere utilizzando materiali come metallo, vetro, legno e cemento. Si susseguono a ritmo serrato le mostre: personali, a febbraio nuovamente da Stein, ad aprile a Milano da Franco Toselli. Collettive, a Roma, Bologna e Torino.\nNel settembre 1968 muore a Roma in un incidente di moto Pino Pascali. Nel 1969 alla Kunsthalle di Berna inaugura la mostra collettiva \"When Attitude Become Form\" curata da Harald Szeemann. L'apice toccato dal movimento dell'arte povera consentir\u00e0 d'ora in poi ai suoi singoli artisti, di percorrere ognuno il proprio percorso artistico a livello internazionale. Boetti appunto \u00e8 uno dei pi\u00f9 precoci a trovare una propria indipendenza artistica.\nIl 19 aprile da Sperone presenta la nuova opera \"Niente da vedere, niente da nascondere\", una vetrata da appoggiare alla parete che invita alla contemplazione.\nSempre avvolta da una meditazione Zen \u00e8 l'esecuzione dell'opera \"Cimento dell'armonia e dell'invenzione\" (titolo dell'opera n.8 di Vivaldi che comprende i concerti delle \"Quattro Stagioni\") che consiste nel ricalcalcare a matita i quadretti di venticinque fogli 70\u00d750 cm. Al termine dell'operazione viene annotata la durata dell'operazione, infatti il primo esemplare si intitolava \"42 ore\" ed era accompagnato dalla registrazione dei pochi suoni che avevano accompagnato la sua creazione. A luglio nasce il primo figlio Matteo. Colora ad acquarello e pastelli un planisfero politico utilizzando le bandiere degli stati nella loro collocazione geografica.\nAnni settanta.\nNel 1970 la serie dei \"Viaggi postali\" (o \"Dossier postale\") iniziata l'anno prima si conclude. Inizia i primi lavori in cui i francobolli apposti sulle buste esaudiscono tutte le possibili combinazioni e permutazioni. \"Ho usato i francobolli per i loro colori come un artista usa un pennello o i pastelli\".\nA maggio \u00e8 a Lucerna nella mostra \"Processi di pensiero visualizzati\" a cura di J.C. Ammann.\n\"Estate 70\" \u00e8 un rotolo di venti metri dove migliaia di bollini autoadesivi colorati sono disposti per gioco combinatorio su una superficie quadrettata. Un meccanismo colorato che ha dei precedenti ad esempio in \"Dama\" (1967). Come il titolo ci suggerisce l'esecuzione di questo lungo rotolo fu il risultato di un'estate di lavoro trascorsa nella galleria milanese Toselli.\nAlla fine dell'estate \u00e8 l'idea di spingersi nella catalogazione di una parte della geografia molto controversa, la lunghezza dei grandi fiumi. Insieme alla moglie inizia un lungo lavoro che sfocer\u00e0, appunto solo nel 1977, nel libro in 500 esemplari \"Classificando i mille fiumi pi\u00f9 lunghi del mondo\".\nRealizza il video \"Ci\u00f2 che sempre parla in silenzio \u00e8 il corpo\", Boetti di spalle \u00e8 ripreso nell'atto di scrivere questa frase con entrambe le mani in modo speculare.\nA novembre \u00e8 la volta della mostra \"Vitalit\u00e0 del negativo\", Palazzo delle Esposizioni di Roma a cura di Achille Bonito Oliva\nNel 1971 termina l'opera in progress \"Dodici forme a partire dal 10 giugno 1967\" che formalizza il crescente interesse per l'intreccio politica, geografia e informazione.\nCompie una serie di viaggi, il Guatemala, l'Oriente e poi un po' per caso il 15 marzo parte per l'Afghanistan dove rimarr\u00e0 pi\u00f9 di un mese. Considerata dall'artista come una seconda patria vi si recher\u00e0 frequentemente due volte all'anno fino al 1979.\nA Kabul nasce il suo primo ricamo su tessuto, ma Boetti inizia con la fine, \"16 dicembre 2040 - 11 luglio 2023\": due pezze di stoffa riportano il centenario della sua data di nascita e quella presunta per la sua morte. Intrecciato a questo lavoro \u00e8 quello dei telegrammi che prende inizio dopo il suo ritorno.\nIl 4 maggio 1971, primo telegramma (\"2 giorni fa era il 2 maggio 1971\") della sequenza che durer\u00e0 tutta la vita dell'artista. La regola del raddoppio implica, per il 6 maggio, un secondo telegramma (\"4 giorni fa era il 2 maggio 1971\"), poi \"8 giorni fa\", \"16 giorni fa\" ... Cos\u00ec i primi sei telegrammi sono concentrati nel primo anno, il settimo e l'ottavo nel 1972...(\"Alighiero e Boetti, una vita\", A.M. Sauzeau).\nA settembre riparte con la moglie per l'Afghanistan con il progetto dell'opera \"Mappa\", il planisfero del mondo nel quale ogni nazione \u00e8 tessuta con i colori della propria bandiera (come nel precedente lavoro su carta). Oggi conservata nel prestigioso Castello di Rivoli, questa prima storica versione fa parte della Collezione A.M. Sauzeau.\nIl perimetro del tessuto di questi lavori \u00e8 arricchito da un testo ricamato colorato con la firma, la data, il luogo di esecuzione e un'eventuale dedica o elementi narrativi, a volte in italiano, a volte frasi dal persiano o afghano.\nBoetti intreccia anche rapporti con le persone del posto, non solo le giovani ricamatrici della scuola della signora Kandi, con le quali d\u00e0 vita ad una fiorente \"Factory\" afghana, ma improvvisandosi imprenditore alberghiero apre nel quartiere residenziale Sharanaw a Kabul il \"One Hotel\". Gestito dal giovane Dastaghir Gholam che suggerisce anche il nome, lo stesso che scriver\u00e0 il diario 'nomade' e spedir\u00e0 le lettere per l'opera \"720 lettere da Kabul\".\nNel 1972 inizia la realizzazione dei lavori a biro con \"Mettere al mondo il mondo\" e i ricami basati sulla quadratura di parole e frasi, come \"Ordine e disordine\".\nIn autunno si trasferisce a Roma, le finestre del suo studio danno sul campanile di Santa Maria in Trastevere.\nInizia a firmarsi \"Alighiero e Boetti\", compiendo cos\u00ec la quadratura del suo nome e cognome, che diventa di 16 lettere, e contemporaneamente il suo sdoppiamento simbolico fra sfera privata, il nome e sfera pubblica, il cognome.\nPartecipa ad aprile alla collettiva \"De Europa\" da John Weber a New York e in estate alla XXXVI Biennale di Venezia.\nNasce la sua seconda figlia Agata.\nA dicembre Gian Enzo Sperone inaugura la sua nuova galleria a Roma in piazza dei Santi Apostoli.\nFra il 1973 e il 1974 le opere di Boetti proliferano in crescendo espandendosi sia per delega, di mani e teste altrui, sia attraverso una personale realizzazione.\nRealizza \"carte massaggiate\", ricalco su carta di oggetti di piccole dimensioni attraverso la tecnica del frottage. Gli strumenti spesso usati sul suo tavolo di lavoro diventano i soggetti di queste opere: forbici, compasso, ecc.\nProseguono i lavori realizzati con pi\u00f9 tecniche in cui geometria e matematica si auto-organizzano in composizioni colorate. \"Autodisporsi\", \"Da uno a dieci\" e \"Alternando da uno a cento e viceversa\". La carta quadrettata abbandonata dal '69 ritorna ad essere il supporto di queste esplorazioni aritmetiche.\nNel 1973 e nel 1974 hanno luogo le due prime personali a New York, rispettivamente nelle gallerie Weber e Sperone. Al MOMA partecipa all'esposizione \"Eight Contemporary Artist\". Nell'estate del 1974 \u00e8 la volta di un'esplorazione solitaria in Guatemala. Alcune fotografie di questo viaggio saranno raccolte nella serie \"Guatemala\", sul tema del s\u00e9 e dell'altro. Si porta in Afghanistan un giovane artista, Francesco Clemente, destinato ad una carriera fulminante che lo porter\u00e0 a dipingere una decina d'anni dopo sulla stessa tela insieme a Andy Warhol e Jean-Michel Basquiat.\nNel 1975 soggiorna a New York per un lungo periodo e l'8 febbraio espone per la seconda volta da Weber. Gli viene commissionata una decorazione parietale sul portico del centro scolastico della Dar Al Hanan Institution a Gedda, ampiamente documentata sul numero di giugno di \"Domus\". Tornato in Italia sviluppa lavori a matita con nuove forme: \"Giogo\", \"Saint Patrick\", e in estate riparte solo verso il Sudan e l'Etiopia. Partecipa alla XII Biennale di San Paolo del Brasile.\nIl 31 marzo 1977 alla Galleria dell'Ariete di Milano presenta l\"'Orologio annuale\", orologi che segnano gli anni appunto. In aprile compie il suo undicesimo viaggio verso il One Hotel insieme al figlio e al ritorno in Italia dopo un mese, collabora col disegnatore Guido Fuga per il trittico \"Aerei\", tre pannelli nei quali sfrecciano velivoli in tutte le direzioni.\nA dicembre esce il sospirato libro \"The Thousand Longest RIvers in the World\".\nIl 4 marzo 1978 \u00e8 la volta della grande antologica dell'artista alla Kunsthalle di Basilea (a cura di J.C. Amman). Quasi sessanta i lavori presentati, da quelli storici, come il \"Dossier postale\" (oggi andato perduto), a \"Gary Gilmore\" e \"Collo rotto braccia lunghe\", i pi\u00f9 recenti.\nIl 2 marzo 1979 muore la madre Adelina, Boetti la ricorder\u00e0 con l'opera \"Regno musicale\" che \u00e8 dedicata a lei.\nIl 5 maggio allestisce la sua prima \"personale collettiva\" nel Chiostro di Voltorre a Gavirate. Lavoro coreografico capace di attivare la creativit\u00e0 popolare degli abitanti e dei bambini della citt\u00e0.\nA settembre sar\u00e0 il suo ultimo viaggio a Kabul, che a dicembre sar\u00e0 invasa dai carri armati sovietici. Fine del One Hotel e della Factory di ricamo.\nAnni ottanta.\nNel 1980 espone a New York da Salvatore Ala, a Londra nella collettiva \"Construction in the Art of '70\u00a0s\" alla Hayward Gallery, in giugno alla Biennale di Venezia e a Tokyo per una personale e in altre gallerie italiane. L'Afghanistan diventa un territorio inaccessibile e come per compensare a questo \"esilio\" forzato, Boetti d\u00e0 vita ad un nuovo ciclo di opere variopinte, \"La natura, una faccenda ottusa\", sul tema della proliferazione dei regni.\nLe sue considerazioni sul tema del tempo come conto alla rovescia lo portano ad interessarsi a figure come il bandito sardo Graziano (Grazianeddu) Mesina e il criminale statunitense Gary Gilmore. La base serigrafica di diversi lavori diventa l'iconografia autoreferenziale di \"Due mani e una matita\". In essa si vede parte della testa dell'artista dall'alto e le sue due mani unite intente a tracciare una linea, \"Afghanistan\". Il 16 dicembre compie quarant'anni, lo stesso giorno inizia la collaborazione durata quasi cinque mesi col quotidiano \"Il Manifesto\", sul quale viene pubblicato un suo disegno al giorno. La serie incomincia col disegno \"Ordine e disordine\" e termina il 24 aprile 1981 con le quattro frasi messe a quadrato: \"fare un quadrato\", \"rifare un quadrato\", \"rifarne ancora uno\", \"finir di far quadrati\".\nFra il 1981 e il 1982 espone in Francia alla grande mostra curata da Celant al Centro Georges Pompidou, \"Identit\u00e9 italienne - L'art en Italie depuis 1959\" e in un'antologica da Chantal Crousel. In Italia due importanti personali a Torino e Roma, rispettivamente da Franz Paludetto \"Ammazzare il tempo\" e da Mario Diacono. Sempre a Roma alle Mura Aureliane per la collettiva \"Avanguardia transavanguardia\" curata da Achille Bonito Oliva.\nLa sua salute, gi\u00e0 compromessa dagli eccessi dei plumbei fine anni settanta si incrina ulteriormente nell'estate del 1982, in seguito ad un grave incidente d'auto alle Cinque terre. Resta convalescente per due mesi. Il 1982 \u00e8 anche l'anno di Documenta 7, dove presenta il grande arazzo con i nomi dei fiumi e del definitivo distacco dalla moglie Annemarie. \"Sciogliersi come neve al sole pensando a te e a noi\" \u00e8 ricamato sulla cornice di una \"Mappa\" del 1983.\nNegli anni 1983-1984 fra le mostre in Italia \u00e8 al Padiglione d'Arte Contemporanea di Milano (PAC) insieme a Carla Accardi e all'estero alla collettiva di respiro storicista \"Arte a Torino dal 1965 al 1983\" nella Kunstverein di Colonia. Le sue opere si infittiscono di scritte con la mano sinistra, dove le lettere sembrano disegnate come nelle calligrafie orientali e arabe. Sempre del 1983 \u00e8 \"Clessidra Cerniera e viceversa\", un'opera apparentemente semplice che sintetizza in un unico gesto alcuni temi cari all'artista. All'inizio del 1984 in occasione della mostra \"Il modo italiano\" a Los Angeles, coinvolge gli studenti della California University nel disegno per il mosaico murale permanente \"Alternando da uno a cento e viceversa\" in ceramica bianca e nera. Una personale a New York da Weber e un'ampia retrospettiva in Italia a Ravenna dal titolo \"Alighiero &amp; Boetti\".\nFra 1985 e 1986 sposta lo studio in via del Pantheon, nei pressi dell'amatissimo tempio romano che ospita la tomba di Raffaello. Con il contributo delle donne afghane rifugiatesi a Peshawar in Pakistan proseguono i lavori a ricamo dell'artista: le mappe aggiornate del mondo, nuove scacchiere di lettere colorate, arazzi monocromi e il nuovo progetto \"Tutto\". In questi anni sono presentate per la prima volta le \"Copertine\", \"1984\", incominciate l'anno prima. Consistono in ricalchi a matita della prima pagina dei periodici di informazione pi\u00f9 diffusi nel mondo. \"In quel mese, le immagini erano milioni. Oggi, forse qualche centinaio. Poi, rimarr\u00e0 solo questa copia sbiadita di un tempo coloratissimo\" (A. Boetti, 1984). Si reca per la seconda volta in Giappone e collabora con il calligrafo Enomoto san per i lavori su carta di riso con grandi ideogrammi, \"Undici parole sparse nel vento\".\nNel corso del 1986 sono le due personali allo Stedelijk di Eindhoven e al Nouveau Mus\u00e9e di Lyon-Villeurbanne, nonch\u00e9 la terza presenza alla Biennale di Venezia. Nello stesso anno risponde alla chiamata del gallerista napoletano Lucio Amelio che, in seguito al terremoto dell'Irpinia del 1980, aveva chiesto ai maggiori artisti del panorama contemporaneo di contribuire con un'opera che avesse come tema il terremoto, da inserire nella collezione Terrae Motus. Realizza quindi \"Di palo in frasca nell'estate dell'anno millenovecentottantasei, accanto al Pantheon\", una riflessione sul concetto di tempo e sul pensiero: la scimmia allude alla capacit\u00e0 del pensiero umano di passare agilmente \"di palo in frasca\". Ha un forte impulso il lavoro dedicato agli arazzi di piccola e grande dimensione. Alle lettere che compongono le frasi in lingua italiana disposte in quadrato si aggiungono esempi in altre lingue, francese, tedesco, giapponese, inglese (\"Order and disorder\").\nNegli anni 1987-1989 \u00e8 la sua opera a viaggiare nel mondo, alla Kunsthalle di D\u00fcsseldorf, a New York da Castelli e Sonnabend, al PAC di Milano, per finire al Pompidou di Parigi nel maggio 1989 alla mostra \"Magiciens de la terre\", curata da Jean-Hubert Martin. Nel 1989 realizza le scene e i costumi per lo spettacolo \"Hanjo\" di Vita Accardi, tratto dai \"N\u014d\" di Yukio Mishima. Vengono ultimati i grandi arazzi ricamati \"Tutto\", nei quali la superficie del tessuto \u00e8 completamente saturata da silhouette di diverse forme e colore.\nInizia una serie di quadri verticali il cui spazio \u00e8 diviso in due parti: sopra, disegni a matita tratti da immagini quotidiane e sotto, una colorata giungla popolata dalle sagome dei suoi animali. Idealmente predisposti per una narrazione orizzontale spesso sono affiancati uno all'altro.\nAnni novanta.\nNel marzo 1990 realizza \"Passepartout\", un grande mosaico pensato appositamente per il pavimento della galleria francese di Lucio Amelio Piece Unique. L'opera consiste in un pentagono all'interno del quale, su ogni lato, sono stagliati in negativo cinque tipologie di archi appartenenti a periodi e culture diverse. Arco romanico, arco gotico, a ogiva, arco a tutto sesto, arco islamico e arco bizantino a ferro di cavallo.\nA maggio realizza il grande \"Fregio\" per la Biennale di Venezia vincendo il Premio speciale della Giuria. La sala personale che gli viene affidata viene completamente \"decorata\" con opere in tecnica mista su carta che avvolgono l'intero perimetro superiore dello spazio. In settembre si risposa con Caterina Raganelli dalla quale avr\u00e0 due anni pi\u00f9 tardi il figlio Giordano. Tra il 1990 e il 1991 \u00e8 a New York con due personali. Nasce la serie di opere \"Extra-strong\", fogli di carta formato commerciale o fax sono il supporto di tecniche miste raffinate utilizzando inchiostri colorati, timbrature, collage e matita. Le opere realizzate fisicamente dalle mani dell'artista sono affiancate da progetti corali nei quali assume il ruolo di regista. Le proporzioni di queste orchestrazioni si fanno per\u00f2 sempre pi\u00f9 complesse.\nNel 1993 intraprende in Pakistan la classica tessitura su telaio di cinquanta kilim sul tema \"Alternando da uno a cento e viceversa\", precedentemente conseguiti nelle variazioni della regola di disposizioni numeriche dettata dall'artista dagli studenti delle \u00e9coles de beaux- arts francesi. al fine della realizzazione della mostra\" De bouche a oreille\", 1993 al Magasin Centre d'art contemporain de Grenoble, diretta da Adelina Von Furstenberg concepita da A. Boetti e coordinata da Caterina Boetti e Thierry Ollat per la quale realizzer\u00e0 il suo pi\u00f9 grande \"Lavoro postale\", 1993 di circa 47 metri di lunghezza, in collaborazione con il Mus\u00e9e del al Poste di Parigi.\nSu un progetto abbozzato precedentemente lavora sulla scultura \"Autoritratto\". Numerose personali in Germania, Francia e Austria e a giugno partecipa alla collettiva \"Reperti\" a Rio de Janeiro\nNel febbraio 1993 personale storica a Torino negli spazi della Galleria Christian Stein, la sua ultima in Italia. Riassembla due sue sculture concepite e realizzate negli anni sessanta e andate poi distrutte. Tra queste \"Panettone\", composta di lastre di metallo e sassi di fiume. Alla Biennale di Venezia i suoi libri di tela rossa si mimetizzano nella biblioteca dei Padri Armeni sull'isola di San Lazzaro, per la mostra \"Tr\u00e9sors de voyage\" a cura di Adelina von F\u00fcrstenberg. Espone a giugno nel parco del museo olandese di Sonsbeek quella che \u00e8 la sua penultima opera, \"Autoritratto\" , la quale a ottobre verr\u00e0 anche presentata a New York alla DIA foundations e nella hall del Centre Pompidou.\nIn estate gli viene diagnosticato un tumore. Si dedica incessantemente alla mostra del Magasin che inaugura con successo il 27 novembre. Nel febbraio 1994 c'\u00e8 ancora tempo per la mostra \"Alighiero Boetti, origine et destination\" al Palais des Beaux-Arts di Bruxelles.Curata da Marieanne Van Leou coordinata da Caterina Boetti, dove oltre all'edizione degli undici libri di Boetti i \"111\", verr\u00e0 esposto per la prima volta il suo L'anello EUCALYPTUS. Il 24 aprile 1994, Alighiero Boetti muore nella sua abitazione in via del Teatro Pace a Roma.\nImportanti mostre postume lo omaggiano negli Stati Uniti. Personale al MOCA di Los Angeles che viaggia al P.S.1 Contemporary Art Center di Long Island. In collettiva al MOMA e al Guggenheim di New York. Nel 2012 il compositore veneziano Claudio Ambrosini scrive per la flautista Federica Lotti il brano \"Classifying the Thousand Shortest Sounds in the World\", eseguito in World Premi\u00e8re alla Biennale Musica di Venezia, il cui titolo \u00e8 liberamente ispirato al lavoro di Boetti Classifying the thousand longest rivers in the world.\nEsposizioni internazionali.\nSelezione mostre personali.\nSociete des Expositions du Palais des Beaux-Arts de Bruxelles.\nSelezione mostre collettive.\nChristophe Amman);\n\"Il Cangiante\" PAC, Milano.\nOpere.\nAvvertenza: Spesso con lo stesso titolo esistono pi\u00f9 opere realizzate in anni diversi. Questo significa o che la stessa idea ha avuto differenti formalizzazioni, ad esempio da un disegno a matita si \u00e8 passati ad un arazzo; oppure si tratta di opere fatte in serie con gli stessi mezzi, lo stesso principio, ma con connotazioni estetiche differenti. \u00c8 questo il caso delle mappe oppure delle copertine. Dove l'opera rappresenta la prima versione di una serie, si \u00e8 preferito trascurare le successive, diversamente quando si tratta di opere con lo stesso concetto ma \"materialmente\" molto distanti, sono state ripetute.\nQuotazioni.\nNel 2010, una \"Mappa\" (1989) \u00e8 stata battuta da Christie's Londra per \u00a31.8 milioni (\u20ac2 Mio). Lo stesso anno, una sua carta realizzata con la biro, \"Ononimo\" (1973), \u00e8 stata battuta a \u00a31 milione (\u20ac1.1 Mio), sempre da Christie's Londra. Nel 2011, l'arazzo \"Tutto\" (1988) \u00e8 stato battuto per \u00a31.3 milioni (\u20ac1.4 Mio). Nel 2014, la scultura \"Colonna\" (1968) \u00e8 stata battuta da Christie's Londra a \u00a32.4 milioni (\u20ac3 Mio). Nel 2021, l'arazzo \"Sottrazione\" (1982) \u00e8 stato battuto da Christie's New York a $4.59 milioni (\u20ac3.7 Mio) segnando un nuovo record per l'artista."}
{"id": "786169", "revid": "122063228", "url": "https://it.wikipedia.org/wiki?curid=786169", "title": "Zhou Daguan", "text": "\u00c8 conosciuto principalmente per i suoi resoconti sulla sua visita della citt\u00e0 di Angkor e dei suoi templi. Arriv\u00f2 ad Angkor nell'agosto del 1296, e rimase alla corte del re Srindravarman fino al luglio del 1297. Non fu il primo e neanche l'ultimo rappresentante cinese a visitare la Cambogia. Tuttavia, il suo soggiorno \u00e8 rimasto nella storia poich\u00e9 Zhou Daguan ne fece un resoconto dettagliato che \u00e8 giunto fino a noi. Il suo racconto \u00e8 oggi una delle fonti pi\u00f9 importanti per la comprensione storica di Angkor e dell'Impero Khmer. Oltre che alle descrizioni di molti grandi templi (come il Bayon, il Baphuon, Angkor Wat ed altri), il testo fornisce anche utili informazioni sulla vita di tutti i giorni, e sugli usi e i costumi degli abitanti di Angkor.\nDescrizione del popolo Khmer.\nZhou Daguan scrisse che sia gli uomini che le donne non si coprivano il petto, camminavano a piedi scalzi, ed indossavano solo un pezzo di stoffa cinto alla vita. Scrisse che le donne comuni non portavano ornamenti, sebbene alcune portassero anelli d'oro o bracciali. Sembra che le donne pi\u00f9 belle fossero mandate a servire alla corte del re o della famiglia reale. Una delle cose pi\u00f9 interessanti era che tutti i commerci erano fatti dalle donne. Nelle zone di mercato non c'erano edifici, e le donne vendevano le loro merci su grandi tappeti posati per terra. Sembra che per occupare il proprio spazio al mercato si dovesse pagare un affitto agli ufficiali. Egli afferm\u00f2 che la gente Khmer non aveva tavoli o sedie nelle proprie case. Secondo i resoconti cuocevano il cibo in pentole di terracotta usate per bollire il riso e per preparare delle zuppe. I mestoli erano fatti con pezzi di noci di cocco e la zuppa veniva servita in piccole ciotole fatte di foglie intrecciate, apparentemente a impermeabili.\nDescrisse anche una processione del re Indravarman III con una spada sacra in mano:\nIl libro di Zhou Daguan fu tradotto in francese per la prima volta nel 1819 dal sinologo Jean-Pierre Abel-R\u00e9musat e poi da Paul Pelliot nel 1902. La traduzione di Paul Pelliot fu in seguito usata come base per la traduzione in inglese e tedesco."}
{"id": "786170", "revid": "729019", "url": "https://it.wikipedia.org/wiki?curid=786170", "title": "Tiempe belle", "text": "Tiempe belle (1916) \u00e8 la canzone pi\u00f9 nota musicata da Vincenzo Valente su testi di Aniello Califano.\nAniello era noto per la sua vita dissoluta trascorsa in bagordi presso i caf\u00e9 chantant e i locali notturni napoletani. Pare che il padre defunto, apparsogli in sogno, gli abbia comandato di ritirarsi a vita privata al paese natio di Sant'Egidio del Monte Albino nei pressi di Salerno. Una seconda versione lega il ritiro all'esaurimento delle risorse economiche necessarie.\nComunque sia la canzone segna questo forzato e definitivo addio a Napoli, alla vita spensierata e ad un passato felice ormai lontano. Valente ebbe la capacit\u00e0 di tradurre in musica i sentimenti dell'autore componendo una melodia orecchiabile, triste e struggente per l'abbandono di una felicit\u00e0 oramai lontana ma al tempo stesso allegra in ricordo delle liete esperienze vissute."}
{"id": "786183", "revid": "767487", "url": "https://it.wikipedia.org/wiki?curid=786183", "title": "Jesce e facci grazia", "text": "Jesce e facci grazia \u00e8 un film documentario del 2003 diretto da Paolo Jorio sulle cosiddette \"parenti di San Gennaro\", basato su una ricerca antropologica di Roberto De Simone.\nTrama.\nDurante i giorni del miracolo della liquefazione del sangue di San Gennaro, santo patrono di Napoli, le parenti siedono in chiesa in prima fila e intonano canti antichissimi per invocare il prodigio. Viene descritta la tradizione delle parenti di San Gennaro che affonda le radici nel mondo popolare napoletano e racchiude millenni di storia e di civilt\u00e0."}
{"id": "786184", "revid": "125279133", "url": "https://it.wikipedia.org/wiki?curid=786184", "title": "Antonius Rex", "text": "Antonius Rex (International Magic Group) \u00e8 un gruppo musicale di rock progressivo italiano dalle forti connotazioni gotiche ed orrorifiche tipiche di un filone a cui sono riconducibili gruppi come i Goblin o Gli Spettri. La band nacque a Milano nel 1974 ed \u00e8 guidata da Antonio Bartoccetti.\nStoria.\n1973-1974: Le origini negli Jacula e la nuova band.\nSe \u00e8 vero che Antonio Bartoccetti e Charles Tiring venivano dall'esperienza comune degli Jacula, una band che aveva proposto formule tipicamente progressive rock unite a tematiche occulte ed esoteriche, \u00e8 vero anche che gi\u00e0 dal 1973 i due sentivano gravosa la scelta di un nome dal carattere gotico-erotico cos\u00ec fortemente legato all' omonimo fumetto. Se nel frattempo Charles Tiring aveva fatto perdere le sue tracce scomparendo in \"circostanze misteriose\", fu il conseguente cambio di formazione e l'incontro di Bartoccetti con la futura moglie Doris Norton a fornire il pretesto per il cambio di nome in Antonius Rex.\n1974-1980: Antonius Rex tra \"Zora\" e \"Ralefun\".\nIl gruppo Antonius Rex nacque cos\u00ec nel 1974 e vedeva una formazione composta da Antonio Bartoccetti alla chitarra e voce, Doris Norton alle tastiere ed Albert Goodman alla batteria. Tra le storie pi\u00f9 o meno realistiche raccontate dallo stesso Bartoccetti, c'\u00e8 quella secondo cui in questo primo periodo venne concepito e realizzato l'album \"Neque Semper Arcum Tendit Rex\", proposto poi alla Vertigo Records che lo rifiut\u00f2 a causa dei forti contenuti e della copertina in bianco e nero con una lettera \u201cdiabolica\u201d risalente al diciassettesimo secolo. Secondo questa narrazione una edizione limitata a 400 copie venne autoprodotta dalla fantomatica Darkness Records di Albert Goodman e distribuita in circuiti a loro vicini. Questo album verr\u00e0 comunque (ri)stampato dopo diversi rimaneggiamenti, solo nel 2002 dalla Black Widow Records.\nLa prima uscita ufficiale della band fu invece l'LP su marchio Tickle dell'aprile del 1977 intitolato \"Zora\". L'album, che vede anche brani scritti assieme ad Angelo Serighelli e Franco Mussita del gruppo dei Raminghi, riprende il titolo dall'omonimo fumetto, tracciando cos\u00ec una linea di continuit\u00e0 stilistica con il progetto precedente Jacula. Alla sua uscita \"Zora\" divise fortemente la critica tra sostenitori e detrattori, generando anni dopo anche il ripudio dello stesso Bartoccetti. Tra i brani del disco \u00e8 da ricordare anche \"U.F.D.E.M.\" riregistrato e con il nuovo titolo di \"Morte al potere\".\nDopo la prematura morte di Albert Goodman, gli Antonius Rex inseriscono Jean-Luc Jabouille alla batteria, e poi il bassista jazz Marco Ratti ed il flautista jazz Hugo Heredia. Nel 1978 pubblicarono cos\u00ec \"Ralefun\" (Radio Records), un disco dai suoni decisamente pi\u00f9 morbidi e maggiormente influenzato dal progressive folk, che conservava comunque ampi spazi di matrice strumentale dedicati \"alla sperimentazione dove salta fuori decisa la vena misterica dell\u2019autore\"\n1990-1999: le ristampe Musik Research e Mellow Records.\nDagli inizi degli anni '90, anche grazie alle nuove scene di revival del rock progressivo, rinasce l'interesse verso i progetti di Bartoccetti. Si apr\u00ec cos\u00ec un periodo di pubblicazione di ristampe e nuovi album degli Jacula e degli Antonius Rex: \"Anno Demoni\" che raccoglieva registrazione di Antonius Rex e di altri progetti di Bartoccetti compresi tra il 1969 ed il 1979, viene prima ristampato dalla Musik Research nel 1991 e poi dall'etichetta specializzata sul rock progressivo Mellow Records nel 1992, che a causa di un fraintendimento lo fa uscire a nome Jacula'. Sempre la Mellow Records ristampa poi \"Zora\" nel 1994.\n2000-in poi: Le ristampe Black Widow e nuovi album.\nNel 2002 vennero ristampate vecchie registrazioni del 1974 rielaborate per l'occasione nell'album \"Neque semper arcum tendit rex\" (Black Widow Records), nel 2003 viene ristampato \"Praeternatural\" (Black Widow Records), nel 2005 venne pubblicato il DVD del cortometraggio \"Magic ritual\" (1977) di Doris Norton con le colonne sonore di Antonius Rex.\nNel 2006 sempre Antonius Rex pubblic\u00f2 invece il primo album dichiaratamente nuovo intitolato \"Switch on dark\" (Black Widow Records), a cui seguirono \"Per Viam\" (Black Widow Records, 2009) e \"Hystero Demonopathy\" (Black Widow Records, 2013)."}
{"id": "786185", "revid": "1702319", "url": "https://it.wikipedia.org/wiki?curid=786185", "title": "Decenzio", "text": "Biografia.\nEra imparentato con l'usurpatore Magnenzio, probabilmente suo fratello; da lui fu elevato al rango di cesare nel 350 (tra luglio e agosto, quando Magnenzio ebbe posto fine alla rivolta di Nepoziano a Roma e i Germani iniziarono la propria attivit\u00e0 sul Reno) o nel 351 (tra marzo e luglio, quando Costanzo elev\u00f2 al rango di cesare il proprio cugino Gallo) con il compito di proteggere la Gallia dalle invasioni attraverso il Reno da parte dei Germani, sobillati da Costanzo II, mentre Magnenzio era nella parte orientale del proprio territorio per tenere sotto controllo Costanzo.\nRicopr\u00ec il consolato nel 352 e 353.\nDopo la sconfitta nella battaglia di Mursa Maggiore, nel 352 Decenzio fu sconfitto da un contingente di Alamanni invasori guidato da Cnodomario. Poco dopo, la citt\u00e0 di Treviri abbandon\u00f2 la causa di Magnenzio e si schier\u00f2 con Costanzo, chiudendo le porte a Decenzio.\nQuando Magnenzio fu sconfitto da Costanzo nella battaglia di Mons Seleucus (353) e si suicid\u00f2, Decenzio, che era alla testa dei rinforzi in arrivo, si impicc\u00f2 a Senonae."}
{"id": "786186", "revid": "3082", "url": "https://it.wikipedia.org/wiki?curid=786186", "title": "Magno Decenzio", "text": ""}
{"id": "786187", "revid": "899609", "url": "https://it.wikipedia.org/wiki?curid=786187", "title": "Idiografo", "text": ""}
{"id": "786188", "revid": "287204", "url": "https://it.wikipedia.org/wiki?curid=786188", "title": "Zombies", "text": ""}
{"id": "786189", "revid": "123349538", "url": "https://it.wikipedia.org/wiki?curid=786189", "title": "Gennaro Annese", "text": "Da capopopolo a Generalissimo.\nLuglio 1647.\nIl 12 luglio 1647 Masaniello gli affida le milizie del Mercato; il 16, dopo l'uccisione di Masaniello, Annese diventa uno dei capi dei lazzari.\nAgosto 1647.\nIl 21 il popolo assale l'altura di Pizzofalcone, poi Castel dell'Ovo e Castel Nuovo. Gennaro Annese comanda le truppe popolari della zona Lavinaio (Mercato); il 26 una controffensiva spagnola riconquista l'altura di Pizzofalcone.\nIl 31 viene dichiarata una tregua; le zone a nord (Pizzofalcone, Chiaia, Mortelle) rimangono agli spagnoli, quelle a sud (Mercato, Lavinaio, Borgo Moricino) ai rivoltosi.\nSettembre 1647.\nIl 31, dopo una cerimonia religiosa in San Lorenzo con Francesco Toraldo, Francesco Antonio Arpaja, Vincenzo D'Andrea, giunge voce che Annese avrebbe rubato della polvere da sparo. L'Arpaja ordina di ammazzarlo perch\u00e9 turba la pace; Giovanni Panarella cerca di eseguire l'ordine, ma non ci riesce perch\u00e9 Annese si nasconde nel convento di San Lorenzo; saputo ci\u00f2 che sta accadendo, il popolo accorre in gran numero inneggiando ad Annese e giurando vendetta a chi voleva far del male a Mastro Gennaro. Questo fatto accresce di molto la sua fama.\nOttobre 1647.\nIl 10 ottobre Napoli viene bombardata dai castelli e dalle navi spagnole agli ordini di Don Giovanni D'Austria. Dal torrione del Carmine, divenuto il suo quartier generale, Annese disturba gli spostamenti delle navi spagnole cannoneggiando il porto. Il 17 Annese fa appello al Papa e alla Francia per difendere il popolo napoletano, contattando anche il Duca di Guisa. Il 21 si sbarazza del \"generalissimo del popolo\", il principe Francesco Toraldo, mandandolo a morte per sospetto tradimento. I suoi pi\u00f9 stretti collaboratori sono il segretario Carlo Bonavita, Luigi Del Ferro, l'aristocratico Marcantonio Brancaccio, che cercher\u00e0 poi di imporsi, e Vincenzo D'Andrea, che \u00e8 il vero factotum. Il 22 Annese assume tutti i poteri civili e militari dopo la proclamazione della Real Repubblica Napoletana sotto la protezione della Francia.\nNovembre 1647.\nL'8 novembre Annese, con un bando, istituisce il Consiglio di guerra. Il 14 novembre sbarca a Napoli il Duca di Guisa che, dopo aver partecipato ad una cerimonia religiosa, viene condotto dal cognato di Annese al torrione del Carmine, dove il Generalissimo lo prende per mano e lo porta in disparte per parlargli. Il Duca esce sconvolto dal colloquio e nota anche che ci sono oggetti di valori ammassati nel Torrione. Il giorno dopo il Generalissimo e il Duca fanno il giro di Napoli a cavallo e il 19 Annese affida al Duca il supremo governo delle armi. Il 20 viene pubblicato un bando di Annese che sancisce la divisione fra affari di guerra e di giustizia, assegnando i primi al Guisa e i secondi a lui.\nDicembre 1647.\nIl 19 arriva una flotta francese nel golfo di Napoli (ripartir\u00e0 dopo due settimane).\nIn un primo momento Annese accetta il sostegno offertogli da Enrico di Guisa, ma poi, avendo il sospetto che questi si volesse proclamare signore di Napoli, si accorda con il duca di Richelieu, inviato a Napoli al comando di una flotta.\nIl 23 dicembre il Guisa riunisce il consiglio e assume i pieni poteri; ad Annese viene lasciato l'incarico di castellano del Torrione del Carmine, con una provvigione di 500 ducati al mese.\nGennaio 1648.\nIl 26 sera il duca d'Arcos, vicer\u00e9 di Napoli, lascia il suo incarico a Don Giovanni D'Austria e s'imbarca per Gaeta, dove l'aspetta sua moglie; dal Torrione del Carmine (fortezza comandata da Annese) parte un colpo di cannone che sfiora la nave.\nFebbraio 1648.\nIl 10 Annese \u00e8 nominato senatore dal Guisa. Le promesse dei francesi non vengono per\u00f2 mantenute e cos\u00ec la Spagna ha via libera nel riprendere il controllo su Napoli. A questo punto Annese accetta di trattare la resa con gli spagnoli che, in cambio, gli promettono salva la vita; il 29 fa il primo tentativo con Vincenzo D'Andrea, il primo tentativo di accordo con gli spagnoli.\nMarzo 1648.\nIl 7 marzo tenta un secondo tentativo di accordo con gli spagnoli.\nSi ha un tentativo di uccidere il duca di Guisa, organizzato da Gennaro Pinto e Vincenzo D'Andrea. Annese viene informato da D'Andrea e da il suo assenso, ma il tentativo fallisce per un tradimento.\nAprile 1648.\nIl 6 aprile 1648 gli spagnoli entrano a Napoli, conquistandola senza molta resistenza.\nLa resa dal Torrione del Carmelo (Castello del Carmine), piazzaforte del generale del popolo Annese, avviene per l'intervento del cardinale Ascanio Filomarino, che lo persuade insieme alla moglie a consegnare il forte, \u00abnon fidandosi degli spagnoli\u00bb. Annese poi sfiler\u00e0 per le strade di Napoli insieme a Don Giovanni d'Austria e al vicer\u00e9 spagnolo I\u00f1igo V\u00e9lez de Guevara, conte di O\u00f1ate.\nMaggio 1648.\nAnnese si \u00e8 piegato agli spagnoli e il suo ruolo \u00e8 del tutto ridimensionato, ma non ha rinunciato al sogno di una rivincita e mantiene i contatti con i capi dell'armata francese.\nArresto e processo.\nIl conte d'O\u00f1ate, informato delle trame dell'Annese ne ordina l'arresto.\nIl 12 giugno 1648 Annese si reca al palazzo per parlare con l'O\u00f1ate e con Don Giovanni d'Austria, ai quali intende esporre le lamentele dei lazzari per la mancanza di lavoro e danaro. Il colloquio \u00e8 appena cominciato quando Annese vuene avvicinato da un sergente maggiore, tal Alanzo Merino, che invita a seguirlo. Annese tenta di opporre resistenza, ma il Merino lo afferra e lo trascina nelle camere di segregazione di Castel Nuovo, dove viene sottoposto a feroci torture.\nLo stesso giorno vengono arrestati nel Torrione del Carmine anche sua moglie e i figli. Il processo viene celebrato da don Ferrante de Monroi, reggente della Vicaria, in modo rapido. Molti degli amici di Annese, su pressione dei spagnoli, dichiarano che stava tramando con i francesi; fra questi i fratelli Bajano, Carlo Bracciolini e Giovanbattista Palombo; il 19 giugno Annese depone, a proposito del Castel Nuovo \"che detta polvere la teneva in tempo delli rumori, e rest\u00f2 nel torrione; dice che se ce l'avessero dimandata, il maestro di campo che accude al torrione ce l'avria consegnata, e sempre ce ne ha consignato in tempo si sono sparati li pezzi; dice che non ha saputo altro dall'Ambasciatore di Francia, solo che prima della quiete li scrisse certo abbate nomine Giovan Domenico, perch\u00e9 esso sa scrivere; ha negato che dopo la quiete avesse saputo o fatto scrivere a detto Ambasciatore; (...) dice che dopo certi giorni della quiete, venne D. Marco Andrea di S. Arcangelo suo amico, e li mostr\u00f2 certa lettera, non so se di qualche cardinale, o dell'Ambasciatore di Francia; quello lo sa, per\u00f2 io li risposi, che non volevo sapere altro, mentre Dio ci aveva quietati, e tornati in potere del Re nostro Signore ec.\"\nIl processo farsa si conclude il 20 giugno con la condanna a morte, secondo la formula \"decapitetur et antea executione torqueatur tamquam cadaver et ejus bonae confischentur, et Fisco ec.\"; la condanna viene eseguita con molti spettatori a Castel Nuovo. Prima di essere decapitato, Annese pronuncia parole di ossequio al re. La sua testa viene poi conficcata in cima ad un palo ed esposta di fronte al torrione."}
{"id": "786204", "revid": "327773", "url": "https://it.wikipedia.org/wiki?curid=786204", "title": "Christian J\u00fcrgensen Thomsen", "text": "Nel 1816 fu nominato a capo della commissione regia per la raccolta e la conservazione delle antichit\u00e0 nazionali danesi, che aveva come scopo la creazione di un museo nazionale danese di antichit\u00e0 nordiche, come auspicato dal suo predecessore, Rasmus Nyerup. \nNel 1819 venne inaugurato il museo (oggi Museo Nazionale Danese di Copenaghen), di cui Thomsen fu il primo curatore.\nNegli anni successivi comp\u00ec studi archeologici e preistorici, in seguito ai quali divise i manufatti del museo nazionale in tre periodi: della Pietra, del Bronzo e del Ferro secondo il sistema di classificazione (formulato per la prima volta da Nicolas Mahudel e gi\u00e0 conosciuto in Germania) noto successivamente come il sistema delle tre et\u00e0. \nNel 1836 Thomsen inser\u00ec il sistema delle tre et\u00e0 nel catalogo del museo, \"Ledetraad til Nordisk Oldkyndighed\". Fu la prima pubblicazione assoluta in cui apparve tale sistema di classificazione. In essa Thomsen illustr\u00f2 i criteri che aveva utilizzato per ordinare in senso cronologico le collezioni, basandosi sul materiale in cui erano stati prodotti i manufatti da taglio.\nFonte.\nMario Alinei, \"Origini delle lingue d'Europa\", Il Mulino, 1996, pag. 36."}
{"id": "786206", "revid": "327773", "url": "https://it.wikipedia.org/wiki?curid=786206", "title": "Sapore I", "text": "Consegu\u00ec diverse vittorie contro eserciti dell'Impero romano, avendo tra l'altro modo di catturare Valeriano.\nBiografia.\nAscesa al trono.\nFiglio di Ardashir I e di una \"Signora Myr\u00f4d\", partecip\u00f2 con il padre alla campagna contro gli Arsacidi, che permise ai Sasanidi di impossessarsi della Persia. Venne nominato successore dal padre di fronte ad un'assemblea di notabili, e compare nel bassorilievo dell'incoronazione di Ardashir a Naq\u0161-e Rajab.\nIn seguito fu Ardashir stesso a incoronare Sapore re (12 aprile 241): un rilievo a Naq\u0161-e Rajab raffigura Sapore che riceve il diadema regale stando a cavallo. Padre e figlio governarono insieme per un anno, prima che Ardashir si ritirasse a vita privata. Le monete di Ardashir di questo periodo continuano a mostrare la consueta raffigurazione di un elaborato altare del fuoco con la legenda \"Fuoco di Ardax\u0161tar\", ma lo rappresentano insieme ad un giovane principe, Sapore, identificato anche dalla legenda \"Divino Sapore Re dell'Iran, il cui seme viene dagli dei\". Altre testimonianze del regno congiunto sono un rilievo a Salm\u00e2s in Atropatekan (moderno Azerbaigian) che mostra due cavalieri che indossano la corona di Ardashir, e il rilievo a D\u00e2r\u00e2bgerd che rappresenta il re vittorioso sui Romani, che indossa la corona del padre.\nCampagne contro i Romani.\nSapore continu\u00f2 la campagna contro l'Impero romano iniziata dal padre, conquistando le fortezze frontaliere Nisibis e Carrhae, attraversando la Mesopotamia e avanzando in Siria. Qui fu fermato e sconfitto dal prefetto del pretorio Timesiteo, suocero dell'imperatore Gordiano III, nella Battaglia di Resaena (243); ma, dopo che Timesiteo mor\u00ec e il nuovo prefetto Filippo l'Arabo assassin\u00f2 Gordiano, Sapore riusc\u00ec a concludere una pace molto vantaggiosa per i Persiani (244) con il nuovo imperatore, Filippo.\nIn seguito alle invasioni dei Goti e al periodo di instabilit\u00e0 che colp\u00ec l'Impero romano dopo la morte dell'imperatore Decio (251), Sapore riprese le ostilit\u00e0, conquist\u00f2 l'Armenia, invase la Siria e saccheggi\u00f2 Antiochia. Alla fine, l'imperatore Valeriano marci\u00f2 incontro a Sapore, che per\u00f2 lo cattur\u00f2 ad Edessa, arrestandolo quando aveva raggiunto il sovrano sasanide per parlamentare (260). Cogliendo l'occasione e attaccando un Impero romano agitato da rivolte, entr\u00f2 in Asia Minore, dove per\u00f2 fu fermato dal prefetto del pretorio Ballista; intanto alle spalle dell'esercito sasanide comparve Settimio Odenato, governatore di Palmira, che sconfisse Sapore, recuperando Carrhae e Nisibis (odierne Haran e Nusaybin, nella Turchia sudorientale), cattur\u00f2 l'harem reale e invest\u00ec due volte (263 e 265) la capitale sasanide, Ctesifonte in Khvarvaran (moderno Iraq). Incapace di riassumere l'iniziativa, Sapore perse anche l'Armenia.\nSecondo una tradizione persiana, conquist\u00f2 la grande fortezza di Hatra nel deserto mesopotamico.\nCattura di Valeriano.\nL'evento pi\u00f9 famoso del regno di Sapore fu la cattura dell'imperatore romano Valeriano nel 260. Controverso \u00e8 il destino dell'imperatore dopo la cattura.\nLa versione di Lattanzio \u00e8 che Valeriano fu prima umiliato da Sapore, che lo us\u00f2 come uno sgabello per montare a cavallo, e poi dopo la morte venne scuoiato e la sua pelle, riempita di scarti, dipinta di rosso usata come trofeo.\nSapore fece scolpire il proprio trionfo su Valeriano nei rilievi a Istakhr (vicino Persepoli), sotto le tombe achemenidi a Naqsh-e Rustam, e poi una seconda volta presso le rovine di Darabjird (Bishapur): la scena rappresentata mostra Sapore a cavallo che afferra per le braccia un prigioniero e riceve l'omaggio di un uomo inginocchiato vestito alla romana. Due le possibili interpretazioni: o l'uomo inginocchiato \u00e8 Valeriano, oppure l'imperatore prigioniero \u00e8 raffigurato mentre viene afferrato da Sapore, e l'uomo inginocchiato \u00e8 Filippo l'Arabo.\nAlcune fonti riferiscono pi\u00f9 realisticamente che i soldati romani fatti prigionieri vennero mandati, insieme a Valeriano, a Bishapur e Shushtar, dove vennero impiegati come forza lavoro nella costruzione di alcune opere, tra cui un ponte.\nTentativo di alleanza con Zenobia di Palmira.\nMentre il Regno di Palmira veniva occupato dai soldati romani di Aureliano e la stessa capitale era posta sotto assedio, nonostante i soldati del generale Zabdas continuassero a resistere ai tentavi di espugnazione romana, il consiglio cittadino di Palmira pens\u00f2 di inviare la stessa regina, Zenobia, che gi\u00e0 aveva avuto contatti diplomatici con Sapore, in cerca del potente alleato persiano, per combattere insieme i Romani.\nTuttavia la cattura della regina Zenobia, a un passo dal confine con Regno sassanide, rese vana ogni speranza di sopravvivenza del Regno di Palmira, che si arrese cos\u00ec ad Aureliano nel 272.\nCostruttore di citt\u00e0.\nSapore costru\u00ec la grande citt\u00e0 di Gundishapur, nei pressi dell'antica capitale achemenide di Susa. Provvide anche a rendere pi\u00f9 fertile la regione, facendo costruire dai prigionieri romani una diga sul fiume Karun nei pressi di Shushtar, quella che ancora oggi \u00e8 ricordata come Band-e Kaisar (\"il molo di Cesare\").\nI soldati di Valeriano costruirono per lui anche la citt\u00e0 di Bishapur.\nReligioni.\nFu durante il regno di Sapore che il profeta Mani, fondatore del Manicheismo, inizi\u00f2 la sua predicazione in Persia; Sapore stesso pare l'abbia sostenuta.\nShmuel, il pi\u00f9 famoso degli \"Amoraim\" di \"Bavel\" (Babilonia), viene talvolta chiamato \"Shvor Malka\", che \u00e8 la forma in aramaico del nome di Sapore (\"Shapur\"). Le relazioni tra Sapore e la comunit\u00e0 giudaica furono buone, con sensibili vantaggi per gli Ebrei."}
{"id": "786211", "revid": "71155", "url": "https://it.wikipedia.org/wiki?curid=786211", "title": "Manuale d'amore 2 (capitoli successivi)", "text": ""}
{"id": "786213", "revid": "70192", "url": "https://it.wikipedia.org/wiki?curid=786213", "title": "Christian Thomsen", "text": ""}
{"id": "786217", "revid": "6533115", "url": "https://it.wikipedia.org/wiki?curid=786217", "title": "Amico Fritz", "text": ""}
{"id": "786218", "revid": "1714743", "url": "https://it.wikipedia.org/wiki?curid=786218", "title": "Ladislao Herman di Polonia", "text": "Succedette al fratello Boleslao II che era stato costretto ad andare in esilio. Ladislao spos\u00f2 Giuditta, sorella dell'imperatore Enrico IV, divenendo in questo modo sostenitore della causa imperiale nella questione del regno di Polonia.\nDi fatto rinunzi\u00f2 a tutti i diritti al trono, ma nonostante ci\u00f2 i suoi figli Zbigniew e Boleslao governarono la Polonia dal 1102 al 1138."}
{"id": "786219", "revid": "21880", "url": "https://it.wikipedia.org/wiki?curid=786219", "title": "Mandragola", "text": ""}
{"id": "786220", "revid": "1305772", "url": "https://it.wikipedia.org/wiki?curid=786220", "title": "Arsacidi", "text": ""}
{"id": "786223", "revid": "125857311", "url": "https://it.wikipedia.org/wiki?curid=786223", "title": "Mario Carotenuto", "text": "Ha interpretato oltre un centinaio di film del genere noto come commedia all'italiana. Saltuariamente attivo nel doppiaggio, ha prestato la propria voce a Mario Conocchia in \"8\u00bd\" di Federico Fellini.\nBiografia.\nOrigini e formazione.\nFiglio di Nello Carotenuto, attore del cinema muto, condivise con il fratello maggiore Memmo, anch'egli attore, un'adolescenza turbolenta che gli valse anche tre anni di riformatorio (trascorsi in parte a Cairo Montenotte).\nNel 1953 spos\u00f2 l'attrice e ballerina Luisa Poselli dalla quale l'anno successivo ebbe una figlia, Claretta, attrice e regista, cos\u00ec chiamata probabilmente in ricordo di Claretta Petacci: Mario in giovent\u00f9 ader\u00ec alle Waffen SS italiane. La separazione dalla moglie avvenne nel 1964, e i due divorziarono nel 1974.\nAttivit\u00e0 teatrale.\nIl suo debutto sul palcoscenico avvenne a soli otto anni, al Teatro Costanzi di Roma, ma successivamente, ancora bambino, avrebbe svolto mestieri che con lo spettacolo avevano poco a che fare. Solo nella seconda met\u00e0 degli anni quaranta inizi\u00f2 la carriera di attore alla radio. Durante la seconda guerra mondiale Carotenuto entr\u00f2 a far parte della compagnia teatrale dipendente dal reparto propaganda della 29. Waffen-Grenadier-Division der SS (italienische Nr. 1) . Si dedic\u00f2 quindi anche al teatro di rivista e nel 1953 era a capo di una sua compagnia.\nDi rilievo la sua interpretazione del ruolo di Peachum ne \"L'opera da tre soldi\" di Bertolt Brecht, diretta da Giorgio Strehler, che gli valse il Premio San Genesio nel 1956 quale miglior caratterizzazione maschile. Negli anni seguirono ruoli in rappresentazioni di Shakespeare, Pirandello e Moli\u00e8re. Sono inoltre da notare partecipazioni importanti nelle commedie musicali di Garinei e Giovannini dagli anni '50 agli anni '80.\nVariet\u00e0 radiofonici Rai.\nGioved\u00ec 11 gennaio 1951, dall'Auditorium radio Rai al Foro Italiaco present\u00f2 la prima puntata del programma settimanale \"Rosso e nero\", con la regia di Riccardo Mantoni e la partecipazione di attori come Tino Scotti, Franca Valeri, Alberto Sordi e cantanti come Teddy Reno e Claudio Villa; continu\u00f2 a presentare il programma sino a maggio 1951.\nCarriera cinematografica.\nEsord\u00ec come attore di cinema nel 1950, in un piccolo ruolo, nel film \"Abbiamo vinto!\" di Robert Adolf Stemmle. Conteso dai maggiori produttori e registi diede vita per pi\u00f9 di cento film a un numero notevole di personaggi con caratterizzazioni memorabili, spaziando dalla commedia all'italiana e i film d'autore alla commedia \"sexy\" e i musicarelli.\nAlberto Lattuada gli affid\u00f2 la parte del commendatore Albertocchi in \"La spiaggia\" nel 1954; Dino Risi lo diresse in \"Pane, amore e\u2026\" nel 1955, nel quale interpretava il parroco don Matteo Carotenuto, fratello dell'ex maresciallo dei carabinieri (Vittorio De Sica). Con Risi recit\u00f2 anche in \"Poveri ma belli\" (1956) e \"Il mattatore\" (1959). In quegli anni Mario Carotenuto si ritrovava a lavorare al fianco dei pi\u00f9 grandi comici dell'epoca come Tot\u00f2 (\"Tot\u00f2, Eva e il pennello proibito\" di Steno, 1959) o Alberto Sordi (\"Un eroe dei nostri tempi\" di Mario Monicelli 1955, \"Ladro lui, ladra lei\" di Luigi Zampa, 1958).\nIn alcune pellicole fu anche protagonista, come l'ex ladro di \"Colpo gobbo all\u2019italiana\" Nando Paciocchi che aiuta un metronotte romano a recuperare il bottino di una rapina nella banca da lui sorvegliata (film del 1962 diretto da Lucio Fulci nato da un'idea originale dello stesso Carotenuto).\nDagli anni Sessanta fino al crepuscolo della commedia all'italiana, si dedic\u00f2 a decine di pellicole comiche come caratterista, spesso in film leggeri, farse, parodie o musicarelli, consacrandosi come uno degli attori italiani pi\u00f9 noti, ma non rinunci\u00f2 all'interpretazione di ruoli di maggior spessore come ne \"Lo scopone scientifico\", di Luigi Comencini, per il quale merit\u00f2 il Nastro d'argento come miglior attore non protagonista nel 1972. Nel 1974 partecip\u00f2 al film \"La poliziotta\" con Mariangela Melato. Nel 1977 affianc\u00f2 Monica Vitti in \"L'altra met\u00e0 del cielo\".\nAttore sia comico sia drammatico, diede vita a personaggi spesso intrallazzatori, piacioni, inappuntabilmente vestiti in giacca e cravatta, interpretati aggiungendo molteplici sfaccettature, risaltandone i caratteri tendenti al malaffare: i vizi degli \"italiani brava gente\".\nPur non avendo bisogno di essere doppiato, Mario Carotenuto ha avuto comunque voce altrui almeno in un film, \"Capitan Fantasma\": a prestargliela \u00e8 stato il suo collega Luigi Pavese.\nLa morte.\nMor\u00ec all'Aurelia Hospital di Roma il 14 aprile 1995 a causa di un cancro; i funerali si sono celebrati il 18 aprile nella Basilica di Santa Maria del Popolo al quale furono presenti tantissimi volti del cinema e dello spettacolo. Dopo la cerimonia funebre la salma \u00e8 stata trasferita nel Cimitero comunale di Grottammare, la cittadina marchigiana di cui \u00e8 originaria Gabriella Cottignoli, la seconda moglie dell'attore. \nFilmografia.\nTelevisione.\nMario Carotenuto partecip\u00f2 inoltre dal 1959 al 1965 agli \"sketch\" della rubrica pubblicitaria televisiva \"Carosello\" (dei quali fu anche sceneggiatore nel 1961) che pubblicizzavano la camiceria del Cotonificio Vallesusa."}
{"id": "786230", "revid": "868829", "url": "https://it.wikipedia.org/wiki?curid=786230", "title": "Titanismo", "text": "Il termine titanismo (indicato anche con il lemma \"prometeismo\" derivato dal titano Prometeo che, con un eroico e disperato spirito di sfida, sottrasse il fuoco a Zeus per donarlo agli uomini) si riferisce ai Titani, gli d\u00e8i pi\u00f9 antichi (\"pr\u00f3theroi theo\u00ed\"), nati prima degli Olimpi e generati da Urano (Cielo) e Gaia (anche Gea, Terra), protagonisti dell'episodio mitologico della ribellione al prepotere di Zeus e degli altri dei dell'Olimpo. Nella \"Titanomachia\" di Esiodo si narra lo svolgersi di questa lotta per la conquista del potere che si concluder\u00e0 con la sconfitta dei Titani che saranno sprofondati nel Tartaro.\nFilosofia e letteratura.\nIl titanismo \u00e8 quindi collegato all'atteggiamento spirituale e materiale della rivolta dell'uomo, che sfida forze a lui superiori e che porta fino in fondo la sua lotta, anche quando \u00e8 cosciente che solo la sconfitta lo attende. Il titano \u00e8 l'eroe che non rinuncia a combattere, pur prevedendo la sua sconfitta, la stessa finitezza del mondo o quelle forze superiori, come il destino, la volont\u00e0 divina, le forze naturali, la tirannia, che lo incatenano impedendogli il libero esercizio della sua volont\u00e0.\n\"Sturm und Drang\".\nNell'ambito filosofico e letterario il titanismo nasce in Germania nell'ambito del movimento dello Sturm und Drang (1770) che, in polemica con l'intellettualismo illuministico, proclama la riscossa dell'irrazionalismo contrapponendo alla ragione il sentimento, la fede, l'intuito, la spontaneit\u00e0 e la sfrenatezza. In opposizione alla proclamata libert\u00e0 della ragione illuminista si esalta la liberazione di tutte le facolt\u00e0 umane, da raggiungere attraverso il potenziamento dei bisogni dell'uomo, in modo da soddisfare la sua sete di possesso e dominio.\nSi idealizza l'uomo di fede (il santo, il profeta), il genio artistico, come espressione di una libera e spontanea creativit\u00e0, svincolato da ogni regola e norma morale, e l'uomo di natura: il superuomo, il titano che trova piena espressione nel Prometheus , ne \"I dolori del giovane Werther\", nell\"'Urfaust\" di Goethe. Raffigurazioni questi di un'umanit\u00e0 che aspira a raggiungere impossibili mete vietate ma convinti, come i personaggi rinascimentali, che la bellezza e l'armonia del cosmo vivano nella loro interiorit\u00e0.\nRomanticismo.\nIl titanismo \u00e8 una caratteristica letteraria inequivocabile del Romanticismo che lo collega alla teorizzazione filosofica dell'assoluto, l'infinito immanente alla realt\u00e0 (spesso coincidente con la natura) che provoca nell'uomo una perenne e struggente tensione verso l'immenso, l'illimitato: \nDue atteggiamenti spirituali contrapposti dunque nel poeta romantico: "}
{"id": "786235", "revid": "71155", "url": "https://it.wikipedia.org/wiki?curid=786235", "title": "Nongio", "text": ""}
{"id": "786238", "revid": "289247", "url": "https://it.wikipedia.org/wiki?curid=786238", "title": "Dionigi d'Alessandria", "text": ""}
{"id": "786239", "revid": "486946", "url": "https://it.wikipedia.org/wiki?curid=786239", "title": "Macchi MC.205", "text": ""}
{"id": "786240", "revid": "729019", "url": "https://it.wikipedia.org/wiki?curid=786240", "title": "CANT Z.501", "text": "Il CANT Z.501 \"Gabbiano\" fu un idrovolante a scafo centrale, monomotore, monoplano ad ala alta, realizzato dalla divisione aeronautica dell'azienda italiana Cantieri Riuniti dell'Adriatico nei primi anni trenta e prodotto, oltre che dalla stessa, anche dall'Aeronautica Sicula su licenza.\nCon un equipaggio di quattro o cinque membri era adatto per missioni di ricognizione aerea e ricerca e soccorso, prestando servizio prevalentemente nella Regia Aeronautica durante la seconda guerra mondiale. Progettato da Filippo Zappata, il prototipo vol\u00f2 per la prima volta il 7 marzo 1934 ai comandi di Mario Stoppani.\nStoria del progetto.\nLo Z.501 viene realizzato per rispondere alle specifiche emanate nel 1933 dal Ministero dell'Aeronautica per equipaggiare la Regia con nuovo idrovolante da ricognizione e bombardamento in sostituzione del Savoia-Marchetti S.78 gi\u00e0 in forza dal 1932.\nPer il progetto venne chiamato l'ingegner Filippo Zappata, al suo primo incarico come capo progettista e che, grazie anche alla vittoria del bando, rester\u00e0 a lungo nell'azienda e dar\u00e0 vita ad altri velivoli di successo tutti caratterizzati dalla Z inserita nella denominazione ufficiale.\nPur realizzato in tempi ristrettissimi si impose al progetto presentato dalla concorrente Aeronautica Macchi, il Macchi M.C.77, alla quale segu\u00ec una sostanziosa commessa da parte del Ministero dell'Aeronautica.\nIl Cant Z. 501 fu costruito su licenza anche dalla Aeronautica Sicula a Palermo.\nTecnica.\nLo Z.501, realizzato principalmente in legno, presentava una configurazione a scafo centrale e galleggianti stabilizzatori, dotato di una sottile fusoliera collegata all'ala alta a semisbalzo a parasole tramite un robusto montante centrale ed una serie di montanti e tiranti laterali. L'unico motore montato centralmente sull'ala era inserito in una lunga gondola estesa verso la parte posteriore per poter alloggiare una postazione difensiva ad abitacolo aperto dotata di una mitragliatrice Breda-SAFAT da 7,7\u00a0mm. \nI primi motori erano gli Isotta Fraschini Asso 750.\nLa fusoliera presentava una parte anteriore finestrata dotata, a seconda delle versioni, di una seconda postazione difensiva. la cabina di guida chiusa era collocata centralmente sulla parte superiore, in corrispondenza dell'ala, subito seguita da un altro abitacolo aperto dotato di mitragliatrice. La stessa terminava posteriormente in una coda caratterizzata dall'impennaggio cruciforme monoderiva e da piani orizzontali controventati.\nChiamato familiarmente \"tritacarne\" o \"affettatrice\" per la particolare posizione del motore che, sistemato su di un'incastellatura, posta superiormente alla postazione di pilotaggio, qualora collassava mandava l'elica in rotazione sui piloti. \nLa produzione del Z.501 inizi\u00f2 nel 1935. Quando l'Italia entr\u00f2 in guerra nel giugno 1940, 202 esemplari erano in servizio nelle Squadriglie da Ricognizione marittima. Essi pattugliavano il mare Mediterraneo ed eseguivano operazioni di salvataggio in mare. In seguito all'armistizio del 1943, alcuni apparecchi continuarono a volare da avversari sotto le insegne dell'Aeronautica Nazionale Repubblicana e dell'Aeronautica Cobelligerante Italiana.\nNotevole \u00e8 la sua somiglianza con lo statunitense Consolidated PBY Catalina pur essendo questo di maggiori dimensioni e dotato di due motori anzich\u00e9 uno.\nImpiego operativo.\nVenne principalmente utilizzato dalla Regia per scopi ricognitivi sul territorio nemico e usato in seguito per missioni di salvataggio in alto mare. \nDall'estate 1936 erano disponibili nella 141\u00aa Squadriglia di Zula.\nOrmai totalmente obsoleto durante la seconda guerra mondiale, tanto da guadagnarsi dagli equipaggi il soprannome di \"Mammaiuto\" verr\u00e0 comunque ordinato e costruito fino all'armistizio, in piccola serie, dall'Aeronautica Sicula di Palermo per mancanza di una razionale politica industriale degli armamenti.\nEra in linea in 4 Sezioni e 17 Squadriglie tra cui la 141\u00aa Squadriglia di Cadimare dell'83\u00ba Gruppo (poi 83\u00ba Centro C/SAR) ad Augusta (Sicilia), la 182\u00aa Squadriglia di Nisida, la 183\u00aa Squadriglia e la 188\u00aa Squadriglia dell'Aeroporto di Cagliari-Elmas.\nIl 24 settembre 1940 3 esemplari della 144\u00aa Squadriglia Ricognizione dell'Idroscalo di Marsala Stagnone affondarono un sommergibile inglese nello stretto di Messina.\nPrimati.\nA distanza di soli sei mesi dal primo volo, il prototipo MM.247, immatricolato per l'occasione I-AGIL, venne giudicato idoneo a tentare la conquista del primato internazionale di distanza in linea retta per idrovolanti, allora detenuto dagli Stati Uniti d'America con 3\u00a0860\u00a0km, impresa realizzata con un bimotore Consolidated P2Y-1.\nIl 18 ottobre 1934, dopo aver percorso ben 4\u00a0133\u00a0km in 26 ore e 35 minuti, con una navigazione parzialmente avversata dal maltempo, il velivolo, che aveva a bordo Stoppani, il capitano Corradino Corrado e il radiotelegrafista Amedeo Suriano, ammarava a Massaua, in Eritrea.\nEra il trionfo, ma il primato rimase all'Italia solo per poco pi\u00f9 di otto mesi: tra il 22 ed il 23 giugno 1935 i francesi, con un quadrimotore Lat\u00e9co\u00e8re 300 battezzato \"Croix du Sud\", riuscivano nell'intento di migliorare il primato precedente con un volo di 4\u00a0333\u00a0km, da Cherbourg a Liginchor (Gambia).\nVedendosi battuti i tecnici dell'azienda di Monfalcone decisero di adoperarsi per riportare il primato in Italia. Nemmeno un mese pi\u00f9 tardi, il 16 luglio, lo stesso prototipo (la produzione in serie del Z.501 era cominciata da tempo) dotato di una nuova elica a passo variabile ed affinato nell'aerodinamica e nel rendimento del propulsore, era in condizione di ripetere il tentativo. \nQuesta volta l'equipaggio era composto da Stoppani, il capitano Casimiro Babbi e Suriano. Il volo dur\u00f2 solo 25 ore e 10 minuti, ma furono percorsi ben 4\u00a0966\u00a0km fino a Berbera, nell'allora Somalia Britannica."}
{"id": "786246", "revid": "1599710", "url": "https://it.wikipedia.org/wiki?curid=786246", "title": "Aeronautica Cobelligerante Italiana", "text": "Aeronautica Cobelligerante Italiana \u00e8 una denominazione informale e non ufficiale utilizzata in passato per identificare quei reparti della Regia Aeronautica che si trovavano o si spostarono nel cosiddetto Regno del Sud (territorio del sud Italia liberato dagli Alleati dove si era rifugiato il re Vittorio Emanuele III) dopo il proclama Badoglio dell'8 settembre 1943 sull'armistizio di Cassibile. Tale forza, riorganizzata ed equipaggiata dall'estate del 1944 anche di apparecchi di provenienza anglo-statunitense, oper\u00f2 poi a fianco degli Alleati fino alla fine della guerra principalmente nel teatro dei Balcani.\nLa denominazione \"Aeronautica Cobelligerante Italiana\" e altre analoghe sigle, sia in lingua italiana sia inglese, non hanno riscontro nei documenti dell'epoca e sono state usate in passato da alcuni storici e commentatori. Ufficialmente la Regia Aeronautica cambi\u00f2 la sua denominazione in Aeronautica Militare Italiana il 18 giugno 1946.\nStoria.\nLa maggior parte dei reparti rimasti nel nord e centro Italia (territorio controllato dai tedeschi e dai membri di quella che successivamente divenne la Repubblica Sociale Italiana) andarono a costituire il 27 ottobre 1943 l'Aeronautica Nazionale Repubblicana (ANR), che continu\u00f2 a operare accanto alla Luftwaffe eseguendo compiti di difesa aerea dei grossi centri industriali del nord Italia.\nAlla fine del 1943 le clausole della resa agli alleati imponevano che ogni aereo italiano rimasto sotto il controllo della Regia Aeronautica venisse trasferito nelle basi alleate. Malgrado le grosse difficolt\u00e0, come la mancanza di combustibile, la presenza delle truppe tedesche e la distanza delle basi nell'Egeo, in Albania e in Grecia, unita alla limitata autonomia degli aeroplani italiani, 203 aerei italiani (39 caccia, 117 bombardieri o trasporto e 47 idrovolanti) atterrarono negli aeroporti alleati, ma la maggior parte di essi non fu in grado di continuare a combattere per molto tempo. Uniti a un altro centinaio di apparecchi che si trovavano gi\u00e0 in zona alleata, costituirono una base di 250 aerei funzionanti, per molti dei quali per\u00f2 la Regia Aeronautica aveva gi\u00e0 in progetto la sostituzione, in quanto obsoleti; inoltre tutte le fabbriche aeronautiche italiane si trovavano al Nord, in mano tedesca. Gli appartenenti alla Regia Aeronautica continuarono per\u00f2 a onorare il giuramento fatto al re e rispettare gli accordi presi dal governo italiano con gli Alleati, partecipando attivamente alla Guerra di Liberazione.\nAgli inizi i veri protagonisti della riorganizzazione della Regia Aeronautica furono i meccanici delle S.R.A.M. che, grazie a un paziente lavoro di reperimento e adattamento dei pezzi di ricambio, cercarono di rimettere in condizione di volo la maggior quantit\u00e0 di aeroplani possibile, i cui equipaggi furono comunque addestrati a volare anche con aerei alleati in operazioni di trasporto, scorta, ricognizione, salvataggio in mare e operazioni tattiche limitate: in totale furono 11.000 le missioni svolte tra il 1943 e il 1945.\nLa riorganizzazione della Regia Aeronautica cominci\u00f2 immediatamente dopo l'8 settembre, quando in 24 ore il 4\u00ba Stormo attu\u00f2 le prime azioni di difesa dai tedeschi e le prime azioni offensive contro il nuovo nemico. Per circa un mese la Regia Aeronautica oper\u00f2 di propria iniziativa, su indicazioni del Comando Supremo, senza controllo operativo degli Alleati e senza le limitazioni armistiziali, sino al riconoscimento ufficiale dello status di cobelligerante. Ci\u00f2 fu possibile per la presenza del re e dei vertici delle Forze Armate insediatisi a Brindisi.\nDecisivo per la realizzazione dei nuovi obiettivi fu l'incontro del 15 settembre 1943 tra il capo di Stato Maggiore dell'Aeronautica Militare, il generale di divisione Renato Sandalli, e l\"'Air Commodore\" Foster, capo della divisione aeronautica della \"Allied Control Commission\". Il 21 settembre vennero cambiate le insegne della Regia Aeronautica nella coccarda tricolore posizionata nelle tipiche posizioni: ai lati della fusoliera e sulle ali. Successivamente alla destituzione di Benito Mussolini il 25 luglio precedente e con la conseguente caduta del fascismo, infatti, la Regia Aeronautica aveva progressivamente eliminato le insegne dei fasci littori dai propri velivoli, ma non si era provveduto ad una alternativa per cui, per circa due mesi, l'unica insegna nazionale rimase la croce bianca di Savoia sulla deriva. Le nuove disposizioni divennero operative il 15 ottobre del 1943, quando la Regia Aeronautica possedeva 281 apparecchi, di cui 165 operativi. Il governo italiano aveva dichiarato guerra alla Germania il 13 ottobre.\nIn quel primo periodo la Regia Aeronautica non oper\u00f2 mai sul territorio italiano: il suo teatro operativo era limitato ai Balcani (Jugoslavia, Albania), anche per evitare scontri tra aerei con equipaggi italiani, evenienza che non si verific\u00f2 mai. Tra i reparti notevoli di questa forza aerea si ricordano lo Stormo Baltimore, costituito sul campo di volo provvisorio di Campo Vesuvio (nei pressi di Napoli-Ottaviano) il 1\u00ba luglio 1944, che vide tra i suoi membri Carlo Emanuele Buscaglia, e lo Stormo Notturno, costituito nel maggio 1944 a Lecce con i superstiti CANT Z.1007.\nStruttura.\nLa struttura al 15 ottobre del 1943.\nStruttura della Regia Aeronautica al 15 ottobre del 1943.\nRaggruppamento Caccia.\nRaggruppamento Caccia - (Colonnello Fran\u00e7ois)\nLa struttura nell'estate del 1944.\nStruttura della Regia Aeronautica nell'estate del 1944."}
{"id": "786248", "revid": "78273", "url": "https://it.wikipedia.org/wiki?curid=786248", "title": "Brandine", "text": ""}
{"id": "786249", "revid": "17351", "url": "https://it.wikipedia.org/wiki?curid=786249", "title": "Aviazione badogliana", "text": ""}
{"id": "786257", "revid": "3082", "url": "https://it.wikipedia.org/wiki?curid=786257", "title": "Tito Fulvio Iunio Quieto", "text": ""}
{"id": "786259", "revid": "3082", "url": "https://it.wikipedia.org/wiki?curid=786259", "title": "Shapur I", "text": ""}
{"id": "786261", "revid": "124322899", "url": "https://it.wikipedia.org/wiki?curid=786261", "title": "P\u00edsek", "text": "P\u00edsek (in tedesco \"Pisek\") \u00e8 una citt\u00e0 della Repubblica Ceca, capoluogo del distretto omonimo, in Boemia Meridionale. \u00c8 chiamata \"la Citt\u00e0 dei boschi\" ed \u00e8 bagnata dal fiume Otava che deve la sua fama ai suoi depositi aurei che sono stati estratti per millenni. Sull'Otava sorge un ponte in pietra, il pi\u00f9 antico della Boemia. La Citt\u00e0 \u00e8 strettamente legata all'estrazione dell'oro, peraltro diffusa in tutta la regione, e deve il suo nome alla sabbia (in ceco \"pisek\") che veniva setacciata per estrarre il prezioso metallo. La tradizionale attivit\u00e0 di estrazione \u00e8 talmente sentita nella regione che in molte sue cittadine e villaggi si svolge un Campionato di Passaggio al Setaccio dell'Oro."}
{"id": "786266", "revid": "298055", "url": "https://it.wikipedia.org/wiki?curid=786266", "title": "Antonio Giolfi", "text": "Era membro dell'Accademia Ligustica.\nBiografia.\nDivenuto abate, inizia la sua carriera artistica come discepolo di Lorenzo De Ferrari insieme al quale completa il ciclo di affreschi nella chiesa genovese del Ges\u00f9 (chiesa dei Gesuiti, intitolata anche a Sant'Ambrogio), dipingendo la terza cupoletta a sinistra (di Lorenzo De Ferrari sono le altre cupolette, esclusa una decorata da Sebastiano Galeotti). Altri dipinti Giolfi li esegue nei palazzi nobiliari Genovesi.\nNel palazzo di Ambrogio Doria (palazzo Doria, poi acquistato dai De Ferrari e divenuto propriet\u00e0 di Raffaele De Ferrari, Duca di Galliera) dipinge una sala con medaglie in affresco e due tele ad olio aventi per soggetto le gesta della famiglia Doria. In palazzo Durazzo Bombrini dipinge altri particolari.\nPer la chiesa di San Marco a Genova (sulla via del Molo Vecchio) dipinge la tela con i SS. Agostino e Chiara innanzi alla Madonna.\nNella Loggia dei Mercanti di piazza Banchi, nel centro di Genova, nel 1752 fu riparata la volta interna distruggendo nella reintonacazione gli affreschi di G.B. Brignole, pittore di grottesche. Si trattava delle raffigurazioni delle \u201cArmi della Repubblica\u201d, e per esse si ordina un rifacimento; l'incarico viene assegnato ad Antonio Giolfi, che li ridipinge basandosi sul disegno originario. Il tutto venne distrutto dal bombardamento del 1942 che lasci\u00f2 scoperchiata la loggia.\nRealizz\u00f2 poi una serie di incisioni con le vedute di Genova, volte a illustrare la citt\u00e0 ai forestieri. Questa serie partiva con una planimetria della citt\u00e0 e proseguiva con le varie vedute, impostate secondo prospettive esageratamente ampie: la piazza Banchi, il Ponte di Carignano, il Palazzo del Principe a Fassolo, la via Giulia con la chiesa di N.S. del Rimedio, la veduta della Foce con la collina di Albaro sullo sfondo e molte altre.\nAll'interno dell'Accademia Ligustica di Belle Arti ricopr\u00ec vari incarichi.\nSuccessivamente Antonio Giolfi, come pittore, viene sminuito dai giudizi del primo Ottocento; tra questi l'Alizeri, che lo giudica pi\u00f9 che mediocre."}
{"id": "786269", "revid": "53673", "url": "https://it.wikipedia.org/wiki?curid=786269", "title": "Ibm", "text": ""}
{"id": "786272", "revid": "1824479", "url": "https://it.wikipedia.org/wiki?curid=786272", "title": "Gennaro Ottaviano", "text": "Fu autore di molte note canzoni napoletane, tra cui:"}
{"id": "786280", "revid": "599013", "url": "https://it.wikipedia.org/wiki?curid=786280", "title": "Plav", "text": ""}
{"id": "786281", "revid": "3082", "url": "https://it.wikipedia.org/wiki?curid=786281", "title": "Maconio", "text": ""}
{"id": "786282", "revid": "3082", "url": "https://it.wikipedia.org/wiki?curid=786282", "title": "Macriano minore", "text": ""}
{"id": "786283", "revid": "3082", "url": "https://it.wikipedia.org/wiki?curid=786283", "title": "Impero di Palmira", "text": ""}
{"id": "786288", "revid": "31886", "url": "https://it.wikipedia.org/wiki?curid=786288", "title": "Stadio di San Mam\u00e9s (1913)", "text": "Lo stadio di San Mam\u00e9s (in spagnolo \"estadio de San Mam\u00e9s\", in basco \"San Mames\") fu un impianto calcistico di Bilbao, in Spagna.\nOspit\u00f2 gli incontri interni dell', che ne era il proprietario. Era cos\u00ec denominato poich\u00e9 sul terreno nel quale era stato edificato, sorgeva in precedenza una chiesa dedicata a San Mam\u00e9s (Mamete di Cesarea). Il suo terreno era lungo 103 metri e largo 68 e poteva ospitare 40.000 persone. Gli spagnoli lo chiamano \"La Catedral\" (La Cattedrale).\nStoria.\nLa prima pietra fu posta il 20 gennaio 1913 e fu successivamente inaugurato il 21 agosto dello stesso anno in una partita contro il Racing de Ir\u00fan. Pichichi fu il primo giocatore a segnare un gol al San Mam\u00e9s. Su questo campo, l'8 febbraio 1931, l'Athletic Bilbao guidato da mister Pentland riusc\u00ec ad imporsi sul Barcellona per 12-1, di fatto la vittoria pi\u00f9 ampia della Liga spagnola. Nella stessa partita, l'attaccante basco Bata realizz\u00f2 7 reti, stabilendo un altro record. Il San Mam\u00e9s ospit\u00f2 la gara di ritorno della finale di Coppa UEFA 1976-1977 tra Athletic Bilbao e Juventus, vinta dai padroni di casa per 2-1 ma, in virt\u00f9 della vittoria bianconera all'andata per 1-0, la coppa venne assegnata alla squadra italiana per via della regola del gol in trasferta; si tratt\u00f2 del primo successo della Juventus in campo internazionale. Lo stadio sub\u00ec diverse ristrutturazioni volte ad aumentarne la capienza e coprire gli spalti, per esempio tra febbraio 1952 e marzo 1953 sulla tribuna principale \u00e8 stata installata una struttura metallica che ha permesso la rimozione delle colonne, con un conseguente miglioramento della visibilit\u00e0. Lo stadio venne in seguito completamente ristrutturato nel 1982 per ospitare il mondiale, in particolare le partite del gruppo 4:\nNell'incontro Inghilterra-Francia \u00e8 stato segnato da Bryan Robson uno dei goal pi\u00f9 veloci (27\") della storia dei Mondiali.\nNel 1997 sono state eliminate le barriere che separavano il pubblico dal campo e sono stati rimossi i posti in piedi, per soddisfare le norme imposte dalla UEFA. La capacit\u00e0 \u00e8 stata cos\u00ec ridotta a 40.000 posti. Il 6 dicembre 2012 si \u00e8 disputata l'ultima gara europea al San Mam\u00e9s, Athletic Bilbao-Sparta Praga di Europa League). L'ultima partita giocata dall'Athletic Bilbao al San Mam\u00e9s si \u00e8 conclusa con una sconfitta maturata al 90' contro il Levante, nell'incontro disputato il 26 maggio 2013. Il San Mam\u00e9s \u00e8 stato poi demolito nel giugno 2013; a fianco \u00e8 stato costruito il nuovo stadio, il San Mam\u00e9s Barria.\nCuriosit\u00e0.\nIl 28 Giugno 2010, in occasione della data finale del Black Ice World Tour, si esib\u00ec per l'ultima volta in carriera il leggendario chitarrista Malcolm Young, cofondatore degli AC/DC."}
{"id": "786290", "revid": "2039709", "url": "https://it.wikipedia.org/wiki?curid=786290", "title": "Pronome personale", "text": "I pronomi personali sono quei pronomi che rappresentano, in funzione deittica, la persona che parla, la persona che ascolta oppure la persona, l'animale o la cosa di cui si parla, senza specificarne o ripeterne il nome.\nI pronomi personali in italiano.\nI pronomi personali in italiano sono i seguenti:\nI pronomi personali in italiano hanno forma diversa, secondo la \"persona\", il \"numero\", il \"genere\" e la \"funzione\". Tale funzione pu\u00f2 essere di soggetto o di oggetto.\nCaratteristiche in varie lingue.\nLe regole variano a seconda della lingua: in alcune il pronome varia per genere e numero, in altre solo per genere, in altre solo per numero. Se la lingua presenta dei casi grammaticali, il pronome pu\u00f2 essere adattato al caso. Inoltre, si possono avere comportamenti diversi dei pronomi per indicare azioni riflessive o verbi impersonali, o regole diverse sulla possibilit\u00e0 di omettere i pronomi.\nGenere e numero.\nIn generale nelle lingue indoeuropee compreso l'italiano, solo la terza persona varia per genere, mentre tutte fanno distinzione del numero.\nUn esempio di lingua che varia solo per numero \u00e8 la lingua cinese, nella quale i pronomi personali non hanno il genere, e la formazione del plurale \u00e8 molto pi\u00f9 trasparente che in una lingua indoeuropea:\nIl pronome personale plurale, dunque, viene formato aggiungendo la particella \"men\" al pronome singolare della stessa persona, seguendo la stessa regola di formazione del plurale dei nomi, anzich\u00e9 avere forme indipendenti. Questo semplice ma trasparente meccanismo \u00e8 usato anche per formare gli aggettivi possessivi, aggiungendo la posposizione \"de\": se \"wo\" significa \"io\", \"wo de\" significa mio (di me). In cinese, combinando solo cinque parole, si ottengono quindi i pronomi personali e i corrispettivi dei nostri aggettivi possessivi. Un meccanismo simile \u00e8 usato in esperanto per ricavare dai pronomi personali gli aggettivi possessivi, con la differenza che in esperanto, invece di una posposizione si aggiunge la desinenza -a tipica dell'aggettivo (in questa lingua le quattro parti semantiche del discorso sono caratterizzate da una ).\nCome si vede dalla tabella sopra, non sempre i pronomi personali hanno un diretto corrispondente passando da una lingua all'altra (infatti il cinese non fa distinzione tra lui e lei, l'italiano non ha un pronome che equivale all'inglese \"it\").\nIn alcune lingue esiste il duale anche per i pronomi personali, ad esempio nell'antico inglese: \"i\u010b\" (io), \"wit\" (noi due), \"w\u00e9\" (noi, per tre o pi\u00f9 persone). Anche se l'italiano non ha il duale, esistono tuttavia parole come \"entrambi\" che significano \"loro due\", ovvero un plurale a due (duale, appunto). Altre lingue ancora hanno altri numeri, come il triale.\nForme di cortesia.\nAi pronomi personali spesso viene dato il compito di fare una distinzione tra il livello di formalit\u00e0 del dialogo, come la forma tipica di lingue come il francese (ed in vari contesti anche in italiano) di riferirsi al plurale anche ad una sola persona come segno di rispetto (dare del voi), o riferirsi alla terza persona (dare del \"lei\"). Per l'italiano vedere i pronomi allocutivi di cortesia in italiano.\nCi\u00f2 pu\u00f2 apportare differenze col passare del tempo: ad esempio nella lingua inglese, fin dal XIII secolo, la prassi prevedeva l'uso di \"you\" non solo al plurale, come accadeva nell\"'Old English\", ma anche come \"polite form\" in luogo di \"thou\", usato invece quando vi era maggiore intimit\u00e0 con l'interlocutore. \nIl modello inglese \u00e8 stato preso ad esempio per la lingua esperanto, il cui pronome \"vi\" equivale al \"you\" inglese, ed un pronome \"ci\" che viene usato solo con persone con le quali si ha una grande intimit\u00e0 (vedere anche il modello francese \"tu-vous\").\nLingue come il giapponese o il coreano hanno invece dei pronomi apposta per indicare i livelli di cortesia, o in alcuni casi anche i ranghi sociali.\nPronomi pleonastici.\nQuando un pronome \u00e8 ridondante, e viene quindi ripetuto nonostante non ci sia un apparente bisogno, viene detto pleonastico. Nella lingua italiana questo tipo di pronomi si incontra soprattutto nel parlato. Ad esempio, un tale pronome \u00e8 spesso usato se si inizia la frase con il complemento oggetto:\nNella frase precedente il complemento oggetto \u00e8 stato ripetuto due volte: una volta come nome (il gatto) ed una come pronome (lo). Nel parlato sono possibili anche le seguenti, senza pronome pleonastico:\nMolte lingue consentono dei verbi impersonali, ovvero verbi che possono essere usati senza soggetto. La lingua inglese, che non consente questo tipo di verbi, prevede l'uso di un pronome pleonastico (una sorta di pronome \"fantoccio\") per creare un soggetto fittizio al quale accordare il verbo (in inglese \"dummy pronoun\" o \"pleonastic pronoun\"). Tipici esempi sono i verbi atmosferici: la frase \"It rains\" usa il pronome \"it\" al posto di un soggetto inesistente (in italiano: \"Piove\"), oppure frasi come: \"It wasn't me\" (Non sono stato/a io; lett: Esso non \u00e8 stato me).\nPronomi riflessivi.\nIn italiano vi \u00e8 una chiara differenza tra pronomi riflessivi e attivi solo alla terza persona (Si chiama - Lo chiama), mentre alla prima e seconda persona si usano normalmente i pronomi attivi con significato riflessivo (Ti chiami - Ti chiamo).\nNelle lingue slave esiste una pi\u00f9 netta distinzione del pronome personale riflessivo e gli altri. In particolare, il pronome riflessivo slavo ricade sempre sul soggetto, quindi la persona ed il numero si capiscono dal soggetto o dal verbo (che generalmente si accorda col soggetto). Ad esempio, nella lingua polacca:\nIl pronome riflessivo slavo pu\u00f2 quindi essere tradotto in italiano, a seconda della persona o del numero, come: me stesso/a, te stesso/a, ... , loro stessi/e. Pur essendo invariato per genere e numero, non lo \u00e8 per caso, quindi dalla forma base (sempre all'accusativo, poich\u00e9 per chiari motivi questo pronome non ha nominativo) corrispondono delle altre forme modificate a seconda del caso. Ad esempio, \"sobie\" \u00e8 la forma al dativo, significa a s\u00e9, a me stesso, a loro stessi (...) a seconda di chi \u00e8 il soggetto della frase."}
{"id": "786291", "revid": "811488", "url": "https://it.wikipedia.org/wiki?curid=786291", "title": "Universit\u00e0 degli Studi di Napoli &quot;Parthenope&quot;", "text": "L'Universit\u00e0 degli Studi di Napoli \"Parthenope\" \u00e8 una universit\u00e0 statale italiana fondata nel 1920 come Regio istituto superiore navale.\nStoria.\nLa nascita dell'Universit\u00e0 degli studi di Napoli \"Parthenope\" risale al 1920, anno in cui l'ex ministro della marina Pasquale Leonardi Cattolica si fece promotore della richiesta, avanzata al governo da parte del Reale istituto d'incoraggiamento di Napoli, di istituire a Napoli un centro superiore di cultura per lo studio del mare \u00abin quanto \u00e8, in quanto produce ed in quanto mezzo di scambio\u00bb in grado di stimolare una \u00abconsapevole valorizzazione dei problemi economici relativi al mare\u00bb, di cui fu primo commissario e che fu a lui intitolato.\nRegio Istituto superiore navale.\nIl R.D. n. 1157 del 30 maggio 1920 istitu\u00ec il Regio istituto superiore navale (allora distinto in due sezioni: magistero e armamento), che tra il 1930 (R.D. n. 1176) e il 1931 (R.D. n. 1227) fu trasformato in istituto universitario a ordinamento speciale, con le facolt\u00e0 di scienze nautiche e di economia marittima. Il primo statuto venne approvato con il R.D. n. 1570/1933.\nIstituto universitario navale.\nTra il 1939 e il 1940 l'istituto viene denominato Istituto universitario navale.\nNel 1987 in seguito ad un ampliamento dimensionale e dell'offerta formativa, la facolt\u00e0 di economia marittima diviene \u2013 conservando la propria vocazione marittima \u2013 facolt\u00e0 di economia dei trasporti e del commercio internazionale; nel 1990 cambia nuovamente denominazione in facolt\u00e0 di economia e commercio, aprendo quattro corsi di laurea, tre scuole dirette a fini speciali e due scuole di specializzazione. La crescita del numero degli studenti e l'espansione dell'organico richiedono nuovi spazi, per cui alla storica sede di via Acton vengono aggiunti un immobile in via Medina, la chiesa di san Giorgio dei Genovesi (concessa in comodato dalla curia di Napoli), villa Doria d'Angri e un importante complesso del centro direzionale di Napoli.\nUniversit\u00e0 degli Studi di Napoli \"Parthenope\".\nNel 1999-2000 l'espansione continua mediante l'istituzione di tre nuove facolt\u00e0: giurisprudenza, ingegneria e scienze motorie (per trasformazione dell'ISEF di Napoli). La facolt\u00e0 di economia e commercio, diviene facolt\u00e0 di economia.\nNel 2001 cambia nome e diventa Universit\u00e0 degli Studi \"Parthenope\" di Napoli, con la dotazione di cinque facolt\u00e0.\nNel ventennio intercorso tra il 1985 e il 2006 l'universit\u00e0 conobbe un forte incremento di iscrizioni, e conformemente al numero di facolt\u00e0 attivate, ne fu . .\nCon il cambio di nome da Istituto universitario navale in Universit\u00e0 degli studi di Napoli \"Parthenope\", il rettore decreta anche il nuovo logo-sigillo dell'ente, ideato da Renato Delehaye, scelto tramite un pubblico concorso nel maggio 2002.\nNell'ottobre del 2010 viene inaugurata la nuova sede dell'Ateneo presso palazzo Pacanowski a Napoli, in via Generale Parisi nelle adiacenze della Scuola militare Nunziatella.\nStruttura.\nSede centrale.\nLa sede principale dell'Ateneo \u00e8 nell'antico complesso del XVI secolo delle Officine della Real Fonderia a ridosso degli antemurali del Castel Nuovo. L'approvazione, nel gennaio del 1885, della legge di risanamento della citt\u00e0 di Napoli consent\u00ec di spostare gli stabilimenti militari in siti maggiormente idonei ai nuovi requisiti produttivi per cui la fonderia e l'arsenale di artiglieria vennero costruiti ex novo nell'area del rione Arenaccia. In tal modo l'edificio demaniale si rese disponibile. Nel 1949 venne concesso in uso all'Ateneo.\nLa sede centrale dell'Universit\u00e0 degli Studi di Napoli \"Parthenope\" \u00e8 collocata in Napoli alla via Ammiraglio Ferdinando Acton e consiste in un nucleo storico, la cosiddetta \"palazzina spagnola\", risalente al XVI secolo e in un fabbricato pi\u00f9 moderno realizzato alla fine degli anni sessanta.\nSede di palazzo Pacanowski.\nIl palazzo Pacanowski (ex palazzo Telecom) \u00e8 stato realizzato su progetto dell'architetto Davide Pacanowski. La forma ad U, che avvolge una corte aperta verso il mare, le caratteristiche tecnologiche e la sistemazione dei giardini con alberi ad alto fusto, inducono a classificare l'edificio quale espressione tipica dell'architettura italiana degli anni cinquanta.\nLa sede ospita i seguenti dipartimenti:\nSede del centro direzionale.\nIl complesso \u00e8 sito nel centro direzionale di Napoli isola C4 ed ospita i seguenti dipartimenti:\nSede di via Medina.\nLa sede, posta in un fabbricato dei primi anni cinquanta, ospita il Dipartimento di scienze motorie e del benessere.\nSede villa Doria d'Angri.\nLa sede fu acquisita grazie al cofinanziamento del MURST ed \u00e8 disposta su un parco di oltre 18.000 m\u00b2; consta di un complesso, ex sede dell'Istituto Santa Dorotea, e di villa Doria d'Angri costruita su commissione del principe Marcantonio Doria. Il complesso ospita il centro d'Ateneo per l'erogazione dei servizi linguistici."}
{"id": "786300", "revid": "1429175", "url": "https://it.wikipedia.org/wiki?curid=786300", "title": "Pronome possessivo", "text": "I pronomi possessivi sono pronomi che servono a precisare a chi appartengono la persona, l'animale o la cosa indicati dal nome che sostituiscono. Si presentano con le stesse forme degli aggettivi a cui corrispondono. Il pronome possessivo \u00e8 sempre preceduto dall'articolo determinativo o da una preposizione articolata.\nOltre ai sei principali esistono altri due pronomi possessivi di terza persona, \"proprio\" ed \"altrui\":\nSotto forma di pronomi, i possessivi vengono sempre usati con l'articolo.\nPer chiarire la differenza tra pronome e aggettivo possessivo si veda il seguente esempio:\nL'uso sostantivato.\nIn molte espressioni, il pronome possessivo pu\u00f2 essere usato con valore di sostantivo con alcuni significati particolari, ad esempio:"}
{"id": "786305", "revid": "1543377", "url": "https://it.wikipedia.org/wiki?curid=786305", "title": "John Wilkes Booth", "text": "Fu uno degli attori professionisti di teatro di maggior successo del suo tempo, nonch\u00e9 membro di una famiglia di attori. Fu un simpatizzante confederato deluso dall'esito della guerra civile americana.\nBiografia.\nBooth nasce nel 1838 presso una fattoria vicino a Bel Air, nella Contea di Harford, in Maryland. I suoi genitori, Junius Brutus Booth e Mary Ann Holmes, si trasferiscono negli Stati Uniti dall'Inghilterra nel 1821. John prende nome dal famoso rivoluzionario britannico John Wilkes, con cui la sua famiglia rivendica una lontana parentela. Lo stesso Junius fu attore, come i suoi altri figli Edwin Booth e Junius Brutus Booth Jr. \nLa loro casa fu chiamata Tudor Hall e acquistata da Junius Brutus Booth nel 1822. L'edificio \u00e8 successivamente stato acquistato dalla Contea di Hartford ed \u00e8 previsto che diventi un memoriale della famiglia Booth e della loro influenza sul metodo di recitazione di Shakespeare nel XIX secolo in America.\nSembra che Booth abbia trascorso un'infanzia felice. Riceve un'istruzione basata sui classici, in particolare Shakespeare. Nel 1850-1851 frequenta la Milton Boarding School a Sparks, Maryland (l'edificio \u00e8 adesso un ristorante chiamato \"The Milton Inn\"). Nel 1851, all'et\u00e0 di 13 anni, Booth frequenta l'accademia militare di San Timoteo a Catonsville nel Maryland. Come descritto dalla sorella di Booth, Asia Booth Clarke, nel suo libro intitolato \"The Unlocked Book\", il futuro attore incontra un'anziana zingara nei boschi vicino alla scuola, che gli fa una triste previsione della sua vita e dice che sarebbe morto giovane. \nCarriera teatrale e Guerra civile.\nAll'et\u00e0 di 17 anni, Booth impersona il Conte di Richmond nel \"Riccardo III\" di Shakespeare. Come da sua richiesta, venne pubblicizzato come \"J.B. Wilkes\", uno pseudonimo che doveva distogliere l'attenzione dalla sua famiglia famosa. Nel 1858 diventa membro del Teatro di Richmond e la sua carriera inizia a decollare. Nelle riviste gli si faceva riferimento quale \"l'uomo pi\u00f9 attraente in America.\" Era alto 174 cm, aveva i capelli scuri ed un fisico atletico. Era inoltre un eccellente spadaccino. Le sue prestazioni erano spesso definite dai suoi contemporanei come acrobatiche e intensamente fisiche. Un'attrice sua collega ricord\u00f2 che alle volte usava tagliarsi con la sua stessa spada.\nNel 1859, Booth si prepara per un ingaggio teatrale a Richmond, qualche settimana prima della prevista esecuzione del famoso abolizionista John Brown. In ottobre si era verificato il raid di John Brown contro Harpers Ferry, all'epoca ancora nella Virginia (poi Virginia Occidentale) in cui, in un tentativo infruttuoso di dare inizio ad un'insurrezione degli schiavi in tutto lo Stato, un gruppetto di attivisti iniziatori dell'abolizionismo negli Stati Uniti d'America si era impadronito dell'arsenale di Harper's Ferry.\nDopo essere stato informato sul verdetto, Booth si dirige a Charles Town e compra un'uniforme grigia della milizia di Richmond dagli ufficiali dello Stato, ponendosi poi di guardia accanto alla forca finch\u00e9 Brown non venne impiccato.\nQuando Abraham Lincoln viene eletto presidente il 6 novembre 1860, Booth scrive un lungo discorso per screditare quello che il primo vedeva come abolizionismo nordista e rese chiaro il suo appoggio al Sud e all'istituzione della schiavit\u00f9. Il 12 aprile 1861, scoppia la Guerra Civile e 11 stati del Sud dichiarano la secessione dall'Unione. La famiglia di Booth era del Maryland, uno degli Stati di confine che rimasero nell'Unione durante la guerra nonostante la presenza di proprietari di schiavi che simpatizzavano fortemente con la causa sudista. Oltre al fatto che il Maryland condivideva un confine con Washington, Lincoln aveva dichiarato la legge marziale nello Stato, una mossa che molti, incluso Booth, videro come incostituzionale e come abuso del potere esecutivo.\nBooth, come molti in Maryland, era un pro-Confederato. Comunque, la maggior parte della sua famiglia era unionista e Booth promise alla madre che non avrebbe mai fatto parte dell'esercito confederato. Al contrario egli visse principalmente a Washington D.C., viaggiando a nord e sud come intrattenitore e spingendosi a ovest fino all'Indiana. Booth era molto esplicito nel suo amore per il Sud e ugualmente esplicito nella sua antipatia verso Lincoln. Nei primi mesi del 1862, Booth fu arrestato e trattenuto da uno sceriffo a St. Louis per dichiarazioni anti-governative.\nBooth e Lincoln incrociano i loro percorsi in molte occasioni. Lincoln era un avido spettatore di opere teatrali e amava particolarmente Shakespeare. Il 9 novembre 1863, il presidente Lincoln vede Booth interpretare Raphael in \"The Marble Heart\" di Charles Selby al teatro Ford a Washington. Ad un certo punto, durante l'interpretazione, Booth agita il dito in direzione di Lincoln come destinatario di una linea di dialogo. Lincoln chiede di incontrare l'attore dopo la rappresentazione, ma Booth rifiuta. Lincoln sedeva nello stesso \"palco presidenziale\" nel quale sarebbe stato assassinato tempo dopo.\nBooth fa solo un'altra apparizione come attore al teatro Ford, l'ultima della sua carriera, il 18 marzo 1865, quando interpreta il Duca Pescara in \"The Apostate\". Comunque la famiglia Booth era amica di John T. Ford da tempo, il proprietario del teatro, e Booth entra ed esce dal teatro cos\u00ec spesso durante la guerra che riceve la sua corrispondenza l\u00ec, il che gli garantisce l'accesso completo al Teatro Ford, giorno e notte.\nTessendo il complotto.\nDal 1864, l'andamento della guerra diventa favorevole all'Unione, che interrompe lo scambio di prigionieri nel tentativo sia di fiaccare l'esercito confederato, oramai sempre pi\u00f9 a corto di riserve, sia perch\u00e9 i Confederati rifiutavano lo scambio dei soldati afro-americani catturati. Nel tentativo di sbloccare tale situazione, Booth inizia a ideare un piano per rapire Abramo Lincoln dalla sua residenza estiva alla \"Casa del Soldato\" fuori Washington e trasportarlo attraverso il Potomac fino a Richmond. Secondo i suoi piani, il presidente sarebbe poi stato scambiato per il rilascio di circa 10 000 soldati sudisti tenuti prigionieri nelle prigioni nordiste. Arruola come complici i suoi vecchi amici Samuel Arnold e Michael O'Laughlin.\nPossibili legami con la Confederazione.\nNell'estate del 1864, Booth incontra con molti noti simpatizzanti confederati al \"The Parker House\" a Boston (Massachusetts). Nell'ottobre 1864 ha luogo un viaggio non chiarito a Montr\u00e9al. A quel tempo, Montreal era uno dei noti centri di attivit\u00e0 clandestine dei Confederati. Si sa che passa dieci giorni nella citt\u00e0 e risiede per un periodo nella St. Lawrence Hall, punto d'incontro dei Servizi Segreti Confederati. L\u00ec incontra almeno un \"blockade-runner\", uno di coloro che forzavano il blocco imposto dalle navi dell'Unione. \u00c8 possibile che abbia conosciuto il direttore dei Servizi Segreti Confederati James D. Bulloch, cos\u00ec come George Nicholas Sanders, ambasciatore degli Stati Uniti in Gran Bretagna.\nCi sono stati molti studi sul perch\u00e9 Booth fosse a Montreal a quel tempo e cosa ci facesse l\u00ec. Nessuna prova concreta ha mai collegato il piano di rapimento o l'assassinio ideato da Booth a una cospirazione che coinvolgesse qualche elemento del governo Confederato, anche se tale possibilit\u00e0 \u00e8 stata esplorata lungamente in due libri: \"Spying For America\" di Nathan Miller e \"Come Retribution: the Confederate Secret Service and the Assassination of Lincoln\" di William Tidwell.\nTentato rapimento.\nBooth comincia a dedicare sempre pi\u00f9 energie e soldi al suo piano di rapire Abramo Lincoln dopo la sua rielezione avvenuta nei primi giorni del novembre 1864. Mette insieme una banda di scapestrati simpatizzanti sudisti, compresi David Herold, George Atzerodt, John Surratt e Lewis Payne. Cominciano a riunirsi con regolarit\u00e0 nella casa della madre di Surratt, la signora Mary Surratt.\nIl 25 novembre 1864, John Wilkes si esibisce per la prima e ultima volta con i suoi due fratelli, Edwin e Junius, in una produzione da singolo ingaggio del \"Giulio Cesare\" al Teatro Winter Garden a New York. Gli incassi furono usati per l'acquisto di una statua di William Shakespeare da mettere nel Central Park, ancora oggi situata l\u00ec. La rappresentazione \u00e8 per\u00f2 interrotta da un fallito tentativo di alcuni agenti Confederati clandestini di bruciare alcuni hotel, e di distruggere la citt\u00e0 di New York con il Fuoco greco. Uno degli hotel si trova accanto al teatro, ma il fuoco \u00e8 spento velocemente. La mattina successiva, Booth ha un'aspra discussione con suo fratello, Edwin Thomas Booth, considerato uno dei massimi interpreti di Amleto nel XIX secolo.\nTre mesi dopo, Booth presenzia al secondo discorso inaugurale di Lincoln il 4 marzo 1865 come invitato che accompagna la sua fidanzata segreta, Lucy Hale (il padre di Lucy, John P. Hale, era ministro di Lincoln in Spagna). Tra la folla sotto di lui si trovano anche Powell, Atzerodt, and Herold. Sembra ci sia stato un tentativo di rapire o assassinare Lincoln durante l'inaugurazione. Pi\u00f9 tardi, Booth si rammarica circa la \"eccezionale occasione\" che aveva avuto di sparare a Lincoln, se lo avesse voluto.\nIl 17 marzo Booth scopre all'ultimo minuto che Lincoln avrebbe assistito alla recita dell'opera \"Still Waters Run Deep\" all'ospedale vicino alla Casa del Soldato. Booth compone il suo gruppo nel tratto di strada vicino alla Casa del Soldato nel tentativo di rapire Lincoln durante il percorso verso l'ospedale, ma il presidente non si fa vedere. Solo pi\u00f9 tardi apprende che il presidente aveva cambiato i suoi piani all'ultimo momento per partecipare ad un ricevimento al National Hotel di Washington, che ironicamente era il luogo in cui Booth viveva.\nAttentato a Lincoln.\nIl 10 aprile 1865, dopo aver saputo della resa di Robert E. Lee ad Appomattox Court House, Booth dice a Louis J. Weichmann, un amico di John Surratt e pensionante presso la casa di Mary Surratt, che egli era impegnato in teatro e che da allora in poi avrebbe portato in scena solo la tragedia \"Venice Preserv'd\". Weichmann, al momento, non afferra il senso del riferimento a quell'opera teatrale, infatti \"Venice Preserv'd\" \u00e8 una tragedia scritta in Inghilterra nel XVII secolo la cui trama riguarda proprio un complotto.\nIl giorno precedente, Booth si trova tra la folla fuori della Casa Bianca nel momento in cui Lincoln dalla finestra del suo studio tiene un discorso. Quando Lincoln afferma di essere favorevole a garantire il suffragio agli ex-schiavi, Booth si gira verso Lewis Powell e lo invita senza mezzi termini a sparare subito al presidente. Powell si rifiuta. Booth allora dice tra i denti che quello sarebbe stato il suo ultimo discorso per Lincoln.\nLa mattina del 14 aprile 1865, venerd\u00ec Santo, Booth scopre che il presidente e la consorte avrebbero presenziato alla rappresentazione della commedia \"Our American Cousin\" presso il Teatro Ford. Egli immediatamente si accinge a fare piani per l'attentato, preparando un cavallo fuori del teatro e valutando un percorso per la fuga. Booth informa Powell, Herold ed Atzerodt del suo proposito di uccidere Lincoln. Egli d\u00e0 incarico a Powell di assassinare il Segretario di Stato Seward e ad Atzerodt, invece, quello di assassinare il Vice Presidente Johnson. Herold li avrebbe aiutati nella fuga verso la Virginia. Colpendo il Presidente e i due suoi immediati successori nella carica, Booth pensa di decapitare l'amministrazione dell'Unione creando panico e confusione. Booth aveva programmato anche l'assassinio del comandante in capo delle forze nordiste, Ulysses S. Grant; tuttavia, ci\u00f2 non avviene perch\u00e9 Grant e la moglie si erano recati nel New Jersey per visitare dei parenti. Organizzando questo complotto, Booth sperava di gettare gli Stati dell'Unione in un caos tale da consentire ai Confederati di riorganizzarsi e continuare la guerra.\nDal momento in cui \u00e8 un attore famoso, Booth \u00e8 amico del proprietario del Teatro Ford e quindi ha libero accesso dappertutto nel teatro. Avendo praticato in mattinata uno spioncino nel palco presidenziale, il cospiratore pu\u00f2 tenere sotto controllo la sua vittima predestinata e gli altri ospiti nel palco. Quella sera, verso le 22.00, mentre si svolge lo spettacolo, John Wilkes Booth scivola nel palco presidenziale e spara a Lincoln alla nuca con una Derringer calibro 44. La fuga di Booth \u00e8 contrastata dal Maggiore Henry Rathbone, presente nel palco presidenziale con la sua fidanzata Clara Harris e la First Lady Mary Todd Lincoln. Rathbone viene pugnalato da Booth allorch\u00e9 lo sbigottito ufficiale si lancia verso l'assassino.\nBooth fugge dal palco presidenziale saltando sul palcoscenico dove, impugnando il coltello, grida \"Sic semper tyrannis\" (parole che si ritengono pronunciate da Bruto quando pugnal\u00f2 Cesare), altri testimoni sostengono che aggiunse \"Ce l'ho fatta, il Sud \u00e8 vendicato!\" Diversi altri riferiscono che l'assassino si fer\u00ec ad una gamba urtando contro una bandiera della U.S. Treasury Guard mentre stava saltando sul palcoscenico. Lo storico Michael W. Kauffman ha messo in dubbio questa leggenda nel suo libro, \"American Brutus: John Wilkes Booth and the Lincoln Conspiracies\", scrivendo che quanto riferito da testimoni oculari circa la precipitosa fuga di Booth dal palcoscenico \u00e8 incompatibile con il fatto che avesse una gamba ferita in quel frangente. Kauffman sostiene che Booth si fer\u00ec pi\u00f9 tardi quella notte durante la fuga allorch\u00e9 il suo cavallo inciamp\u00f2 e rovin\u00f2 su di lui. Pertanto, egli definisce la pretesa di Booth una esagerazione per far apparire eroico il suo comportamento.\nRicercato per l'assassinio di Abraham Lincoln.\nBooth, accompagnato da David Herold, si dirige da Washington verso il Maryland, fermandosi all'alba del 15 aprile presso la casa del dottor Samuel Mudd, per farsi curare la gamba ferita. Mudd in seguito viene arrestato e giudicato per cospirazione da un tribunale militare che lo condanna all'ergastolo da scontare nella prigione di Fort Jefferson nelle isole Dry Tortugas, ad ovest di Key West in Florida. Mudd viene graziato nel 1869. Booth rimane sorpreso della poca partecipazione dimostrata per la sua azione, e scrive nel suo diario il 21 aprile, cinque giorni prima della sua cattura: \"Mentre tutti si scagliano contro di me, sono qui in preda alla disperazione. E perch\u00e9? Per aver fatto ci\u00f2 che Bruto si onor\u00f2 di aver fatto;... E solo perch\u00e9 ho colpito a morte un tiranno vengo considerato alla stregua di un volgare tagliagole.\"\nI soldati dell'Unione, agli ordini del tenente Edward P. Doherty del 16\u00ba Reggimento Cavalleria \"New York\", inseguono Booth lungo il sud Maryland e oltre i fiumi Potomac e Rappahannock, dirigendosi verso la fattoria di Richard Garrett, a sud di Port Royal, Contea di Caroline, nello Stato della Virginia. Booth e il suo compagno David E. Herold erano stati accompagnati alla fattoria da William S. Jett, un ex soldato semplice del 9\u00ba Cavalleria \"Virginia\", che avevano incontrato prima di attraversare il Rappahannock.\nMorte di Booth.\nAlle prime luci dell'alba del 26 aprile 1865, i soldati raggiungono Booth. Intrappolato in un fienile di propriet\u00e0 di Richard H. Garrett, David Herold si arrende. Booth rifiuta di arrendersi ed Everton Conger ordina ai soldati di incendiare il deposito. Il colonnello Gonger del servizio segreto spara a Booth ferendolo mortalmente al collo. Contrariamente a quanto riportato, egli non contravvenne agli ordini poich\u00e9 non era stato impartito nessun ordine di non fare fuoco.\nBooth venne trascinato fuori dal deposito in fiamme e mor\u00ec all'et\u00e0 di 26 anni sul portico della vicina cascina. Il proiettile aveva leso il midollo spinale paralizzandolo. Negli ultimi momenti, si dice che abbia sospirato \"dite a mia madre che sono morto per la mia patria\". Chiedendo poi che gli sollevassero le sue mani verso il viso, guardandole Booth articol\u00f2 le sue ultime parole: \"Inutile, inutile\". Nelle tasche di Booth furono trovati una bussola, una candela, foto di cinque donne sopra quella della sua fidanzata Lucy Hale e il suo diario, dove egli aveva scritto riguardo all'uccisione di Lincoln: \"La nostra patria deve a lui tutte le sue sventure, per questo Dio mi ha fatto suo strumento di punizione.\"\nIl corpo di Booth viene avvolto in una coperta e legato sul lato di un vecchio carro merci per essere trasportato a Belle Plain dove viene caricato sulla corazzata USS \"Montauk\" per essere condotto nel cantiere navale di Washington per l'identificazione e l'autopsia. Il corpo, dopo queste formalit\u00e0, viene seppellito in un deposito del vecchio penitenziario; in seguito, quando il penitenziario viene raso al suolo, il 1\u00ba ottobre 1867, il corpo viene traslato in un magazzino dell'arsenale di Washington. Nel 1869 i resti sono di nuovo identificati prima di essere resi alla famiglia di Booth, che provvede alla sepoltura nel Cimitero di Greenmount a Baltimora con una cerimonia officiata da Fleming James, ministro della Chiesa Episcopale, alla presenza di pi\u00f9 di 40 persone.\nTeorie sulla \"latitanza di Booth\".\nUno dei primi divulgatori di tali teorie fu Finis L. Bates che sostenne di aver incontrato Booth a Granbury nel Texas negli anni settanta dell'Ottocento e successivamente di aver avuto a disposizione il corpo di Booth dopo che questi si suicid\u00f2 ad Enid in Oklahoma nel 1903. Egli port\u00f2 in giro il corpo mummificato per le fiere paesane e nel 1907, per convalidare tutto ci\u00f2, pubblic\u00f2 il libro \"The Escape and Suicide of John Wilkes Booth\".\nAltri sostennero che non era Booth quello che venne catturato nella fattoria di Garrett, bens\u00ec una controfigura di nome James William Boyd che venne ucciso in sua vece. In questo scenario, il governo fece grandi sforzi per smentire questi spropositi. La maggior parte degli storici considerano tali teorie prive di ogni fondamento.\nNel 1977 venne pubblicato il libro \"The Lincoln Conspiracy\" che fornisce dettagli sull'assassinio di Lincoln, sul complotto Boyd e sulla latitanza di Booth. \"The Curse of Cain: The Untold Story of John Wilkes Booth\", pubblicato nel 1998, ribadisce il fatto che Booth sarebbe scampato alla cattura cercando rifugio in Giappone e rientrato negli Stati Uniti dove trov\u00f2 la fine nel 1903 in Enid, Oklahoma. Secondo altri ancora, Booth visse agli inizi del Novecento nel Missouri. In anni recenti, si tent\u00f2 di far riesumare i presunti resti di Booth per vie legali, in modo da condurre un riconoscimento tramite sovrapposizione di immagini fotografiche. Questa richiesta venne respinta dal giudice Joseph H. H. Kaplan della Circuit Court di Baltimora, che, fra le altre cose, sottoline\u00f2 \"l'inattendibilit\u00e0 della poco convincente teoria sostenuta dai firmatari\" come uno degli elementi principali della decisione pronunciata. La corte degli appelli speciali del Maryland conferm\u00f2 la sentenza. Dai documenti della FBI che furono resi pubblici non si evince alcuna informazione che possa sostenere la teoria della latitanza.\nTeoria dell'esilio di Booth.\nForse potrebbe non essere quello di Booth il cadavere crivellato di proiettili a Garret's Barn, in Virginia, presso Port Royal, come annunciato dal governo statunitense. Secondo la versione ufficiale, il soldato Boston Corbett uccise Booth il 26 aprile 1865.\nA molti contemporanei parve sospetta la fretta con cui il governo diram\u00f2 il comunicato ufficiale, telegrafico, e senza attendere l'autopsia ufficiale del medico militare Joseph Barnes. Inoltre, dall'agenda personale di Booth mancano alcune pagine, comprese quelle che riguardano le quarantott'ore precedenti il decesso. Negli ambienti militari, infine, si discuteva circa la possibilit\u00e0 che non fosse di Booth il cadavere sottoposto ad autopsia, ma di un altro complice nella congiura. Il testo del bollettino ufficiale circa la morte di Booth fu emesso alle ore 09.20 di mattina del 27 aprile 1865. Il riconoscimento autoptico definitivo, con tanto di relazione medica, fu emesso circa due ore dopo, alle ore 11.00 antimeridiane:\n\"[OFFICIAL]\nWar Department )\nWashington. April 27, 1865\u201a 9:20 A. M. )\nMaj.- Gen. John A. Dix, New York:\nJ. Wilkes Booth and Harrold [sic] were chased from the swamp in\nSt. Mary's County, Maryland, to Garrett's farm, near Port Royal on\nthe Rappahannock, by Col. Baker's force.\nThe barn in which they took refuge was fired.\nBooth, in making his escape, was shot through the head and killed,\nlingering about three hours, and Harrold was captured. Booth's body\nand Harrold [sic] are now here.\nEdwin M. Stanton,\nSecretary of War \"\nUn'amica di Booth, Kate Scott, verso la fine di luglio di quell'anno, riceve una lettera scritta a mano da un certo John Byron Wilkes, in cui le annuncia che sarebbe passato a casa sua il 15 settembre successivo a ritirare alcuni documenti che chiedeva fossero nel frattempo custoditi da lei. La signora riconobbe come autografa di Booth la calligrafia dello scritto e ricord\u00f2 che l'assassino di Lincoln era solito utilizzare tale nome quando trattava affari economici. Inoltre, tale nome era spesso presente nelle locandine teatrali al posto di quello di Booth. Ancora pi\u00f9 sorprendente era il fatto che il mittente ha incaricato ufficialmente la signora di ritirare documenti personali di Booth presso l'avvocato dell'ultimo.\nNel 1867, il consolato britannico di San Francisco riceve la richiesta di un certo John Byron Wilkes di apporre il visto sul suo passaporto per poter entrare in India (al tempo, colonia britannica). Le generalit\u00e0 indicavano che il richiedente era nato in Gran Bretagna, a Sheffield il 15 dicembre 1822 da Samuel ed Olivia Wilkes e che era emigrato negli Stati Uniti nel 1850, a Terre Haute, in Indiana. Constatata la veridicit\u00e0 dei dati, le autorit\u00e0 inglesi concedono il visto. In effetti, il vero John Byron Wilkes lavorava come macchinista nelle ferrovie americane e mor\u00ec nel 1916 senza mai essersi mosso dall'Indiana. Il falso Wilkes salp\u00f2 il 21 aprile 1868 da San Francisco e dopo un mese arriv\u00f2 a Ceylon. La nave che lo condusse in India era la \"Pacific Queen\", una delle navi unioniste che operava il blocco navale delle coste sudiste durante la Guerra di Secessione ed era al comando del capitano John Scott. Booth e il vero Wilkes non solo si conoscevano, ma erano pure molto amici, tutti e due britannici di origine.\nAlla morte del sedicente John Byron Wilkes a Gauhati, in India, il 12 ottobre 1883, il suo testamento venne spedito al notaio di Booth negli Stati Uniti. Booth era economicamente molto benestante e il signor Wilkes non era da meno, tanto che lasciava una cospicua eredit\u00e0 a:\nIl notaio inform\u00f2 le autorit\u00e0 e il pagamento delle quote ereditarie venne bloccato fino a che il presidente statunitense Ulysses S. Grant non concesse il nulla osta nel 1886. Infine, pur essendo conservate presso l'arsenale di Washington alcune vertebre del cadavere di Booth, dal 1896, non sono stati concessi i permessi per effettuare i test comparativi sul DNA che alcuni discendenti di Booth avevano ufficialmente chiesto per poter chiudere la vicenda.\nTeorie sul complotto.\nIl 26 aprile 1865, sul corpo di John Wilkes Booth venne rinvenuta un'agendina del 1864, utilizzata come diario. L'agendina veniva stampata e venduta da un cartolaio di St. Louis di nome James M. Crawford. Questa misurava 15cm x 9 cm e conteneva 5 foto di donne. Le annotazioni di Booth nel diario vennero probabilmente scritte fra il 17 e il 22 aprile 1865.\nUn alone di mistero circonda questo diario. Il colonnello Everton Conger prelev\u00f2 il libriccino e lo port\u00f2 a Washington dove lo consegn\u00f2 a Lafayette C. Baker, capo della sicurezza al Dipartimento della guerra. Baker, a sua volta, consegn\u00f2 il diario al Ministro della guerra Edwin Stanton. Il diario non venne prodotto come prova nel processo contro i cospiratori tenutosi nel 1865. Nel 1867 il diario venne riscoperto in uno schedario \"dimenticato\" del ministero e si presentava mancante di 18 pagine.\nNel corso degli anni si sono susseguite infinite speculazioni su queste pagine mancanti e si \u00e8 giunti anche a parlare di un loro ritrovamento. Nonostante tutto, queste ufficialmente non sono mai state ritrovate. Due pagine del diario vennero staccate dallo stesso Booth e usate per scrivere il dei messaggi al Dr. Richard H. Stuart il 24 aprile 1865. Fare ipotesi circa il loro contenuto ne rende interessante la lettura, tuttavia \u00e8 una ricerca inutile visto che nessuno sa cosa ci fosse o meno scritto nelle rimanenti pagine mancanti.\nIl diario di Booth \u00e8 oggi visibile presso il Teatro Ford di Washington.\nIl film della Disney \"Il mistero delle pagine perdute - National Treasure\" (\"National Treasure: Book of Secrets\") del 2007 poggia le sue radici sulla storia di questo diario, sviluppando una trama di fantasia.\nNel 2010 \u00e8 uscito il film \"The Conspirator\" che narra la storia dell'assassinio di Lincoln."}
{"id": "786308", "revid": "188116", "url": "https://it.wikipedia.org/wiki?curid=786308", "title": "Giuseppe Provenzano (1946)", "text": "\u00c8 stato presidente della Regione Siciliana dal 1996 al 1998 e assessore regionale alla Sanit\u00e0 dal 2000 al 2001.\nBiografia.\nSecondo di cinque fratelli, Giuseppe Provenzano nasce in una delle famiglie pi\u00f9 influenti di Palermo da Sebastiano e Orsola Briuccia, possidenti terrieri nel territorio corleonese. Trascorre i suoi anni di giovinezza tra Corleone, lavorando occasionalmente come amministratore nelle campagne del padre durante il periodo estivo e a Palermo.\nFrequenta per tutto il suo periodo scolastico l'Istituto San Luigi Gonzaga di Palermo, dove conoscer\u00e0 e diventer\u00e0 amico di futuri uomini politici cittadini, regionali e nazionali: tra questi Enrico La Loggia, Leoluca Orlando, Gianfranco Miccich\u00e9, Francesco Musotto, o noti personaggi della finanza come Antonello Perricone o Gaetano Miccich\u00e8.\n\u00c8 fratello minore di Antonino Provenzano, ambasciatore italiano a Bratislava e fratello maggiore di Paola Provenzano, imprenditrice e dirigente nazionale di Confindustria.\n\u00c8 padre di tre figli: Antonino (Antonello), Sebastiano e Orsola.\nCarriera universitaria.\nDiplomatosi a pieni voti, Provenzano si trasferisce a Milano per frequentare l'Universit\u00e0 commerciale Luigi Bocconi, dalla quale si laureer\u00e0 con 110 e lode, ricevendo il premio \"Donna Javotte Bocconi Manca di Villahermosa\" per la miglior tesi di laurea. Inizia quindi un periodo come borsista e assistente presso la stessa universit\u00e0, contemporaneamente alla carriera imprenditoriale e professionale insieme ad alcuni colleghi e amici.\nTorna a Palermo nell'anno 1980 quale professore associato presso la locale universit\u00e0 degli studi, quale professore di Tecnica Bancaria.\nNell'anno 1994 viene nominato professore ordinario presso l'Universit\u00e0 degli Studi di Brescia, dove insegna sin all'anno accademico 2008-2009.\nAttivit\u00e0 politica.\nSin dai tempi dell'universit\u00e0 Provenzano manifesta idee socialiste, in contrasto con il retaggio familiare: si iscrive nel Partito Socialista Italiano, divenendo presto segretario della Sezione Santi di Milano del partito.\nTornato in Sicilia collaborer\u00e0 negli anni '80 con l'assessore regionale del PSI Filippo Fiorino, candidandosi quale consigliere provinciale a Palermo, non riuscendo ad essere eletto. Collaborer\u00e0 inoltre con l'amico d'infanzia e compagno di partito Francesco Musotto durante la sua attivit\u00e0 quale consigliere provinciale di Palermo.\nDopo anni di inattivit\u00e0 politica diretta, nell'anno 1996 viene candidato da Forza Italia quale capolista per le elezioni dell'Assemblea regionale siciliana nel collegio di Palermo, dove \u00e8 eletto deputato regionale. All'Ars viene eletto presidente della Regione da una maggioranza di centro destra FI, AN, CDU, CCD. Rimarr\u00e0 in carica meno di due anni.\nIn quegli anni siede, con il rango di ministro, in Consiglio dei ministri del primo governo Prodi, facendo valere, dopo decenni, il diritto riconosciuto al Presidente della Regione Siciliana di partecipare alle riunioni.\nDimessosi nel gennaio 1998 dalla carica, divenne \"Presidente della Commissione per la Revisione dello Statuto\" dell'ARS, avente il compito di modificare lo Statuto speciale.\nFu eletto poi Assessore alla Sanit\u00e0 della Regione Siciliana dal 2000 al 2001, durante nella Giunta Leanza di centrodestra fino a fine legislatura.\nDal 1997 \u00e8 anche membro del Comitato delle Regioni UE a Bruxelles e lo resta fino al 2003.\nAl termine di questa esperienza si ritira dalla vita politica, dedicandosi all'insegnamento fino al 2009 e alla gestione delle sue attivit\u00e0.\nProcedimenti giudiziari.\nNell'anno 1984 viene emesso un mandato di custodia cautelare nei suoi confronti, firmato da Giovanni Falcone per avere intrattenuto rapporti con la moglie del boss mafioso omonimo Bernardo Provenzano, quale commercialista della donna.\nDopo meno di una settimana lo stesso Giovanni Falcone lo scagioner\u00e0 e ordiner\u00e0 il suo rilascio in quanto estraneo ai fatti a lui contestati.\nDal dibattimento in aula, tuttavia, \u00e8 emerso chiaramente che Giuseppe Provenzano ha collaborato per anni all'amministrazione dei beni e del denaro della signora Saveria Benedetta Palazzolo, di professione camiciaia e nullatenente, moglie del noto boss di Cosa Nostra Bernardo Provenzano, per somme di denaro che si aggirano nell'ordine di diversi miliardi di lire.\nLa sentenza del giudice Giuseppe Di Lello, appartenente al pool antimafia, cos\u00ec recita al proposito:\nNel maggio del 2009 la Corte suprema di cassazione conferma la condanna a tre anni e l'interdizione perpetua dai pubblici uffici nei suoi confronti e di un altro ex presidente della Regione Siciliana Giuseppe Drago perch\u00e9 si sarebbero appropriati, senza rendicontarli, dei fondi riservati della Presidenza della Regione. Per entrambi la pena \u00e8 condonata. La questione era stata sollevata da Angelo Capodicasa, Presidente della Regione Siciliana che li ha succeduti."}
{"id": "786309", "revid": "729019", "url": "https://it.wikipedia.org/wiki?curid=786309", "title": "Fiat C.R.25", "text": "Il Fiat C.R.25 \u00e8 un aereo militare realizzato dall'azienda italiana Fiat alla fine degli anni trenta; progettato da Celestino Rosatelli nel 1936, malgrado sia stato realizzato in un ridotto numero di esemplari, fu impiegato dalla Regia Aeronautica durante la seconda guerra mondiale in diversi ruoli, come ad esempio caccia a lungo raggio, ricognitore a medio raggio, bombardiere leggero e veloce aereo da trasporto.\nStoria del progetto.\nIl Fiat C.R.25 nacque come progetto autonomo della Fiat per un bombardiere leggero veloce, adatto anche alla ricognizione armata, il cui studio, ancora allo stadio iniziale, venne riadattato per poter competere nel concorso della Regia Aeronautica, del gennaio 1937, per un nuovo caccia assaltatore (lo stesso che venne poi vinto dal Breda Ba.88). Questa iniziale incertezza nella destinazione finale, segn\u00f2 tutta la vita del progetto e, se da un lato contribu\u00ec a farne un aereo versatile ed adattabile con facilit\u00e0 a diversi ruoli, dall'altro fu tra le diverse ragioni dell'insuccesso in quanto il C.R. 25 non venne considerato particolarmente adatto a nessuno di essi.\nL'incertezza emerse fin dalla riunione della Commissione di Allestimento del prototipo del C.R.25, nell'aprile 1937, in cui il Direttore della Commissione, generale Cebrelli, rilev\u00f2 che l'aereo somigliava ancora troppo ad un bombardiere, data la presenza dei posti di pilotaggio accoppiati e dei dispositivi di puntamento per il lancio delle bombe, e sugger\u00ec, per adattarlo meglio al ruolo di assaltatore, di eliminare il posto del secondo pilota-puntatore e tutte le attrezzature da bombardamento, in modo da ridurre la sezione frontale al minimo e migliorare le prestazioni velocistiche dell'aereo (che, rimanendo le cose come stavano, sarebbero state inferiori al minimo richiesto nel concorso). Lo stesso Cebrelli richiese inoltre l'installazione di 4 mitragliatrici da 12,7\u00a0mm concentrate a prua. Celestino Rosatelli, in rappresentanza della Fiat, replic\u00f2 che, se erano presenti le installazioni per le bombe, era perch\u00e9 la Regia Aeronautica le aveva richieste e queste richiedevano i dispositivi di puntamento; che la larghezza della fusoliera era dettata dall'installazione della torretta dorsale con relativa mitragliatrice da 12,7\u00a0mm, anche questa richiesta specificatamente dalla Regia Aeronautica, e che 4 armi in caccia con il pieno carico di 400 colpi ciascuna avrebbero appesantito troppo la prua dell'aereo (solo armi e munizioni, senza contare l'installazione, avrebbero pesato 284\u00a0kg in totale) e peggiorato l'aerodinamica, si disse per\u00f2 disponibile ad aggiungere una terza mitragliatrice.\nLa riunione si concluse con un compromesso, secondo cui l'aereo avrebbe perso il terzo membro dell'equipaggio ed i doppi comandi, ma il secondo membro sarebbe rimasto in posizione affiancata al pilota e sarebbero state installate tre mitragliatrici da 12,7\u00a0mm nel muso. Le attrezzature da bombardamento e la torretta sarebbero rimaste ed il secondo pilota avrebbe fatto, all'occorrenza, da marconista, mitragliere, e puntatore. Dato che l'aeronautica cercava ufficialmente un caccia assaltatore, non dest\u00f2 interesse la proposta, pure ventilata, di ricavare lo spazio per una quarta bomba da 100\u00a0kg. Di questa versione vennero commissionati alla Fiat 40 esemplari prima ancora che il prototipo volasse.\nIl prototipo MM 332 venne portato in volo dal comandante Valentino Cus il 22 luglio 1937, ottenne una velocit\u00e0 massima di 490\u00a0km/h (che tuttavia non pot\u00e9 essere mantenuta negli esemplari di serie, con le dotazioni belliche complete) e, nei mesi successivi, ottenne una serie di valutazioni positive da parte dei collaudatori della Regia Aeronautica, non solo per le ottime qualit\u00e0 di volo, ma anche perch\u00e9 questi si rendevano conto che, proprio grazie alla sua struttura classica in tubi, facilmente modificabile, l'aereo mostrava possibilit\u00e0 evolutive superiori a quelle del Ba.88.\nFu quindi una sorpresa la decisione della Regia Aeronautica, nei primi mesi del 1938 (proprio quando le prime nubi cominciavano ad addensarsi sul destino del Ba.88) di destinare i previsti 40 aerei alla ricognizione terrestre anzich\u00e9 all'assalto (decisione che ebbe l'effetto di bloccare l'installazione della terza mitragliatrice frontale). Ancora pi\u00f9 sorprendente fu la decisione successiva, dell'Agosto 1939, di modificare la commessa, gi\u00e0 in fase di avanzata realizzazione, per limitarla a soli 8 aerei, oltre i due prototipi, preferendo al C.R.25, nel ruolo di ricognitore, i lenti bimotori Caproni della serie \"300\".\nGli esemplari richiesti vennero consegnati alla Regia Aeronautica all'inizio del 1940, e da questa accantonati (a parte il prototipo MM 332, ricondizionato per il trasporto passeggeri e assegnato all'Ambasciata d'Italia a Berlino), finch\u00e9 le esigenze belliche non condussero a riconsiderarne l'impiego operativo, in qualit\u00e0 di ricognitore.\nNella primavera del 1943 la Fiat propose un nuovo prototipo (presumibilmente dotato di un motore pi\u00f9 potente da 1\u00a0175\u00a0hp e con due cannoncini Mauser da 20\u00a0mm al posto delle mitragliatrici ormai inefficaci) ma la Regia Aeronautica non mostr\u00f2 alcun interesse.\nTecnica.\nStruttura.\nIl C.R.25 era un monoplano ad ala bassa dalla struttura interamente metallica. La fusoliera era realizzata con l'impiego di tubi d'acciaio saldati ed aveva sezione rettangolare. Il rivestimento era realizzato in duralluminio tranne che nella sezione centrale del tronco di fusoliera (tra il bordo d'uscita dell'ala e gli impennaggi, dove era impiegata la tela. Nella parte centrale della fusoliera, sul lato di sinistra, era disposta la porta d'accesso.\nIl carrello d'atterraggio era di tipo triciclo posteriore; gli elementi anteriori erano costituiti da una singola ruota e si ritraevano nella sezione posteriore delle gondole dei motori.\nI piani di coda erano di tipo tradizionale, con lo stabilizzatore situato alla base della deriva.\nMotore.\nI motori erano due radiali Fiat A.74 a quattordici cilindri raffreddati ad aria, capaci di sviluppare la potenza di 840 CV (ciascuno), alla quota di 3\u00a0800 m. Le eliche erano di tipo Fiat Hamilton, a passo variabile in volo.\nArmamento.\nL'armamento era costituito da tre mitragliatrici Breda-SAFAT calibro 12,7 mm, di cui due alloggiate nel cono di prua della fusoliera ed una nella torretta dorsale.\nLa stiva interna consentiva l'impiego di bombe, per un massimo di 700\u00a0kg; tale possibilit\u00e0 non trov\u00f2 praticamente utilizzo pratico nel corso del conflitto.\nImpiego operativo.\nAll'inizio del 1941 la Regia Aeronautica si trov\u00f2 a far fronte a due esigenze impreviste. Da un lato gli idrovolanti CANT Z.501, Z.506 e Fiat R.S.14, pure indispensabili nei compiti di ricerca e soccorso, potendo ammarare, non erano pi\u00f9 adatti alla ricognizione strategica in aree presidiate dal nemico (data la loro scarsa velocit\u00e0 ed agilit\u00e0), a meno di non essere essi stessi pesantemente scortati, e ancor meno erano adatti al bombardamento marittimo. Dall'altro, i caccia basati a terra non potevano essere destinati alla difesa dei convogli navali diretti in Nordafrica, in quanto potevano incrociare sopra le navi solo per un tempo molto limitato in ragione della loro autonomia insufficiente a tale tipo di missione. Pertanto i convogli stessi risultavano pressoch\u00e9 indifesi contro le incursioni del naviglio insidioso e degli assaltatori inglesi a lungo raggio Bristol Blenheim, basati a Malta.\nI nove esemplari di C.R.25, che giacevano ormai da un anno accantonati nei depositi, con la loro lunga autonomia, agilit\u00e0 e (relativamente) alta velocit\u00e0 vennero considerati adeguati per affrontare la situazione. Con personale proveniente dagli idrovolanti del 31\u00ba e 35\u00ba Stormo Bombardamento Marittimo venne costituita la 173\u00aa Squadriglia Ricognizione Strategica Terrestre che, dopo un periodo di prova, caratterizzato da un incidente di atterraggio (durante il quale and\u00f2 perduto l'esemplare con matricola MM332), comp\u00ec la sua prima missione di ricognizione il 24 luglio 1941.\nDa allora, in un anno e mezzo di attivit\u00e0 estenuante, i mezzi vennero sfruttati fino ad esaurimento (per mancanza di ricambi, dato che gli aerei erano pezzi unici, quelli in peggiori condizioni dovevano essere cannibalizzati per far volare gli altri) dalla 173\u00aa squadriglia. I C.R.25 fecero scalo praticamente in tutti gli aeroporti amici del bacino del Mediterraneo, producendosi in missioni di ricognizione non scortata in zone pesantemente presidiate dalla caccia nemica (fino sopra le installazioni militari di Malta), scorta ai convogli diretti in Libia e ripetuti scontri a fuoco con i Blenheim, Beaufort e Beaufighter inglesi, conquistando un record invidiabile: quasi 400 ore di missioni di guerra ma nessun aereo perso per guasto tecnico o fuoco nemico. Infatti la macchina venne considerata cos\u00ec affidabile che venne adottata dalla rappresentanza della Regia Aeronautica a Berlino per i propri frequenti spostamenti non stop tra Berlino Gatow e Roma Ciampino.\nNel febbraio 1943, progressivamente superati dai caccia messi in servizio dalle aviazioni nemiche, gli ultimi quattro CR.25 della 173\u00aa Squadriglia in grado di volare vennero ritirati dal servizio e immagazzinati nei depositi della Regia Aeronautica di Cameri (per essere sostituiti dai Caproni Ca.314) senza per altro aver ottenuto successi di rilievo ma impegnati per lo pi\u00f9 in un onesto, utile e faticoso compito di ricognizione armata, spesso svolto in collaborazione con gli apparecchi Caproni."}
{"id": "786312", "revid": "1305772", "url": "https://it.wikipedia.org/wiki?curid=786312", "title": "Aston Martin DB7", "text": "La Aston Martin DB7 \u00e8 una gran turismo presentata in versione coup\u00e9 al salone dell'automobile di Ginevra nel marzo 1993 e costruita dalla Aston Martin dal settembre 1994 al dicembre 2003. Si tratta del modello dell'Aston Martin pi\u00f9 venduto, con pi\u00f9 di 7.000 costruiti prima che fosse sostituito dal DB9.\nLa vettura, disegnata da Ian Callum, era disponibile sia in versione coup\u00e9 che in versione cabriolet.\nDescrizione.\nLa DB7, conosciuta internamente come progetto NPX, \u00e8 stata posizionata sotto l'Aston Martin V8, senza sostituire modelli .preesistenti.\nIl progetto \u00e8 stato fatto principalmente con le risorse della Jaguar ed ha avuto la protezione finanziaria di Ford Motor Company, proprietaria di Aston Martin dal 1988. La piattaforma \u00e8 uno sviluppo della piattaforma della Jaguar XJ-S, pur con molti cambiamenti.\nL'auto \u00e8 stata prodotta a Bloxham, Oxfordshire, una fabbrica completamente nuova, mentre la produzione della Aston Martin Virage continuava a Newport Pagnell.\nLa versione cabriolet, la \"Volante\", \u00e8 stata presentata al salone dell'automobile di Detroit nel 1996.\nEntrambe le versioni hanno un motore (335 CV) 6 cilindri sovralimentato.\nNegli Stati Uniti, gli importatori hanno fornito un pacchetto speciale \"Driving Dynamics\", che ha aumentato notevolmente le prestazioni e la guida rispetto alla configurazione standard.\nV12 Vantage.\nNel 1999 \u00e8 stata presentata al Salone dell'automobile di Ginevra la pi\u00f9 potente \"DB7 V12 Vantage\".\nLa principale novit\u00e0 \u00e8 relativa al motore: un V12 (420 CV e 542 Nm di coppia motrice) di 6 litri di cilindrata, il rapporto di compressione era di 10.3:1.\nEra disponibile con un cambio TREMEC T-56 sei marce manuale o uno ZF 5HP30 cinque marce automatico.\nHa una velocit\u00e0 superiore ai 299 km/h con cambio manuale o di 266 km/h con cambio automatico e l'accelerazione 0-100 km/h \u00e8 in cinque secondi.\nDopo il lancio della Vantage, le vendite del DB7 (6 cilindri con compressore volumetrico) si ridussero rapidamente e la produzione si concluse a met\u00e0 del 1999.\nV12 GT e GTA.\nNel 2002 sono state lanciate due nuove varianti chiamate \"V12 GT\" e \"V12 GTA\" (questa dotata di una trasmissione automatica). Era essenzialmente una versione migliorata del motore (441 CV e 560 Nm di coppia) della Vantage.\nEsteticamente, confrontata con la Vantage ha una griglia nella parte anteriore del frontale, gli sfiati nel cofano, un boot spoiler, la leva del cambio in alluminio, nuovi cerchi, e facoltativamente la plancia in fibra di carbonio. I freni a disco ventilati (anteriori da 355mm, posteriori da 330mm) sono costruiti da Brembo.\nModelli speciali.\nDella DB7 sono stati prodotti due modelli speciali derivati:\nEdizioni speciali.\nSono state costruite varie edizioni speciali:\nAttivit\u00e0 sportiva.\nDella DB7 venne realizzata anche un prototipo da competizione per valutarne le effettive capacit\u00e0 agonistiche. Realizzata su progetto di Andy Wallace e denominata DB7 GT, era dotata di un propulsore TWR 6 cilindri 3.2 potenziato a 370 cv e aveva un peso minore rispetto alla versione di serie grazie all'eliminazione di tutti gli elementi superflui alle competizioni sportive. Il cofano motore era stato realizzato in alluminio per contenere ulteriormente il peso. Nonostante gli esiti positivi dei test, il progetto venne accantonato a causa di un taglio dei fondi erogati dalla Ford, al tempo proprietaria della Aston Martin. Nonostante la chiusura del progetto, la Prodrive ne realizz\u00f2 un secondo esemplare con le medesime caratteristiche, con la sezione frontale dipinta di rosso invece del giallo impiegato sulla prima vettura.\nCollegamenti esterni.\nSito sulla DB7 "}
{"id": "786316", "revid": "2078765", "url": "https://it.wikipedia.org/wiki?curid=786316", "title": "Gianni Celati", "text": "Biografia.\nGiovanni Celati, detto Gianni, nasce a Sondrio, ove si trova la famiglia a causa del lavoro del padre, usciere di banca spostato spesso di sede in sede a causa dei litigi con i suoi superiori. Il padre Antonio era originario di Bondeno, vicino a Ferrara, mentre la madre, Exenia Dolores Martelli, era nata a Sandolo, vicino al delta del Po. Gianni Celati passa l'infanzia e l'adolescenza in provincia di Ferrara. Finito il liceo, durante un campeggio estivo a Marina di Ravenna, conosce una ragazza tedesca che vuole a tutti i costi rivedere, cos\u00ec gli amici fanno una colletta per mandarlo ad Amburgo, dove rimane nove mesi grazie al denaro che gli invia suo fratello Gabriele (1928-2003), avvocato. Laureatosi in letteratura inglese presso l'Universit\u00e0 di Bologna con una tesi su James Joyce, scrive articoli per \"Marcatr\u00e9\", \"Lingua e stile\", \"Il Verri\", \"Il Caff\u00e8\", \"Quindici\", \"Sigma\", ecc. oltre a pubblicare le prime traduzioni, tra cui \"Futilit\u00e0\" di William Gerhardie e \"Colloqui con il professor Y\" di Louis-Ferdinand C\u00e9line. Nel 1971 pubblica il suo primo romanzo, \"Comiche\", per Einaudi (nella collana sperimentale \"La ricerca letteraria\", con una nota di Italo Calvino) mentre collabora a \u00abPeriodo Ipotetico\u00bb e a diverse altre riviste.\nSono questi peraltro gli anni in cui si dedica alla traduzione di classici inglesi quali \"Favola della botte\" di Jonathan Swift o \"Bartleby lo scrivano\" di Herman Melville e a progettare una rivista con Italo Calvino, Carlo Ginzburg, Enzo Melandri e Guido Neri. Sempre da Einaudi escono i successivi \"Le avventure di Guizzardi\" (1972), \"La banda dei sospiri\" (1976) e \"Lunario del paradiso\" (1978), contraddistinti da uno stile di insistita devianza dalla norma scolastica e dallo sforzo della lingua di rappresentare una realt\u00e0 pi\u00f9 autentica, al di fuori del canone borghese. I tre romanzi saranno raccolti (qui e l\u00e0 con piccole correzioni, soprattutto nel terzo) nel 1989 (presso Feltrinelli) in \"Parlamenti buffi\", con un \"Congedo dell'autore al suo libro\". Durante un periodo di insegnamento alla Cornell University di Ithaca (New York) escono ancora saggi (poi raccolti in \"Finzioni occidentali\") e racconti sparsi (tra cui spiccano i volumetti \"Il chiodo in testa\" del 1974 e \"La bottega dei mimi\" del 1977).\nRitrasferitosi in Italia assume la cattedra di letteratura angloamericana del DAMS di Bologna (tra i suoi allievi Pier Vittorio Tondelli, Claudio Piersanti, Enrico Palandri, Giacomo Campiotti, Gian Ruggero Manzoni, Andrea Pazienza, Freak Antoni, ecc.), e riprende anche l'attivit\u00e0 critica e di studioso della letteratura europea, traducendo James Joyce, Mark Twain, Joseph Conrad, Roland Barthes e ancora C\u00e9line (\"Guignol's band\" e \"Il ponte di Londra\") oltre a scrivere articoli per \u00abAlfabeta\u00bb, \u00abNuovi argomenti\u00bb, \u00abNuova Corrente\u00bb, \u00abIl manifesto\u00bb, ecc.\nCelati torna alla narrativa nel 1985 con i trenta racconti di \"Narratori delle pianure\" che segnano anche il passaggio alla casa editrice Feltrinelli, e che mostrano un forte cambiamento di stile: i picchi d'intemperanza stralunata e comica degli anni settanta si volgono in una lingua volutamente e arrendevolmente semplice che riesce a disegnare le cose con minore numero di parole e in maniera pi\u00f9 chiara, quasi come fotografie (inizia in questo periodo la sua amicizia con Luigi Ghirri, Gabriele Basilico e altri fotografi), mentre al contempo svolgono una maniera di racconto legata al \u00absentito dire\u00bb e alla novella tradizionale italiana.\nIn seguito vengono le \"Quattro novelle sulle apparenze\" (1987), dove alla precisione stilistica si accompagna una tematica della fiducia e del disincanto della societ\u00e0 contemporanea, e \"Verso la foce\" (1989), un itinerario verso le foci del Po (territorio dell'infanzia e dell'adolescenza dello scrittore). Tra le traduzioni: Stendhal, Jack London, Johann Peter Hebel, Georges Perec, Henri Michaux, Friedrich H\u00f6lderlin, nuovamente Jonathan Swift, ecc. mentre da ottobre 1988 per un anno raccoglie un'antologia di brani di scrittori prima su \u00abIl manifesto\u00bb e poi in volume (\"Narratori delle riserve\", Feltrinelli 1992). Con Ermanno Cavazzoni, Ugo Cornia, Daniele Benati e altri ha anche diretto - dal 1995 al 1997 per sei numeri - la rivista \u00abIl semplice\u00bb (con il contributo della Fondazione San Carlo di Modena e della casa editrice Feltrinelli).\nHa anche insegnato all\"'Universit\u00e9 de Caen\" e alla \"Brown University\" di Providence e per il resto della sua vita ha risieduto a Brighton, in Inghilterra. Fra le ultime opere si ricordano la trascrizione in prosa del poema di Matteo Maria Boiardo, \"L'Orlando innamorato raccontato in prosa\" (Einaudi, 1994), la trasfigurazione autobiografica \"Recita dell'attore Attilio Vecchiatto nel teatro di Rio Saliceto\" (1996, a cui hanno fatto seguito i \"Sonetti del Badalucco nell'Italia odierna\", 2010), il resoconto di viaggio \"Avventure in Africa\" (1998), e nove nuovi racconti raccolti in \"Cinema naturale\" (2001), dove alle meditazioni sul presente si alternano i ricordi. Tra gli interventi critici \u00e8 interessante la \"Presentazione\" ai \"Racconti impensati di ragazzini\" raccolti (Feltrinelli, 1999) da Enrico De Vivo, curatore del sito Zibaldoni e altri racconti. Nel 2003 Gianni Celati \u00e8 protagonista del film documentario \"Mondonuovo\" del regista Davide Ferrario, girato attraverso i luoghi d'infanzia dello scrittore, in un percorso che costeggia il fiume Po, dalla provincia di Reggio Emilia alla foce.\nIn collaborazione stabile con la casa di produzione cinematografica bolognese Pierrot e la Rosa realizza in qualit\u00e0 di regista i documentari \"Strada provinciale delle anime\" (1991, 58 minuti), \"Il mondo di Luigi Ghirri\" (1999, 52 minuti), \"Case sparse. Visioni di case che crollano\" (2003, 61 minuti), pubblicati come DVD presso Fandango Libri nel 2011, e \"Diol Kadd. Vita, diari e riprese di un viaggio in Senegal\" (2010, 90 minuti), pubblicato come DVD insieme ai diari del viaggio da Feltrinelli nel 2011, centrato sul villaggio natale di Mandiaye N'Diaye, attore del Teatro delle Albe.\nDopo l'uscita del suo \"Fata Morgana\" (2005), descrizioni etnografiche di un popolo immaginario, a Celati \u00e8 stato dedicato il n. 28 di \u00abRiga\u00bb, rivista a cura di Marco Belpoliti e Marco Sironi, che contiene anche inediti.\nCon \"Vite di pascolanti\" (ed. nottetempo) ha vinto il Premio Viareggio nel 2006. I racconti di questo volume sono stati successivamente inseriti nelle pi\u00f9 ampie raccolte di ' e ', entrambi pubblicati nel 2008 da Quodlibet. Nello stesso anno sceglie e introduce un'antologia di racconti di Antonio Delfini per Einaudi (\"Autore ignoto presenta\", 2008).\nNel marzo 2013 Einaudi pubblica l\"'Ulisse\" di James Joyce in una nuova versione tradotta da Celati, frutto del lavoro di oltre sette anni e attesa gi\u00e0 da diverso tempo.\nNel 2014 si piazza terzo al Premio Chiara con la raccolta di racconti \"Selve d'amore\".\nNel 2016 esce presso la collana I Meridiani di Mondadori un'ampia raccolta di opere narrative dal titolo \"Romanzi, cronache e racconti\", a cura di Marco Belpoliti e Nunzia Palmieri.\nIl 3 gennaio 2022 muore nella sua casa di Brighton, in Inghilterra, una settimana prima di compiere 85 anni."}
{"id": "786323", "revid": "14691", "url": "https://it.wikipedia.org/wiki?curid=786323", "title": "Rete (pesca)", "text": ""}
{"id": "786324", "revid": "466539", "url": "https://it.wikipedia.org/wiki?curid=786324", "title": "Personaggi di West Wing - Tutti gli uomini del Presidente", "text": "Elenco dei personaggi apparsi o menzionati nella serie televisiva West Wing - Tutti gli uomini del Presidente. Molti attori noti sono apparsi nella serie, tra cui John Goodman, John Larroquette, Christopher Lloyd, Ed O'Neill, Matthew Perry, Patricia Richardson, Lily Tomlin, Wayne Wilderson, e Daniel Von Bargen.\nAltri personaggi.\nAbigail Anne \"Abbey\" Bartlet (nata Barrington) \u00e8 un personaggio immaginario della serie televisiva \"West Wing - Tutti gli uomini del Presidente\", interpretata da Stockard Channing. Per questo ruolo l'attrice \u00e8 stata nominata sei volte agli Emmy Awards dal 2000 al 2005, vincendone uno nel 2002. Moglie di Jed Bartlet dal 1967, Abbey \u00e8 un famoso e competente chirurgo toracico. Laureata ad Harvard, all'inizio della serie esercita la professione medica da oltre venticinque anni; \u00e8 un membro dello staff del New York-Presbyterian Hospital e insegna chirurgia toracica alla Harvard Medical School. Jed e Abbey hanno avuto tre figlie: Elizabeth, nell'episodio pilota gi\u00e0 sposata e madre di una bambina di dodici anni; Eleanor, studentessa di medicina alla Johns Hopkins University; Zoey, ancora adolescente. Abbey \u00e8 stata molto rigorosa nell'educazione delle figlie, arrivando a proibire loro di mangiare dolciumi (anche se viene rivelato che Jed glielo consentiva alle spalle della moglie). Inizialmente Abbey era l'unica persona a conoscenza della malattia del marito, la sclerosi multipla recidivante-remittente, e lo aiutava a tenerla nascosta somministrandogli il betaseron. Quando per\u00f2 un imprevisto la porta a dover confessare tutto a Leo McGarry, prende la decisione di non rinnovare la licenza medica durante la permanenza alla Casa Bianca (nonostante in seguito lavori come volontaria in una clinica di Washington). Abbey si fa promettere da Jed che concorrer\u00e0 per un solo mandato per via della malattia, ma si infuria con lui dopo che infrange il patto. Il rapporto fra i due coniugi \u00e8 soggetto ad alti e bassi nel corso della serie: ad esempio quando una manovra politica di Jed porta alcuni terroristi a rapire Zoey, Abbey lascia Washington per tornare nel New Hampshire, salvo poi ritornare per assistere il marito con i suoi problemi di salute. Per le prime due stagioni e nella settima, Abbey \u00e8 un personaggio ricorrente; dalla terza alla sesta \u00e8 un regular, nonostante in molti episodi non appaia. Generalmente la sua assenza \u00e8 spiegata con dei viaggi di rappresentanza all'estero."}
{"id": "786334", "revid": "125068254", "url": "https://it.wikipedia.org/wiki?curid=786334", "title": "Michele Basile", "text": "Nato da famiglia nobile, era il tredicesimo figlio di Giuseppe Basile Compagna e Felicia Stracuzzi.\nDa giovinetto, mostrando animo indipendente e patriottico, partecip\u00f2 ai moti del 1848-49: compromessosi agli occhi della polizia borbonica, rischi\u00f2 di essere fucilato per aver affisso di notte i decreti di Ruggero Settimo.\nDopo aver compiuto i primi studi nel collegio dei Padri Teatini di Messina e nel seminario vescovile del paese natio, nel 1857 si laure\u00f2 in giurisprudenza nell'ateneo messinese, ma solo per pochi anni esercit\u00f2 l'avvocatura, sia perch\u00e9 non amava molto questa professione, sia perch\u00e9 non aveva necessit\u00e0 di praticarla, grazie all'agiata condizione economica della sua famiglia.\nAvendo preso parte all'insurrezione di Messina dell'8 aprile 1860, fu emanato un ordine di arresto nei suoi confronti, ma egli riusc\u00ec ad eludere tale disposizione tenendosi nascosto in casolari di campagna; quindi, sbarcati i Mille in Sicilia, fu nominato, dal governo rivoluzionario, giudice della Commissione speciale di guerra, con cui segu\u00ec l'esercito garibaldino fino alla battaglia di Milazzo ed alla successiva capitolazione di Messina del 27 luglio 1860; successivamente nella citt\u00e0 peloritana esercit\u00f2, in maniera gratuita, la carica di assessore aggiunto fino al marzo 1861. \nCostituitosi il Regno d'Italia, per i meriti acquisiti durante il Risorgimento gli fu offerto il posto di giudice di prima classe, ma egli rifiut\u00f2 per non allontanarsi dalla famiglia. \nNel 1861 spos\u00f2 la cugina Giovanna Basile, da cui ebbe due figlie: Caterina e Felicetta.\nNel 1863 vinse un concorso per titoli ed entr\u00f2 nell'insegnamento come Professore di Lettere, Storia e Geografia all'Istituto Tecnico di Messina (dove in seguito fu anche preside); dal 1886, fu Professore di Geografia Politica all'Universit\u00e0 di Messina.\nSi tenne sempre fuori dalle competizioni politiche, tranne nel 1882 quando si candid\u00f2 come Consigliere provinciale del mandamento di Santa Lucia del Mela e venne eletto, riuscendo a prevalere su Antonio Fulci.\nA Messina fu deputato amministratore del Regio Convitto Alighieri e del Convitto La Farina. Ricopr\u00ec le cariche di Presidente del Gabinetto di Lettura (di cui era socio fondatore) e di Presidente del Comizio Agrario. Tra i suoi meriti vi fu quello di aver proposto la conversione del monastero di S. Placido di Caloner\u00f2 in colonia agricola e penitenziale, proposta che fu accolta ed attuata dal governo. \nFu tra i protagonisti della vita culturale cittadina del tempo e scrisse numerosi articoli sui giornali locali. Pubblic\u00f2 diversi libri di particolare importanza: scrittore polivalente, si occup\u00f2 soprattutto di questioni economiche ed agricole che interessavano la sua regione natale, ma scrisse anche sulla conversione dell'asse ecclesiastico, sul catasto italiano, sui tracciati delle ferrovie messinesi, sui tram; pubblic\u00f2 anche alcune opere di carattere letterario. \nNel 1873 scrisse \"Il caseggiato dell'azienda rurale\" in occasione di un concorso promosso dalla Societ\u00e0 di Acclimazione e d'Agricoltura di Sicilia, il cui tema richiedeva un manuale pratico per la costruzione dei fabbricati rurali necessari a costituire una completa masseria siciliana. L'opera ricevette lodevoli giudizi da parte di insigni scrittori come Luigi Settembrini e Niccol\u00f2 Tommaseo e da parte dell'agronomo Giuseppe Antonio Ottavi.\nNel 1875, in occasione dell'imminente discussione alla Camera della legge sulla perequazione fondiaria, Michele Basile pubblic\u00f2 il libro \"I catasti d'Italia\", nel quale attacc\u00f2 il Primo Ministro Minghetti, affermando che l'attuazione del catasto del 1862 aveva provocato l'aumento del numero dei poderi, la diminuzione dei proprietari ed il concentramento dei fondi in poche mani; di contro un rinnovato catasto, che avesse tenuto conto della qualit\u00e0 della terra censita (in rapporto al clima, ai venti, all'esposizione, all'acqua, alle strade, ecc.) e non del tipo di cultura praticata, avrebbe colpito i grossi proprietari che poco si curavano dei loro poderi, agevolando i piccoli ed i medi agricoltori industriosi. Questa proposta, subito accolta con favore dalla maggior parte dei Comizi agrari e dei proprietari della Sicilia, ebbe una vasta eco. \nNella polemica scoppiata nel biennio 1880-82 riguardo al tracciato che doveva seguire la linea ferroviaria Messina-Palermo nella piana di Milazzo, Michele Basile, su incarico di alcuni Comuni della provincia di Messina, pubblic\u00f2 vari memoriali diretti al Ministero dei Lavori Pubblici a sostegno di una linea \"rettilinea\", in contrapposizione alle pretese del Comune di Milazzo che voleva una linea \"curvilinea\". Pochi anni dopo la ferrovia venne realizzata assecondando le richieste dei milazzesi, secondo il Basile causando un danno regionale e statale e favorendo un solo Comune, grazie a manovre politiche che egli denunci\u00f2 nel libro \"Le illecite protezioni ne' tracciamenti delle ferrovie d'Italia\" (1892).\nTra le sue maggiori opere letterarie vi \u00e8 un romanzo intitolato \"L'amore immortale fra fidanzati e sposi\" (1900) ed una interessante ed originale autobiografia: \"Se potessi rinascere!\" (1896), pubblicata con lo pseudonimo di Elleno Siculo.\nI libri \"Saggi di letteratura e politica\" (1893), \"Latifondi e poderi\" (1898) e \"Scritti economici e letterari\" (1905) raccolgono precedenti trattati, opuscoli ed articoli di materia agricola, politica, economica e letteraria."}
{"id": "786335", "revid": "1013865", "url": "https://it.wikipedia.org/wiki?curid=786335", "title": "Piet\u00e0 (Malta)", "text": "Piet\u00e0 (in maltese Tal-Piet\u00e0) \u00e8 un consiglio locale maltese situato a pochi chilometri dalla capitale, La Valletta.\nStoria.\nL'insediamento fu fondato dagli Ottomani come accampamento durante l'assedio del 1565, tuttavia dopo la loro partenza il sito rest\u00f2 desolato fino al 1570, anno in cui i primi maltesi hanno iniziato a stanziarsi nella zona.\nDue epidemie, probabilmente di peste, misero in ginocchio la citt\u00e0 prima nel 1592 e poi nel '700, tuttavia una volta che quest'ultima fin\u00ec, gli abitanti poterono ricominciare la loro vita, e Piet\u00e0 divenne un importante centro, data la sua posizione mediana tra Floriana e La Valletta.\nNegli anni seguenti furono costruiti due cimiteri: uno civile nel 1865 per i morti a causa del colera, mentre un altro militare nel 1915 per i caduti della prima guerra mondiale.\nSport.\nVi ha sede il Piet\u00e0 Hotspurs FC."}
{"id": "786352", "revid": "1784938", "url": "https://it.wikipedia.org/wiki?curid=786352", "title": "Cinque punti del calvinismo", "text": "I cinque punti del calvinismo, talvolta chiamati le dottrine della grazia, sono un sommario dei canoni teologici del Sinodo di Dordrecht e rispecchiano la soteriologia tipica di questo movimento. Essi interpretano la natura della grazia di Dio nella salvezza della creatura umana. L'affermazione centrale dei cinque punti \u00e8 che Dio \u00e8 in grado di salvare perfettamente ciascuna delle persone che Egli ha inteso fare oggetto della sua grazia salvifica e che la sua opera non possa essere frustrata da niente e da nessuno che vi si frapponga nel tentativo di impedirne il compimento. Il che implica una netta negazione del libero arbitrio dell'uomo, il quale, se non fa parte del novero degli eletti, non pu\u00f2 salvarsi mediante la sua condotta e, viceversa, se \u00e8 stato scelto per essere salvato, non pu\u00f2 resistere alla grazia di Dio.\nI cinque punti sono stati originalmente pubblicati nell'ambito della controversia fra i calvinisti e gli arminiani e sebbene si identifichi talvolta il calvinismo con questi cinque punti, essi non sono che un sommario delle differenze fra [calvinismo ed arminianesimo sulle dottrine della grazia e della predestinazione, non un sommario generale della posizione teologica di Giovanni Calvino, del calvinismo come sistema dottrinale, o della teologia delle Chiese riformate. Di fatto Calvino, ad esempio, non ha mai discusso pienamente nei suoi scritti di dottrine come la redenzione limitata, ma solo accennato ad essa. Questi punti sono stati elaborati posteriormente solo dalla sua \"scuola\" o tradizione teologica.\nSommario.\nDepravazione totale.\nChiamata anche \"depravazione radicale\", \"totale corruzione\" e \"totale incapacit\u00e0\". Il termine \"depravazione\" in italiano pu\u00f2 essere fuorviante. Esso indica come ogni creatura umana, nella sua condizione attuale, cio\u00e8 dopo la Caduta, \u00e8 caratterizzata dal peccato, il quale corrompe, contamina, ogni sua facolt\u00e0, inclusa la mente e la volont\u00e0, pregiudicandone il retto funzionamento. Per questo si afferma che nessuno sia in grado di compiere ci\u00f2 che \u00e8 veramente buono agli occhi di Dio. Al contrario, la creatura umana \u00e8 asservita al peccato, congenitamente ostile e ribelle verso Dio, spiritualmente cieca nei confronti della verit\u00e0, incapace di salvare s\u00e9 stessa o persino di prepararsi alla salvezza. Solo un intervento rigenerante diretto di Dio pu\u00f2 cambiare questa situazione e, quando accade, di questo solo Dio ne ha il merito.\nElezione incondizionata.\nElezione vuol dire \"scelta\". \u00c8 la scelta operata da Dio, dall'eternit\u00e0, di coloro ai quali avrebbe concesso la grazia della salvezza. Questa scelta non \u00e8 basata sulla semplice previsione di meriti, virt\u00f9 o fede nelle persone che Egli sceglie, ma \u00e8 basata sulla Sua sovrana, incondizionata, insindacabile ed insondabile decisione. Questo non significa che la salvezza finale stessa sia incondizionata, ma che la condizione sulla quale si poggia (la fede) \u00e8 concessa pure per grazia da Dio, come Suo dono, a coloro che Dio ha incondizionatamente scelto affinch\u00e9 la ricevessero.\nRedenzione limitata.\nChiamata anche \"redenzione particolare\" o \"redenzione definita\", designa la dottrina che l'opera redentrice di Cristo \u00e8 stata finalizzata alla salvezza solo di coloro ai quali \u00e8 stata destinata la grazia della salvezza. L'efficacia salvifica dell'opera redentrice di Cristo, quindi, non \u00e8 \"universale\" o \"potenzialmente efficace\" per chiunque voglia accoglierla, ma specificatamente designata per rendere possibile e certa la salvezza degli eletti. La redenzione \u00e8 stata intesa per rendere completa soddisfazione dei divini criteri di giustizia solo di coloro che Dio Padre ha scelto sin da prima della fondazione del mondo. I calvinisti non credono che la redenzione sia limitata nel suo valore o potenza (se Dio Padre avesse voluto, avrebbe cos\u00ec salvato tutte le creature umane senza eccezione), ma piuttosto che la redenzione \u00e8 limitata nel fatto che \u00e8 stata designata per alcuni e non per tutti.\nGrazia irresistibile.\nPure conosciuta come \"grazia efficace\", questa dottrina non insegna che ogni influenza dello Spirito Santo di Dio non possa essere resistita, ma che lo Spirito Santo \u00e8 in grado di vincere ogni resistenza e di rendere la Sua influenza irresistibile ed efficace. Quando, cos\u00ec, Dio si propone sovranamente di salvare qualcuno, l'individuo non avr\u00e0 successo nel resistergli.\nPerseveranza dei santi.\nChiamata anche \"preservazione dei santi\" o \"sicurezza eterna\", questo quinto punto insegna che coloro che Dio ha efficacemente chiamato alla salvezza e quindi all'eterna comunione con Lui (\"santi\" secondo la Bibbia), non possono scadere dalla grazia e perdere la loro salvezza. Quand'anche, nella loro vita, subentrassero impedimenti o peccati tali da farli arretrare nel loro cammino di fede o persino dovessero, per qualche motivo, giungere a rinnegare la loro professione di fede, essi (se sono autentici eletti) presto o tardi se ne ravvedrebbero tornando cos\u00ec in comunione con Dio. Questa dottrina si basa sul presupposto che la salvezza \u00e8 opera di Dio dal principio alla fine, che Dio \u00e8 fedele alle Sue promesse, e che niente e nessuno potr\u00e0 frustrare i Suoi sovrani propositi. Questo concetto \u00e8 lievemente diverso dalla concezione presente in alcune chiese evangelicali che sostengono il \"una volta salvati - per sempre salvati\", nonostante l'apostasia, la mancanza di ravvedimento o permanenza abituale in qualche peccato, se avevano veramente accolto Cristo nel passato. Nel tradizionale insegnamento calvinista, se una persona cade nell'apostasia o non manifesta pi\u00f9 segni di autentico ravvedimento, pu\u00f2 essere prova di non essere mai stata veramente salvata e quindi che non faceva parte del numero degli eletti."}
{"id": "786353", "revid": "128096", "url": "https://it.wikipedia.org/wiki?curid=786353", "title": "John Field", "text": " \u00c8 conosciuto soprattutto per aver inventato il genere pianistico romantico del \"notturno\", che ispirer\u00e0 decine di compositori del romanticismo musicale fra cui Fryderyk Chopin.\nBiografia.\nNacque in una famiglia di artisti: il padre, Robert Field, era un pastore protestante e suonatore di violino mentre il nonno, a lui omonimo, si dilettava con il pianoforte ed insegn\u00f2 questo strumento al giovane John. Questi continuer\u00e0 nello studio dell'organo in seguito con Tommaso Giordani.\nNel 1792 la famiglia si trasferisce a Londra e Field diventa allievo del compositore Muzio Clementi (al quale in seguito dedicher\u00e0 una sua prima raccolta di sonate): mentre si esibisce per lui riceve il commento positivo di Joseph Haydn. Nel 1801 Field segue Clementi nel suo tour a Vienna (dove studia per un periodo con Johann Georg Albrechtsberger) e Parigi per poi stabilirsi definitivamente in Russia, dove diventa popolarissimo nei salotti aristocratici di Mosca e San Pietroburgo (citt\u00e0 questa in cui nel 1810 si sposer\u00e0 con una francese).\nRaggiunta una certa fama, inizia ad esibirsi per conto proprio e tiene dei trionfali concerti a Parigi, in Belgio, in Svizzera ed in Italia. Nel 1831 per\u00f2 soffrendo di cancro all'intestino, \u00e8 costretto a ritornare a Londra: passa per la Francia, dove ha l'occasione di ascoltare alcuni lavori per pianoforte di Liszt e, dopo aver trascorso nove mesi in un ospedale di Napoli, riesce a tornare a Mosca grazie all'aiuto di una famiglia nobile che lo aiuta finanziariamente. Nei suoi ultimi 16 mesi di vita compone gli ultimi notturni ma non smette di esibirsi: la sua ultima esibizione \u00e8 del 1836 insieme a Carl Czerny.\nTra le tante opere di John Field meritano di essere citati i 7 Concerti per pianoforte ed i numerosi pezzi da solista, alcuni dei quali sono raccolti sotto il nome di \"Notturni\"; primo esempio del genere verranno presi ad esempio da numerosi compositori a venire tra cui il gi\u00e0 citato Chopin e soprattutto Michail Glinka.\nComposizioni.\nOpere per pianoforte solo"}
{"id": "786354", "revid": "6066", "url": "https://it.wikipedia.org/wiki?curid=786354", "title": "Antioco I Sotere", "text": ""}
{"id": "786355", "revid": "453768", "url": "https://it.wikipedia.org/wiki?curid=786355", "title": "Maimone", "text": "Maimone \u00e8 una divinit\u00e0 della mitologia nuragica legata alle acque e alla pioggia.\nOrigine e culto.\nSecondo alcuni ricercatori Maimone corrisponde all'antica divinit\u00e0 fenicia della pioggia . Il linguista Max Leopold Wagner nel suo \"Dizionario etimologico sardo\" traduce \"Maimone\" con \"spauracchio\" dando al termine origini semitiche e spiegando che originariamente indicava una scimmia e successivamente avrebbe definito una bestia immaginaria.\nAltri studiosi come Mario Ligia affermano invece che Maimone corrisponda ad una divinit\u00e0 della pioggia di origine protosarda, reinterpretata poi dai Fenici. La radice \"Maim'o\", infatti, la si potrebbe ricondurre al fenicio \"\" (), acqua, mentre l'ebraico mishnaico '\u05de\u05de\u05d5\u05df (mm\u00f4n) significa denaro, possessione, nonch\u00e9 la personificazione della brama di denaro, rappresentato come un demone, Mammona.\nSempre Mario Ligia lo identifica con la divinit\u00e0 pluvia libico-berbera di Amon, con la differenza che la radice del vocabolo sardo \"Maimone\", per la presenza della vocale \"i\", risulterebbe pi\u00f9 antica e proverrebbe direttamente dall'Asia Minore e non dall'Africa.\nIl padre dell'archeologia sarda Giovanni Lilliu nella sua opera \"La civilt\u00e0 dei Sardi\" scrive che Maimone era un essere demoniaco invocato come \"facitore di pioggia\" a Cagliari ed a Ghilarza mentre ad Iglesias era lo spirito di un pozzo cittadino ancora esistente, detto \"Su Maimoni\".\nIl culto del Maimone \u00e8 ancora oggi presente in Ogliastra e in alcuni centri della Barbagia. Fino al secolo scorso, i contadini e i pastori sardi invocavano:\nIl nome variava e varia spesso: \"Mamuthone\" a Mamoiada, Maimone e hune a Orgosolo, \"Su Maimulu\" a Ulassai. Le maschere sarde tradizionali fanno riferimento a questa divinit\u00e0 della Natura (Su Maimulu).\nFu identificato, con l'avvento della Cristianit\u00e0, come un demone, se non addirittura col Demonio stesso."}
{"id": "786361", "revid": "466539", "url": "https://it.wikipedia.org/wiki?curid=786361", "title": "Pascal Couchepin", "text": "\u00c8 membro del Partito Liberale Radicale. Risiede a Martigny, nel Canton Vallese. Eletto consigliere federale nel 1998, ha ricoperto per due volte la carica di presidente della Confederazione svizzera nel 2003 e nel 2008.\nStudi e carriera politica.\nLaureato in giurisprudenza all'Universit\u00e0 di Losanna, ottiene il brevetto di avvocato-notaio nel suo Cantone di origine, dove ha lavorato come avvocato per il proprio studio legale. Membro del Partito radicale democratico vallesano, membro dell'esecutivo comunale a Martigny dal 1968, sindaco dal 1984 fino alla nomina in Consiglio federale. Eletto in Consiglio nazionale nel 1979, in cui ricopre la carica di presidente del gruppo parlamentare radicale dal 1989 al 1996, viene eletto in Consiglio federale l'11 marzo 1998 al posto di Jean-Pascal Delamuraz.\nFino alla fine del 2002 dirige il Dipartimento federale dell'economia, dal 2003 \u00e8 titolare di quello dell'Interno, che comprende sicurezza sociale, sanit\u00e0, educazione, formazione, ricerca e cultura.\nHa ricoperto la carica di Presidente della Confederazione nel 2003 e nel 2008. Come da prassi, \u00e8 stato vicepresidente della Confederazione nei precedenti anni 2002 e 2007.\nIl 12 giugno 2009 ha annunciato alle due camere del parlamento svizzero e ai media le sue dimissioni, avvenute nel mese di ottobre. Il 16 settembre \u00e8 stato eletto come suo successore il liberale radicale neocastellano Didier Burkhalter.\nDisparit\u00e0.\nLa sua schiettezza gli ha fatto guadagnare molte opposizioni. Le sue dichiarazioni sull'innalzamento dell'et\u00e0 pensionabile, per esempio, hanno scosso parte del parere. Le sue scaramucce con i media, specialmente con i giornalisti della TSR, sono ben note.\nPascal Couchepin si \u00e8 posizionato come critico virulento di Christoph Blocher, suo collega al Consiglio federale, ed \u00e8 stato quindi ripetutamente attaccato dal suo partito, l'Unione Democratica di Centro (UDC), e da parte dei media svizzeri.\nIl 7 settembre 2007, durante un'intervista con la RSI, ha criticato severamente l'UDC. Couchepin paragona indirettamente il suo collega al dittatore italiano Benito Mussolini: \nUn altro incidente ha fatto ondate sulla stampa e sul mondo politico svizzero. Il 7 febbraio 2008, nel bel mezzo di una riunione della commissione parlamentare, Couchepin ha confuso il consigliere nazionale dell'UDC Christoph M\u00f6rgeli con il medico nazista e criminale di guerra Josef Mengele - usando le parole \"Dr. M\u00f6rgele\" invece di \"Dr. Mengele\". Ha poi insistito sul fatto che si trattava di un lapsus, una spiegazione che non convince i suoi detrattori, che lo incolpano di aver usato deliberatamente questo confronto.\nVita privata.\nPascal Couchepin \u00e8 sposato con Brigitte Rendu, figlia di un medico parigino. Hanno tre figli: Anne-Laure Couchepin Vouilloz, Gaspard e Catherine.\nSuo padre era un consigliere importante, suo nonno (Jules) sindaco di Martigny e del Consiglio nazionale, il suo bisnonno sindaco e giudice cantonale. Suo cugino Fran\u00e7ois Couchepin \u00e8 stato dal 1991 al 1999 Cancelliere federale."}
{"id": "786368", "revid": "1714743", "url": "https://it.wikipedia.org/wiki?curid=786368", "title": "Boleslao IV di Polonia", "text": "Biografia.\nEgli figlio di Boleslao III e fratellastro di Ladislao II l'Esiliato; Ladislao era il figlio pi\u00f9 vecchio, nato dalla prima moglie di Boleslao. Alla morte del padre, secondo quanto deciso dal testamento, ricevette il Ducato di Masovia, mentre Ladislao divenne Granduca di Polonia ottenendo il Ducato di Cracovia oltre a quello di Slesia.\nConflitto contro il fratello.\nLe prime controversie contro il granduca ebbero inizio nel 1141, quando Boleslao, la madre Salomea (o Salome) di Berg e i fratelli si ritrovarono di nascosto a \u0141\u0119czyca e organizzarono le nozze della loro sorella con uno dei figli del gran principe di Kiev. Scoperto ci\u00f2 Ladislao II mand\u00f2 a monte il progetto e fece sposare suo figlio con una delle figlie del principe, cosa che gli permise di poter contare su quest'alleato contro i fratelli durante il biennio 1142 - 1143.\nNel 1144 Salomea mor\u00ec e Ladislao si prese i territori di \u0141\u0119czyca appartenuti alla matrigna. Boleslao, aiutato dai fratelli e da Piotr W\u0142ostowic, importante voivoda all'epoca, decisero di dare il via a una rivolta, che non and\u00f2 a buon fine. Nel 1146 W\u0142ostowic venne catturato ed esiliato dal granduca, cosa che fece ridurre enormemente i suoi sostenitori e lo port\u00f2 alla sconfitta. Boleslao prese il suo posto come Granduca di Polonia e come Duca di Slesia.\nNel 1157 sub\u00ec una pesante sconfitta contro Federico il Barbarossa, che lo costrinse a diventare suo vassallo ma che in compenso rafforz\u00f2 la sua posizione di sovrano. Dovette inoltre cedere la Slesia ai figli di Ladislao, anche se concesse realmente i territori solo dopo il 1163.\nRibellioni dei fratelli e dei nipoti.\nIn seguito alla sconfitta da parte delle forze tedesche, Boleslao avvi\u00f2 una \"Crociata prussiana\" contro i pagani, con la collaborazione sia del papa che dell'imperatore. Durante una delle battaglie Enrico di Sandomierz, il fratello minore del granduca, venne ucciso.\nDopo la morte di Enrico, contro quanto sanc\u00ecto dal testamento del padre, Boleslao annesse Sandomierz alla Provincia di Cracovia. Ci\u00f2 caus\u00f2 l'opposizione del fratello pi\u00f9 giovane Casimiro II, che avrebbe dovuto ereditare quelle terre.\nCasimiro fu sostenuto nella sua ribellione dal fratello Miecislao III, da Jaksa di Miech\u00f3w e Sviatoslav (figlio del voivoda Piotr W\u0142ostowic), cos\u00ec come dagli Arcivescovi di Gniezno e Cracovia e da molti nobili del tempo.\nNel febbraio 1168 i ribelli si riunirono a J\u0119drzej\u00f3w, dove proclamarono Miecislao III il nuovo granduca e Casimiro venne formalmente investito di Sandomierz.\nQuesta situazione dur\u00f2 molto poco perch\u00e9 Boleslao riusc\u00ec presto a ristabilire la sua superiorit\u00e0, anche accettando le richieste dei fratelli. I territori di Enrico vennero cos\u00ec suddivisi: la zona di Wi\u015blica a Casimiro II, quella di Sandomierz al granduca e la restante a Miecislao III.\nAnche gli allora Duchi di Slesia Boleslao l'Alto e Miecislao IV Pl\u0105tonogi, figli di Ladislao II tentarono di deporre lo zio per recuperare il titolo che per diritto di successione spettava loro. La risposta di Boleslao si rivel\u00f2 inefficace, cos\u00ec questi dovette trovare un compromesso con i nipoti.\nSuccessivamente un'altra ribellione sconvolse il paese, questa volta dei nobili, che erano insoddisfatti del governo del granduca. I ribelli chiesero a Casimiro II, allora duca di Wi\u015blica, di prendere il trono di Cracovia ma la resistenza di Boleslao contro il suo fratello pi\u00f9 giovane fu tanto forte da sconvolgere la Polonia fino alla fine del regno del granduca. Boleslao mor\u00ec nel 1173, ma Casimiro riusc\u00ec a salire al trono solo nel 1177."}
{"id": "786370", "revid": "110157", "url": "https://it.wikipedia.org/wiki?curid=786370", "title": "Soci\u00e9t\u00e9 de Transports de l'Agglom\u00e9ration St\u00e9phanoise", "text": "La Soci\u00e9t\u00e9 de Transports de l'Agglom\u00e9ration St\u00e9phanoise, spesso abbreviata con l'acronimo STAS, \u00e8 l'azienda che dal 2000 svolge il servizio di trasporto pubblico nelle quindici citt\u00e0 che costituiscono l'agglomerato di Saint-\u00c9tienne.\nEsercizio e parco aziendale.\nLa STAS possiede autobus (i modelli pi\u00f9 recenti sono Mercedes-Benz e Iveco Bus), filobus (Irisbus Cristalis) e tram (tipo \"francese standard\" y CAF Urbos 3) che sono rimessati in tre principali depositi: Saint-Priest-en-Jarez, Saint-\u00c9tienne e Saint-Chamond.\nLe vetture si riconoscono per la livrea verde con sottili strisce multicolore.\nConservazione.\nPresso il \"Mus\u00e9e des Transports Urbains de Saint-Etienne et sa R\u00e9gion\" sono preservate alcune vetture oggi dismesse dall'azienda."}
{"id": "786381", "revid": "110157", "url": "https://it.wikipedia.org/wiki?curid=786381", "title": "Sval\u00f6v (comune)", "text": "Sval\u00f6v \u00e8 un comune svedese di 13.230 abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "786382", "revid": "125210178", "url": "https://it.wikipedia.org/wiki?curid=786382", "title": "Ladislao II l'Esiliato", "text": "Biografia.\nEra il figlio primogenito di Boleslao III e di Zbyslava, sorella di Svjatopolk II di Kiev. Fu il primo ad essere definito \"anziano\" nel sistema usato per determinare la successione al trono di Polonia dopo il regno di Boleslao III.\nNel 1125 Ladislao spos\u00f2 Agnese di Babenberg, figlia di Leopoldo III di Babenberg e il cui nonno era Enrico IV di Franconia. Essi ebbero quattro figli, Boleslao I l'Alto, Miecislao Pl\u0105tonogi, Corrado Laskonogi e Albert (ultimogenito e morto giovane); ed una figlia, Richenza di Polonia, che spos\u00f2 (tra gli altri) Alfonso VII, re di Castiglia e Le\u00f3n.\nNel 1138, alla morte del padre, Ladislao II ricevette un proprio ducato da amministrare, oltre al titolo di granduca di Polonia che gli conferiva la superiorit\u00e0 nei confronti dei ducati dei fratelli minori e che implicava il possesso di una vasta area che attraversava la Polonia, il Ducato di Cracovia. Nel 1144 alla morte della matrigna, Salome di Berg, Ladislao II ottenne anche i territori di \u0141\u0119czyca, che dovevano essere inglobati nella regione di Cracovia. Inoltre nel 1146 dovette cedere le terre di Sandomierz al fratello minore Enrico (Henryk), che aveva appena raggiunto la maggiore et\u00e0, come stabilito dal testamento del padre.\nI conflitti con la matrigna e i fratelli.\nNel 1141 Salome di Berg cominci\u00f2 a suddividere la sua provincia di \u0141\u0119czyca tra i fratellastri e ad organizzare il matrimonio della sua figlia minore, Agnese, con uno dei figli del gran principe Vsevolod II di Kiev; il tutto senza l'autorizzazione del figliastro. Ladislao Parl\u00f2 allora personalmente con il gran principe e organizz\u00f2 il matrimonio tra suo figlio e una delle figlie di Vsevolod.\nNel 1144, subito dopo la morte di Salome, i fratellastri organizzarono un colpo di Stato, aiutati dal voivoda Piotr W\u0142ostowic (personaggio molto celebre all'epoca). Inizialmente le truppe del granduca subirono una pesante sconfitta, ma poi la situazione si rovesci\u00f2 con l'arrivo dell'esercito del gran principe di Kiev (che in cambio ottenne il castello di Wizna). All'inizio del 1146 Ladislao decise di far catturare Piotr W\u0142ostowic, per poi esiliarlo. Questo fatto port\u00f2 molti nobili dalla parte dei fratelli minori del sovrano, compreso il Gran Principe di Kiev, dal quale W\u0142ostowic aveva cercato asilo. Il granduca perse l'appoggio di molti suoi sostenitori e la sua sconfitta fu inevitabile, tanto che dovette fuggire dalla Polonia per rifugiarsi in Boemia. Il titolo di granduca pass\u00f2 a Boleslao IV.\nTentativi di ritorno.\nIn Germania Ladislao II cerc\u00f2 il sostegno del re Corrado III. Nel 1146 venne avviata una prima campagna, annullata per\u00f2 a causa delle esondazioni dell'Oder. L'anno successivo Corrado III part\u00ec per la Seconda Crociata con Luigi VII di Francia. Ladislao e la moglie provarono a chiedere allora il sostegno del papa Eugenio III, senza successo. Nel 1152 successe a Corrado III suo nipote Federico il Barbarossa, che avvi\u00f2 nel 1157 una campagna contro Boleslao IV, ma non riport\u00f2 Ladislao II al trono, bens\u00ec si fece giurare la fedelt\u00e0 del granduca polacco e impose la restituzione del Ducato di Slesia ai figli di Ladislao."}
{"id": "786386", "revid": "110157", "url": "https://it.wikipedia.org/wiki?curid=786386", "title": "Svedala (comune)", "text": "Svedala \u00e8 un comune svedese di 19.809 abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "786387", "revid": "287204", "url": "https://it.wikipedia.org/wiki?curid=786387", "title": "Carica topologica", "text": "La carica topologica, detta anche indice di Pontryagin, \u00e8 una quantit\u00e0 legata alla struttura dello spazio. Si conserva al pari di una qualsiasi carica fisica. \u00c8 usata per descrivere particolari transizioni di fase.\nSupponiamo di avere due iper-sfere in un sistema a \"d\" dimensioni, di cui la seconda \u00e8 la trasformata, attraverso un qualche operatore matematico, della prima. La carica topologica dir\u00e0 quanti giri far\u00e0 un meridiano (o un parallelo) sulla seconda sfera sotto l'azione dell'operazione di rotazione di un giro applicata allo stesso meridiano (parallelo), ma sulla sfera non trasformata.\nMatematicamente, la carica topologica, ad esempio in due dimensioni, pu\u00f2 essere descritta dalla formula seguente:\ndove \"\u03a9\" \u00e8 il campo caratteristico del sistema studiato."}
{"id": "786390", "revid": "1494169", "url": "https://it.wikipedia.org/wiki?curid=786390", "title": "Chiapas (disambigua)", "text": ""}
{"id": "786391", "revid": "767487", "url": "https://it.wikipedia.org/wiki?curid=786391", "title": "Naomi Shemer", "text": "\u00c8 stata una delle pi\u00f9 importanti e prolifiche autrici di canzoni in Israele, da alcuni considerata la \"First Lady delle Canzoni Israeliane\". La Shemer scrisse sia i testi che le poesie delle sue canzoni, compose la musica per testi altrui (come la poetessa Rachel) e pose parole ebraiche in noti motivi internazionali (come \"Hey Jude\" dei Beatles); probabilmente contribu\u00ec alla musica israeliana in modo pi\u00f9 duraturo di ogni altro compositore. Grazie al suo uso virtuoso del linguaggio, Shemer \u00e8 stata anche definita come una poetessa, nonostante i suoi scritti pubblici siano sempre stati messi in musica.\nBiografia.\nNaomi Shemer nacque e crebbe a Kvutzat Kinneret, un kibbutz sulle rive del Mar di Galilea, tra i cui fondatori vi erano i suoi genitori. Nel 1950 serv\u00ec nell'esercito Israeliano (Israeli Defense Force Nahal) intrattenendo le truppe, studi\u00f2 musica alla Accademia Rubin di Gerusalemme e torn\u00f2 sul Mar di Galilea per insegnare le canzoni ai bambini in et\u00e0 prescolare, prima di trasferirsi a Tel-Aviv.\nNel 1983 ricevette l'Israel Prize per il suo contributo alla cultura israeliana.\nParecchie canzoni di Naomi Shemer hanno la qualit\u00e0 di inni nazionali, poich\u00e9 fanno emergere emozioni e sentimenti nazionali nei cuori degli israeliani. La sua canzone pi\u00f9 famosa di questo tipo \u00e8 \"Yerushalayim shel zahav\" (\"Gerusalemme d'oro\"). La scrisse nel 1967, alcuni giorni prima dell'inizio della Guerra dei Sei Giorni, quando Israele conquist\u00f2 Gerusalemme est e il Muro del Pianto divenne nuovamente accessibile agli ebrei. Nel 1968 un parlamentare israeliano present\u00f2 una proposta al presidente della Knesset, nel quale si chiedeva la ufficializzazione di questa canzone a inno nazionale di Israele; il progetto fu infine rifiutato, ma questo fatto indica la grande influenza delle canzoni della Shemer.\nNaomi Shemer scrisse anche molte canzoni per bambini, incluse canzoni dedicate alle diverse festivit\u00e0 ebraiche. Tra le sue canzoni arrivate in Italia va ricordata \"Il gioco dell'alfabeto\", scritta per il 45\u00ba Zecchino d'Oro (testo italiano di Francesco Freyrie).\nDopo una lunga malattia, si spegne nell'Ichilov Hospital (\u05d4\u05de\u05e8\u05db\u05d6 \u05d4\u05e8\u05e4\u05d5\u05d0\u05d9 \u05ea\"\u05d0 \u05e2\"\u05e9 \u05e1\u05d5\u05e8\u05d0\u05e1\u05e7\u05d9) di Tel Aviv."}
{"id": "786392", "revid": "118214371", "url": "https://it.wikipedia.org/wiki?curid=786392", "title": "Cotone idrofilo", "text": "Il cotone idrofilo chiamato anche ovatta, lana di cotone, bambagia, \u00e8 un tipo di fibra di cotone posto in commercio dopo essere stato sottoposto a cardatura e a procedimenti chimici come il candeggio e altri che asportano dalle fibre le sue sostanze resinose e grasse rendendolo atto all'assorbimento dell'acqua.\nUn ulteriore procedimento facoltativo \u00e8 quello della sterilizzazione, che lo rende idoneo all'utilizzo in particolari applicazioni mediche. Se prodotto industrialmente e confezionato in ambienti controllati ed in condizioni igieniche adeguate, per esempio senza contatto diretto con operatori di linea, la condizione di sterilit\u00e0 non \u00e8 necessaria al mantenimento di caratteristiche di qualit\u00e0 e sicurezza idonee all'utilizzo generico, cosmetiche o paramedico."}
{"id": "786393", "revid": "599013", "url": "https://it.wikipedia.org/wiki?curid=786393", "title": "Astrolabio (disambigua)", "text": "L'astrolabio \u00e8 uno strumento con cui si misurano gli angoli celesti. Sono significati derivati:"}
{"id": "786394", "revid": "37401", "url": "https://it.wikipedia.org/wiki?curid=786394", "title": "Diomede (disambigua)", "text": ""}
{"id": "786397", "revid": "767487", "url": "https://it.wikipedia.org/wiki?curid=786397", "title": "Bambi Fossati", "text": "Biografia.\nFossati ebbe il soprannome \"Bambi\" da sua nonna, quando era piccolo, per via della sua abitudine di allontanarsi da solo a giocare in un bosco della localit\u00e0 in cui si recava in villeggiatura, ma anche dall'omonimo personaggio della Walt Disney. A tredici anni impar\u00f2 a suonare la chitarra. Nel 1965 fond\u00f2 il gruppo dei \"Gleemen\", primo nucleo dei futuri Garybaldi. Con i Gleemen Fossati inizi\u00f2 a esibirsi dal vivo nelle piazze e nei locali della Riviera ligure e del Piemonte, con un repertorio che comprendeva brani dei Rolling Stones e dei Beatles.\nNel 1970 i Gleemen incisero il loro primo album omonimo (l'unico inciso col nome \"Gleemen\", prima della trasformazione in \"Garybaldi\"). L'album contiene evidenti elementi rhythm and blues, hard rock e psichedelici. La chitarra di Fossati, strumento dominante delle orchestrazioni del gruppo, \u00e8 di evidente ispirazione hendrixiana. Con i Gleemen/Garybaldi Fossati avrebbe inciso altri due album, \"Nuda\" (1972) e \"Astrolabio\" (1973). Dopo lo scioglimento del gruppo, Fossati prese parte a numerosi altri progetti, inclusi Bambibanda e Melodie e Acustico Mediterraneo. Nella sua carriera, Fossati ha condiviso il palco con artisti di fama internazionale come Carlos Santana, Van Der Graaf Generator, Uriah Heep, Bee Gees e altri.\nMalato da tempo, \u00e8 deceduto nel 2014 all'et\u00e0 di 65 anni."}
{"id": "786400", "revid": "14691", "url": "https://it.wikipedia.org/wiki?curid=786400", "title": "Pier Niccol\u00f2 Fossati", "text": ""}
{"id": "786403", "revid": "256896", "url": "https://it.wikipedia.org/wiki?curid=786403", "title": "Istituti specializzati delle Nazioni Unite", "text": ""}
{"id": "786405", "revid": "14691", "url": "https://it.wikipedia.org/wiki?curid=786405", "title": "Bambibanda e Melodie", "text": ""}
{"id": "786406", "revid": "1305772", "url": "https://it.wikipedia.org/wiki?curid=786406", "title": "Grano (disambigua)", "text": ""}
{"id": "786417", "revid": "998297", "url": "https://it.wikipedia.org/wiki?curid=786417", "title": "Angolo di contatto", "text": "L'angolo di contatto \u00e8 una grandezza termodinamica descritta dall'angolo formato dall'incontro di un'interfaccia liquido-vapore con un'interfaccia liquido-solido o, meno tipicamente, un'interfaccia liquido-liquido.\nUna normativa di riferimento per questo test \u00e8 la UNI EN 828:2013.\nLa relazione di Young.\nL'angolo di contatto \u00e8 generalmente misurato per determinare la bagnabilit\u00e0 di una superficie. Tale grandezza \u00e8 definita per una superficie ideale, ossia liscia ed omogenea, dalla relazione di Young, qui rappresentata in figura, ove \u03b3SG \u00e8 la tensione interfacciale solido-gas, \u03b3SL \u00e8 la tensione interfacciale solido-liquido e \u03b3LV quella liquido-vapore; nella sezione di una goccia di liquido depositata su un solido, esso \u00e8 l'angolo compreso tra la direzione della tensione solido-liquido e la direzione della tensione liquido-vapore, tangente alla superficie esterna della goccia, con il vertice nel punto trifase liquido-solido-vapore. \nL'angolo di contatto, con queste ipotesi, corrisponde alla grandezza termodinamica che minimizza l'energia libera superficiale del sistema ed \u00e8 fisicamente descritto dalla legge di Young, che corrisponde al bilancio delle forze orizzontali agenti su una goccia di volume trascurabile deposta su una superficie ideale.\nPer convenzione si definiscono idrofobiche (e non idrofobe) le superfici aventi un angolo di contatto con l'acqua maggiore di 90 gradi, idrofiliche (e non idrofile) le superfici con angoli minori di 90 gradi.\nAngolo di contatto di equilibrio, di avanzamento e di recessione.\nLa corretta interpretazione della misura dell'angolo di contatto su una superficie reale, \u00e8 molto complessa, a causa della rugosit\u00e0 e della eterogeneit\u00e0, che fanno decadere l'ipotesi di superficie ideale. L'angolo di contatto per cui il sistema assume il minimo assoluto di energia libera superficiale prende il nome di angolo di contatto di equilibrio. A causa delle diverse condizioni iniziali (ad esempio le modalit\u00e0 della deposizione della goccia) si determina l'insorgere di molti e diversi equilibri metastabili alle cui condizioni la forma della goccia pu\u00f2 rimanere vincolata ed ai quali corrispondono valori diversi di angoli di contatto. Il valore pi\u00f9 alto viene definito abitualmente angolo di contatto di avanzamento e quello pi\u00f9 basso angolo di contatto di recessione. Esistono diverse modalit\u00e0 di misura di angoli di contatto dinamici. Le pi\u00f9 comuni sono la Bilancia di Wilhelmy e la goccia sessile.\nL'angolo di avanzamento \u00e8 pi\u00f9 sensibile ai microdomini pi\u00f9 idrofobici presenti sulla superficie eterogenea; tale angolo \u00e8 riferibile alla situazione in cui il campione appeso alla bilancia di Wilhelmy entra nel liquido o nel caso della goccia sessile in cui la goccia, in contatto con il sistema, estende la sua superficie condivisa col solido. L'angolo di recessione \u00e8 pi\u00f9 sensibile ai microdomini pi\u00f9 idrofilici, cio\u00e8 alle forze che tendono a trattenerla; tale angolo \u00e8 riferibile all'estrazione del campione dal liquido nel caso di misura con bilancia di Wilhelmy o al processo con cui la goccia riduce la superficie in comune col solido. L'angolo di contatto statico per le modalit\u00e0 di deposizione della goccia sulla superficie, tende ad assomigliare termodinamicamente a quello di avanzamento o ad essere intermedio fra l'equilibrio e l'avanzamento.\nQuando il valore dell'angolo di contatto di recessione \u00e8 differente dal valore dell'angolo di contatto di avanzamento si ha isteresi dell'angolo di contatto.\nTutte le superfici reali, quindi non ideali, mostrano sempre una isteresi di bagnabilit\u00e0. Purtroppo in letteratura non \u00e8 mai stato affrontato il problema di creare un handbook di riferimento con modalit\u00e0 di misura definite."}
{"id": "786418", "revid": "1982", "url": "https://it.wikipedia.org/wiki?curid=786418", "title": "Giolfi", "text": ""}
{"id": "786424", "revid": "287204", "url": "https://it.wikipedia.org/wiki?curid=786424", "title": "Alfred Noack", "text": "\u00c8 stato uno dei pionieri della fotografia. La sua opera \u00e8 considerata una risposta al verismo pittorico ed artistico in auge specie nella parte finale dell'Ottocento. \u00c8 sepolto nel settore protestante del cimitero monumentale di Staglieno i cui monumenti funebri furono uno dei soggetti da lui pi\u00f9 amati.\nBiografia.\nOriginario della Germania, proveniente da una famiglia luterana di estrazione piccolo borghese (il padre, Carl August, era medico condotto), visse a lungo a Genova, citt\u00e0 che ritrasse in numerosi suoi scorci panoramici dapprima in dagherrotipi e quindi in lastre a stampa.\nFu attivo, con il nome di battesimo italianizzato in Alfredo, oltre che a Genova, in molte altre localit\u00e0 della Liguria. Di particolare rilievo sono alcune sue immagini raffiguranti una piazza Caricamento affollata di passanti e lavoratori e alcune fotografie di monumenti funebri al cimitero monumentale di Staglieno.\nDella sua formazione artistica si sa poco. I primi rudimenti li ebbe all'Accademia di Dresda sotto la guida di Hugo Burkner, studiando silografia, illustrazione e incisione.\nPoco pi\u00f9 che ventenne lasci\u00f2 il paese natio trasferendosi in Italia. Arriv\u00f2 a Roma nel novembre 1856 e vi rimase fino all'aprile 1860 dove si occup\u00f2 presso l'Istituto archeologico tedesco. Non si hanno notizie che in questo periodo esercit\u00f2 la fotografia ma, probabilmente, si perfezion\u00f2 nelle tecniche fotografiche e certamente ebbe contatti con esponenti della cosiddetta scuola romana di fotografia.\nApr\u00ec il proprio studio in vico del Filo 1, piano 7\u00b0, appartamento 17, nel centro storico genovese. Da qui, organizz\u00f2 una minuziosa serie di lavori precisi e appassionati destinati a restare nel tempo: immagini virate seppia che hanno poi fatto il giro del mondo portando all'estero una testimonianza, differente e poetica, di una citt\u00e0 in perenne trasformazione, del suo tessuto urbano e sociale e delle persone che la abitavano. Le lastre fotografiche fissano cos\u00ec scene di pesca in localit\u00e0 marine della Riviera ligure o aspetti della vita alpestre dell'entroterra, con contadini all'opera e animali al pascolo; tutti soggetti fino ad allora patrimonio esclusivo della pittura.\nNell'atto di morte di Alfred Noack il 21 novembre 1895, compaiono come dichiaranti il figlio Gualtiero Ernesto, fotografo, e suo cognato Maurilio Lenti, farmacista, mentre come testimoni compaiono Francesco Vaccari, falegname, e Carlo Paganini, fotografo. Lo stesso Carlo Paganini figura come testimone sull'atto di morte dello stesso Gualtiero Ernesto Noack il 25 settembre 1903.\nNon si conoscono i rapporti intercorsi fra Paganini e la famiglia Noack ma \u00e8 lecito supporre che \u00e8 dopo tale data che l'archivio dello Studio Noack pass\u00f2 a Carlo Paganini, considerando che la numerazione dei negativi \u00e8 continuata dopo tale data. Nel 1926, alla morte di Carlo Paganini, la vedova Maria Paganini vendette al Comune di Genova l'archivio dell'artista forte di oltre quattromila negativi originali su lastra di vetro, per la somma di 20.000 lire. L\"'unicum\" della produzione noackiana divenne cos\u00ec patrimonio pubblico quale testimonianza dell'opera di uno dei maggiori esponenti degli albori della fotografia."}
{"id": "786428", "revid": "125210260", "url": "https://it.wikipedia.org/wiki?curid=786428", "title": "Casimiro II di Polonia", "text": "Era figlio di Boleslao III. Essendo nato subito dopo la morte del padre non venne calcolato nella suddivisione delle terre avvenuta nel 1138. Nel 1186 aggiunse la Masovia ai suoi possedimenti, fondando la dinastia dei Piast-Masoviani.\nBiografia.\nI primi anni Casimiro li pass\u00f2 con la madre e la sorella Agnese a \u0141\u0119czyca, lontano dalle dispute tra i fratelli Boleslao IV e Miecislao III e il fratellastro Ladislao II. La madre mor\u00ec nel 1144, allora fu Boleslao, che eredit\u00f2 le terre della madre e che si occupo del fratello. Quando nel 1154 raggiunse l'et\u00e0 adulta non ricevette nessun territorio da amministrare. Nel 1157 venne inviato dal fratello alla corte di Federico il Barbarossa per garantire la fedelt\u00e0 del Regno di Polonia. Nel 1166 il fratello Enrico (Henryk) mor\u00ec, nominando come suo successore Casimiro. Boleslao IV tuttavia scelse di prendersi la maggior parte di quelle terre lasciando poco o nulla al fratello. Casimiro e Miecislao III si ribellarono, ma senza risultati significativi. Casimiro ottenne il territorio di Wi\u015blica.\nNel 1173 Boleslao IV mor\u00ec e fu Miecislao III a prenderne il posto come sovrano. Il regime tirannico del nuovo granduca per\u00f2 gener\u00f2 molti scontenti, cosicch\u00e9 nel 1177 Miecislao venne rovesciato da una coalizione di nobili, tra cui anche i suoi stessi parenti. Tra questi c'era anche Casimiro che sal\u00ec al trono.\nRiusc\u00ec a mantenere il titolo di granduca fino alla morte, il 5 maggio 1194. Fu il figlio Leszek ad ereditare il trono."}
{"id": "786429", "revid": "7", "url": "https://it.wikipedia.org/wiki?curid=786429", "title": "Alfredo Noack", "text": ""}
{"id": "786430", "revid": "124123", "url": "https://it.wikipedia.org/wiki?curid=786430", "title": "Pat Cadigan", "text": " Le sue opere sono generalmente considerate parte del movimento cyberpunk, tuttavia lei non si considera appartenente a nessuna corrente letteraria.\nBiografia.\nPat \u00e8 nata a Schenectady nello stato di New York ed \u00e8 cresciuta a Fitchburg nel Massachusetts. Ha studiato presso l'Universit\u00e0 del Massachusetts e l'Universit\u00e0 del Kansas e si \u00e8 laureata nel 1975.\nAl termine degli studi inizi\u00f2 a lavorare come scrittrice per Hallmark Cards. All'inizio degli anni ottanta pubblic\u00f2 sulle riviste \"Shayol\" e \"Chacal\".\nLa sua prima pubblicazione risale al 1981 ed il successo ottenuto la incoraggi\u00f2 a divenire una scrittrice a tempo pieno dal 1987. Nel 1996 si \u00e8 trasferita in Inghilterra.\nNel 1986 un suo racconto \u00e8 stato inserito in \"Mirrorshades\", l'antologia originale del cyberpunk.\nHa ottenuto numerosi premi, incluso il premio Arthur C. Clarke nel 1992 e 1995 per i romanzi \"Synners\" e \"Fools\" e nel 2013 il Premio Hugo per il miglior racconto e il Premio Nebula per il miglior racconto con \"La ragazza che si fece sushi\" (\"The Girl-Thing Who Went Out for Sushi\")."}
{"id": "786432", "revid": "438678", "url": "https://it.wikipedia.org/wiki?curid=786432", "title": "Regno d'Italia (disambigua)", "text": "Il termine Regno d'Italia viene usato per indicare diverse entit\u00e0 statali storiche distinte."}
{"id": "786440", "revid": "1745361", "url": "https://it.wikipedia.org/wiki?curid=786440", "title": "Genere (arte)", "text": "Un genere \u00e8 una delle tradizionali divisioni delle forme artistiche in varie tipologie, in base a criteri di quella particolare forma.\nUn genere \u00e8 sempre un termine vago, senza vincoli fissati. Molte opere possono inoltre essere collocate in generi diversi.\nIn generale ci sono tre tipi di generi:\nNelle arti come la musica, la pittura, la scultura e la fotografia, i generi tendono ad essere determinati dal formato e dallo stile.\nNonostante la sua vaghezza, il genere \u00e8 estremamente importante. Le considerazioni di genere sono uno dei fattori pi\u00f9 importanti nel determinare ci\u00f2 che una persona vedr\u00e0 o legger\u00e0. Molti generi hanno un pubblico stabile e pubblicazioni che li sostengono, come riviste e siti web. Libri e film che sono difficili da inserire in un genere spesso sono di minor successo.\nI generi sono divisi in sottogeneri (si parla anche di livelli primari e livelli secondari).\nIn letteratura, spesso ci riferiamo ai \"generi poetici\" e ai \"generi in prosa\". La poesia pu\u00f2 essere suddivisa in epica, lirica e drammatica, mentre la prosa pu\u00f2 essere divisa in narrativa e saggistica. Queste possono essere ulteriormente suddivise, e, ad esempio, la poesia drammatica si pu\u00f2 dividere in commedia, tragedia, melodramma e cos\u00ec via. La divisione pu\u00f2 continuare: la \"commedia\" ha i suoi generi, tra i quali la farsa, il burlesco, la commedia di maniera, la satira."}
{"id": "786442", "revid": "767487", "url": "https://it.wikipedia.org/wiki?curid=786442", "title": "Shutter", "text": "Shutter \u00e8 un film horror del 2004 diretto da Banjong Pisanthanakun.\nTrama.\nAl ritorno da un matrimonio Tun e Jane, ubriachi, investono una ragazza e, presi dal panico, fuggono lasciando il cadavere di questa sull'asfalto.\nIn occasione di una festa di laurea, in molte foto scattate da Tun (che di mestiere fa il fotografo) appare un lampo di luce provenire da una delle finestre della scuola, in un'altra appare un'eterea figura femminile. Nel frattempo Tun comincia ad essere perseguitato da strane manifestazioni paranormali. Jane decide quindi di indagare nella scuola dove le foto sono state scattate, in particolare si dirige nella stanza dalla quali si sprigiona quel lampo di luce. L\u00ec scopre una foto di Tun assieme a questa ragazza, Natre, che era in realt\u00e0 una precedente fidanzata di Tun.\nNel frattempo vecchi amici di scuola di Tun muoiono suicidi. Incalzato dalle pi\u00f9 frequenti e violente manifestazioni del fantasma, Tun le racconta della sua storia con Natre: era una ragazza asociale, lui decise di avvicinarlesi, ne nacque una frequentazione che si concluse con l'innamoramento di Natre. Quando Tun decise di mettere fine alla loro breve storia la ragazza cadde in una profonda depressione, tent\u00f2 di suicidarsi, e alla fine - racconta il ragazzo - scomparve e lui non seppe pi\u00f9 nulla del suo destino.\nTun e Jane decidono quindi di andare nel paese della ragazza per scoprire cosa le fosse accaduto. Durante il viaggio Natre appare pi\u00f9 volte lanciata all'inseguimento della loro auto. Arrivati nella citt\u00e0 natale della ragazza scoprono che questa era morta suicida e che la madre ne conserva ancora il cadavere in casa. I due ragazzi convincono la madre di Natre a cremarla dopo un'adeguata cerimonia religiosa, sperando che questo possa placare le ire della ragazza morta, ma non produce i risultati desiderati.\nLo spirito di Natre infatti vaga ancora in attesa di giustizia e dissemina indizi per far scoprire a Jane quello che davvero ne \u00e8 stato di lei. In questo modo Jane trova delle foto scattate da Tun in cui si vedono i suoi amici violentare Natre. Messo alle strette il ragazzo racconta che i suoi amici per liberarlo dal tormento della ragazza innamorata lo convinsero ad andare da lei in gruppo per importunarla. La vicenda si tramut\u00f2 tragicamente in violenza sessuale di gruppo, a cui Tun non partecip\u00f2 attivamente pur essendo coinvolto scattando delle foto, su incitamento da parte dei suoi amici, per impedire che in seguito la ragazza potesse parlare.\nSi capisce cos\u00ec che scioccata dall'evento e colma di vergogna per l'accaduto la ragazza sarebbe poi ritornata al suo paese natio per suicidarsi. Jane litiga e va via, lasciando solo Tun, il quale, furibondo, inizia a scattare foto del suo appartamento per scoprire dove Natre si nasconda. Lo scopre solo quando, dopo aver scaraventato la sua Polaroid contro la bacheca su cui affiggeva le foto, essa rimbalza e cade a terra e scatta una foto automaticamente.\nIl fantasma di Natre \u00e8 aggrappato sulla schiena, per non lasciare mai il suo unico amore. Lo spirito copre gli occhi di Tun, il quale barcollando alla cieca, cade di schiena dalla finestra. Ferito, internato in un manicomio, lo si pu\u00f2 vedere ancora incurvato sotto il peso del fantasma innamorato.\nProduzione.\nProdotto dalle societ\u00e0 GMM Pictures Co. e Phenomena.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nSi apprezza la rinuncia agli effetti speciali digitali, fornendo al film quel sapore di antica segreteria del corso. Il fatto che sia ispirato ad una leggenda urbana, in un mondo dove la verit\u00e0 non esiste, il film racconta con stile il paranormale aumentando tensione e paura fra gli spettatori.\nRemake.\nNel 2008 \u00e8 stato realizzato un remake statunitense intitolato \"Ombre dal passato\"."}
{"id": "786458", "revid": "793215", "url": "https://it.wikipedia.org/wiki?curid=786458", "title": "Background Intelligent Transfer Service", "text": "Il BITS (Background Intelligent Transfer System) \u00e8 un componente dei sistemi operativi della famiglia Windows NT (Windows 2000, Windows XP, Windows 7, etc) pensato per il download dalla rete degli aggiornamenti del sistema operativo. Il componente \u00e8 stato, tuttavia, reso disponibile sotto forma di API per essere l'utilizzo anche di applicazioni di terze parti.\nI trasferimenti.\nIl BITS utilizza la banda non utilizzata per trasferire dati. Normalmente il BITS trasferisce dati in background, lavorando soltanto quando le condizioni di funzionamento della rete lo permettano senza interferire con altri processi interessati all'uso della risorsa.\nIl BITS monitora il traffico di rete in modo da rilevare la presenza di slot allocabili per il trasferimento degli aggiornamenti con l'obiettivo di non interferire con le applicazioni in foreground. Il servizio \u00e8 in grado di sospendere il download e di operare anche quando la macchina non \u00e8 loggata.\nI jobs.\nUna risorsa da scaricare con BITS \u00e8 chiamata file e un insieme di file \u00e8 racchiuso in un \"job\".\nOgni Job pu\u00f2 essere controllato tramite le API con cui \u00e8 possibile avviare, fermare, mettere in pausa, riprendere e interrogarne lo stato. Prima di avviare un job \u00e8 possibile impostarne una priorit\u00e0, normale, alta o bassa. I job con priorit\u00e0 alta lavorano in foreground, quindi condividono la banda con le altre applicazioni in esecuzione.\nLo scheduling.\nPer poter eseguire pi\u00f9 download contemporanei, BITS programma ciascun job attraverso un insieme finito di allocazioni temporali detti slot o \"time slice\": ogni risorsa da scaricare viene suddivisa in un insieme di slot e ogni slot viene scaricato eseguendo un recupero del precedente download. Uno scheduling eseguito con in round-Robin assicura che tutti i job con la stessa priorit\u00e0 vengano scaricati e punta a far s\u00ec che il sistema si \"equo\", evitando che job di grandi dimensioni blocchino il trasferimento di quelli di dimensione pi\u00f9 piccola.\nI job di pi\u00f9 alta priorit\u00e0 vengono allocati attraverso dei \"time slice\" pi\u00f9 ampi. Appena viene creato un nuovo job, tramite le API del BITS, il job \u00e8 automaticamente messo nello stato paused ed \u00e8 necessario eseguire un resume per inserirlo nella code dei job.\nBITS include anche un meccanismo per trattare gli errori. Gli errori possono essere fatal o transient ed entrambi muovono il job nello stato opportuno. L'errore transient \u00e8 un errore temporaneo che pu\u00f2 essere risolto con ulteriori tentativi a distanza di tempo, l'errore fatal d\u00e0 in output un evento d'errore."}
{"id": "786462", "revid": "2206963", "url": "https://it.wikipedia.org/wiki?curid=786462", "title": "Alt Empord\u00e0", "text": "LAlt Empord\u00e0 (nome ufficiale in catalano, \"Alto Ampurd\u00e1n\" in spagnolo, con riferimento all'omonima regione storica) \u00e8 una delle 41 comarche della Catalogna, in Spagna, con una popolazione di 118.950 abitanti; suo capoluogo \u00e8 Figueres.\nAmministrativamente fa parte della provincia di Girona, che comprende 8 comarche."}
{"id": "786464", "revid": "1522738", "url": "https://it.wikipedia.org/wiki?curid=786464", "title": "Repubblica Italiana (disambigua)", "text": ""}
{"id": "786465", "revid": "15756", "url": "https://it.wikipedia.org/wiki?curid=786465", "title": "Sanatorio di Paimio", "text": "Il sanatorio di Paimio (in finlandese \"Paimion parantola\") \u00e8 un sanatorio situato nella cittadina finlandese di Paimio, progettato da Alvar Aalto e la moglie Aino.\nStoria.\nCon il loro progetto nel 1928 Aalto e la moglie Aino vinsero il concorso; l'edificio fu costruito tra il 1929 e il 1933. Per la sua realizzazione parteciparono con propri contributi 48 comuni e 4 citt\u00e0, l'ospedale \u00e8 situato in mezzo ad una vasta area di colline moreniche ricoperte di boschi, lontano dai centri abitati.\nAalto, nonostante a quel tempo fosse un architetto poco pi\u00f9 che esordiente, risolse il progetto con una serie di innovazioni stilistiche di qualit\u00e0 tali da rendere il sanatorio di Paimio un'opera di notevole qualit\u00e0 architettonica, una realizzazione emblematica dell'architettura organica.\nCos\u00ec, tuttavia, non apparve ai contemporanei di Aalto, i quali - spaventati da un approccio progettuale cos\u00ec distante da quello sostenuto dalla tradizione e temendo che la buona reputazione dell'Ordine degli Architetti Finlandesi si danneggiasse - arrivarono persino a discutere dell'ipotesi di far realizzare l'opera a qualche altro architetto.\nCi\u00f2 per fortuna non avvenne, e Aalto pot\u00e9 realizzare l'edificio senza ripensamenti o cambiamenti in corso d'opera, l'opera fu completata nel 1935. Il successo riscosso dall'opera fu esplosivo: calorosissimi, in particolare, furono i giudizi di Sigurd Frosterus, stimato architetto e filosofo, e di Gustaf Strengell, per il quale il Sanatorio \u00abcon la sua profonda, tenace volont\u00e0 di ottenere chiarezza e purezza senza alcun riguardo per considerazioni accidentali\u00bb era da considerarsi l'edificio pi\u00f9 significativo mai costruito in Finlandia nei trent'anni successivi al tramonto del Romanticismo nazionale. La struttura \u00e8 oggi considerata uno dei capolavori pi\u00f9 alti della carriera prebellica dell'architetto.\nIl complesso architettonico.\nIl Sanatorio, ubicato nella citt\u00e0 finlandese di Paimio, a poca distanza da Turku, presenta nella sua generale volumetria tre corpi di fabbrica assimilabili per la loro conformazione spaziale a \u00abstecche\u00bb rettilinee dalle lunghezze e altezze differenti. Il primo corpo di fabbrica comprende duecentonovanta camere di degenza, si sviluppa su sei piani ed \u00e8 orientato verso sud; la seconda stecca accoglie le sale da pranzo e i soggiorni, mentre la terza contiene le cucine e i servizi vari.\nLa stecca degli ammalati.\nIl complesso \u00e8 modellato partendo dall'unit\u00e0 base che \u00e8 la camera dei malati. L'ala con le camere di degenza \u00e8 costituita da una stecca lineare e sottile, sorretto da un unico ordine di pilastri, in maniera tale che tutte le stanze abbiano la stessa esposizione a sud-sudest. Al contrario le aule di soggiorno e i relativi terrazzi sono orientate ciascuna in maniera che il panorama sia uno diverso dall'altro e che il malato possa sempre scegliere fra zona d'ombra o soleggiata. I solarium sono di ampiezze varie per favorire liberi raggruppamenti anche per piccoli gruppi di ammalati.\nLa camera tipo \u00e8 progettata tenendo conto della posizione di riposo orizzontale degli ospiti: le pareti di ogni stanza sono dipinte con un colore neutro, il soffitto, invece, \u00e8 un po\u2019 pi\u00f9 scuro. Dal soffitto colorato il riscaldamento si irradia verso il basso, inoltre un particolare sistema di ricambio dell'aria evita le correnti.\nGli arredi.\nMentre l'edificio era in fase di costruzione, i due coniugi furono incaricati anche della progettazione degli arredi. Inizialmente avevano pensato ad utilizzare i mobili in tubo d'acciaio del Bauhaus ma ben presto optarono per il legno. E cos\u00ec crearono tutti i mobili in legno, fra questi realizzarono anche la Poltrona 41, conosciuta appunto anche come Paimio.\nParticolare attenzione fu data anche agli accessori, i lavabi prevedono uno speciale sistema che permette il flusso dell\u2019acqua senza alcun rumore.\nLe abitazioni degli operatori.\nLe abitazioni degli infermieri e dei medici sono appartate rispetto alla stecca dei degenti. Le abitazioni degli infermieri sono costituite da case a schiera, poste su due livelli e diverse dimensioni rispetto al numero dei famigliari, al piano terreno ci sono quelle pi\u00f9 grandi ed al primo piano quelle per scapoli.\nLe abitazioni di dirigenti e medici sono costituite da case unifamiliari.\nIl Sanatorio oggi.\nIl Sanatorio di Paimio \u00e8 ancora di propriet\u00e0 dell'ospedale dell'Universit\u00e0 di Turku, ma non \u00e8 pi\u00f9 utilizzato come ospedale. Dal 2014 l'edificio principale e alcune case per il personale fanno parte della Fondazione per la riabilitazione dei bambini e dei giovani istituita nel 2000 dalla \"Mannerheim League for Child Welfare\".\nIl 28 gennaio 2004 il sanatorio di Paimio \u00e8 stato inserito in una lista preliminare per la candidatura al suo riconoscimento come Patrimonio dell'umanit\u00e0 dell'UNESCO. \nAspetti critici.\nQuel che colpisce nel Sanatorio di Paimio, opera tuttora attuale e moderna nonostante il secolo trascorso, \u00e8 la magistrale sintesi operata da Aalto tra il linguaggio rigorosamente funzionalista della ... e una grammatica architettonica personale che, mostrandosi pi\u00f9 attenta anche ai bisogni psicologici dell'uomo, va ben oltre il canone razionalista promosso da Gropius e Le Corbusier. Sono molte, infatti, le caratteristiche dell'edificio perfettamente compatibili con la \"ratio\" gropiusiana: basti pensare alle finestrature orizzontali continue, ai muri intonacati di bianco, ai balconi profondi, alle vaste vetrate e alle camere di degenza ritmicamente ripetute in maniera seriale. Aalto, tuttavia, non si accontenta di aderire pedissequamente agli stilemi razionalisti e perci\u00f2 li concilia con un'accorta osservazione dei fattori psicologici operanti in un ambiente ospedaliero, nella prospettiva di \u00abproteggere quanto pi\u00f9 \u00e8 possibile e servire, con i mezzi dell'arte del costruire, il piccolo uomo, in questo caso persino infelice e ammalato\u00bb.\nDa questo serrato dualismo, solo all'apparenza inconciliabile, Aalto ricava un'importante serie di accorgimenti, di natura innanzitutto elioterapica. Profondamente consapevole degli effetti benefici della radiazione solare sui degenti, Aalto orienta e mette in relazione i vari corpi di fabbrica in modo tale da massimizzarne i vantaggi ai fini terapeutici: ecco, allora, che collocando le camere di degenza a sud e disponendo gli ambienti destinati alle attivit\u00e0 pomeridiane verso Occidente Aalto segue, seppur in forma planimetrica, il cammino astrale del Sole e sfrutta pienamente - anche con l'alternarsi di balconi e terrazze - i vantaggi dell'elioterapia, configurando quella che Gutheim con una felice espressione ha definito una \u00abtrappola per il Sole\u00bb. Con accorgimenti simili Aalto riesce, per usare una formula celebre, a \"umanizzare\" il Razionalismo: al centro dell'indagine architettonica aaltiana, infatti, vi \u00e8 sempre l'esigenza di aiutare gli uomini fratelli, anche nella progettazione delle singole camere di degenza, le quali - d'altronde - erano quegli ambienti dove si consumava la quasi totalit\u00e0 della \"routine\" giornaliera di ciascun paziente. Ciascuna camera pu\u00f2 ospitare due pazienti, presenta speciali finestre e pannelli radianti per garantire idonea aeroilluminazione all'ambiente e preservarne la salubrit\u00e0 ed \u00e8 cinta da pareti perimetrali efficaci sia dal punto di vista cromatico - il loro tenero colore neutro di tintura fornisce sollievo visivo al degente a letto - che fonoassorbente (riducendo, dunque, la trasmissione dei rumori provenienti dai corridoi contigui). Orientati alle esigenze reali dei pazienti sono anche gli arredi di ciascuna stanza, progettati da Aalto con amore quasi artigianale: ciascuna stanza, infatti, \u00e8 corredata di un armadio di legno compensato, di sedie sinuose in grado di aderire agevolmente al corpo umano e, soprattutto, di uno speciale lavandino attentamente inclinato in modo tale da ammortizzare quasi totalmente l'energia sonora dell'acqua che scorre: una soluzione idonea per un paziente che vuole lavarsi le mani, ad esempio, senza disturbare il sonno del proprio compagno di stanza.\nSono numerosissime altre, tuttavia, le scelte progettuali messe in essere da Aalto nel Sanatorio orientate al benessere fisico e psicologico del paziente: si pensi, ad esempio, all'accurata progettazione dei soggiorni, realizzati in modo tale da fornire affacci sempre diversi e da presentare zone in luce e zone in ombra durante tutto il corso della giornata; o, ancora, agli orientamenti delle camere delle infermiere, appartate rispetto alla stecca dei degenti, dalle quali \u00e8 impossibile prendere visione dell'ospedale. Decisamente innovativa \u00e8 anche l'articolazione delle tre stecche, le quali non sono bloccate nella rigida e cartesiana stereometria razionalista bens\u00ec ruotano sapientemente nello spazio grazie all'intervento di lievi flessioni, scostamenti e degli attacchi obliqui, che non rendono i corpi di fabbrica delle entit\u00e0 isolate ma al contrario li mettono a disposizione del boscoso paesaggio circostante. Come osservato da Leonardo Benevolo \u00abl'uso delle oblique avvia un processo [...] di individualizzazione e di concretizzazione delle forme, lasciando sussistere scompensi e tensioni che sono equilibrati dalla consistenza fisica degli elementi o dell'ambiente circostante, L'architettura perde in rigore dimostrativo ma acquista calore, ricchezza, cordialit\u00e0 e in definitiva amplia il suo raggio d'azione\u00bb. Con questa filosofia umanistica, insomma, Aalto d\u00e0 vita a una struttura efficace, funzionale e - al contempo - in grado di sollecitare la dimensione psicologica dei fruitori, \u00abemana[ndo] una rara atmosfera di ottimismo e di fiducia\u00bb (Reed)."}
{"id": "786466", "revid": "767487", "url": "https://it.wikipedia.org/wiki?curid=786466", "title": "Oh, mia dea! - The Movie", "text": " \u00e8 un film d'animazione del 2000 diretto da Hiroaki Gohda.\nIl soggetto \u00e8 tratto dal manga \"Oh, mia dea!\". In Italia \u00e8 stato pubblicato in DVD dalla Fool Frame nel 2008.\nTrama.\nMorgan \u00e8 una principessa delle fate segretamente in missione sulla Luna per liberare dalla prigione di un imponente sigillo un essere ultraterreno. Nel frattempo sulla Terra tutto procede nel migliore dei modi al Nekomi Institute e il club dei motori ha aperto le porte a nuovi membri tra cui una ragazza che afferma di chiamarsi Morgan. La sera durante la festa di benvenuto ai nuovi membri del club, mentre la coppia Keiichi e Belldandy sta discutendo all'esterno in solitudine (dopo un attacco di gelosia della dea), compare dal nulla Celestine, ex mentore di Belldandy scomparso da tempo senza lasciare traccia di s\u00e9. Belldandy \u00e8 talmente felice di rivederlo che scoppia a piangere e per un attimo dimentica Keiichi.\nUrd vede la scena e si scaraventa sull'uomo chiedendogli di lasciare la ragazza e tornare nell'oblio. Ma questo, prima di svanire, bacia inaspettatamente Belldandy che cade in un sonno profondo. A casa Urd scopre che Belldandy \u00e8 stata infettata da un virus. Peorth informa allora la dea che attraverso Belldandy Yggdrasill \u00e8 stato contaminato e per questo dal regno dei cieli non possono aiutarla. Quando infine la ragazza si risveglia, sembra non ricordare pi\u00f9 nulla e chiede nuovamente a Keiichi di formulare il suo desiderio. A questo punto viene deciso di attendere che la memoria della dea ritorni e Keiichi tenta di coinvolgerla nella vita quotidiana al fine di risvegliare i ricordi in Belldandy\nIntanto Morgan si fa sempre pi\u00f9 presente nella vita di Keiichi e chiede di partecipare al posto di Belldandy ad una competizione in sidecar, ma a questo punto Belldandy sceglie di correre ugualmente con il ragazzo e durante un giro di prova alcuni ricordi riaffiorano in lei. Quella stessa notte per sbaglio la dea sente dalle sue sorelle che il vero colpevole della spiacevole situazione \u00e8 proprio il suo mentore Celestine che si \u00e8 servito di lei per infettare il regno dei cieli. La dea scappa in strada e a questo punto Celestine la porta con s\u00e9 e le mostra il motivo per cui era stato imprigionato sulla Luna, ovvero per un contrasto con il regno dei cieli che, secondo il suo punto di vista, sarebbe basato su un sistema errato che porta dolore a molti e felicit\u00e0 soltanto a pochi eletti.\nUrd e Skuld infine riescono a ritrovare i due e Celestine non esita a manovrare Belldandy come un burattino grazie al virus e farla scagliare contro le sue sorelle. Ma l'intervento di Keiichi fa riprendere la dea che ritorna in s\u00e9 e infine sviene. Skuld, adirata, fa uso del suo potere e del suo angelo per colpire Celestine. Questo provoca un'ondata d'acqua che sommerge il luogo e Keiichi, per proteggere Belldandy, sviene. Quando il giorno dopo Keiichi torna a scuola trova Morgan ferita (nella battaglia della sera precedente) e l'aiuta a curarsi. A questo punto la ragazza bacia Keiichi affermando che in ogni caso Belldandy appartiene a Celestine. La dea assiste alla scena e arrabbiata accetta di ricevere in s\u00e9 il vaccino, unica cosa in grado di cancellare il virus in lei, ma che potrebbe cancellare anche tutti i suoi ricordi.\nPeorth somministra il vaccino, ma il virus lo converte in un programma e attraverso questo Celestine entra finalmente in controllo di Yggdrasil. L'operazione permette a Celestine di aprire un varco magico nel terreno da cui nasce un enorme albero a tre tronchi che si intersecano a spirale fino a raggiungere il regno dei cieli. Celestine svela quindi il suo piano di distruggere Yggdrasil e la Terra per creare un nuovo sistema, una nuova Terra senza pi\u00f9 ingiustizie e dolore. Dai cieli viene scagliata un'ultima arma, Gungnir, ma Belldandy ferma il suo effetto distruttivo per salvare Keiichi, di cui si era impossessato Celestine, e grazie a questo gesto Celestine finalmente si rende conto dei suoi errori e desiste dal continuare con il suo folle piano.\nSulla Terra l'equilibrio viene ripristinato anche se Yggdrasil ha avuto una perdita ingente di dati, tra cui il contratto che lega Belldandy a Keiichi. A questo punto la dea riformula la domanda chiedendo quale sia il desiderio del ragazzo, il quale riconferma la sua decisione di avere Belldandy con s\u00e9 per l'eternit\u00e0.\nCronologia degli anime.\nSebbene prodotto nel 2000, e quindi prima delle due serie televisive di Oh, mia dea!, la storia cronologicamente si pone successivamente a queste per una serie di motivi tra cui:"}
{"id": "786474", "revid": "15756", "url": "https://it.wikipedia.org/wiki?curid=786474", "title": "Andrew Vachss", "text": "Biografia.\nA 7 anni un bambino pi\u00f9 grande lo colpisce con una catena all'occhio destro, che gli rimane offeso per il resto dei suoi giorni.Avvocato specializzato nella difesa e tutela dei minori, prima di fare lo scrittore fu investigatore federale, assistente sociale, direttore di un carcere di sicurezza per minori disadattati e inviato dell'ONU in Biafra durante la guerra. Viveva a New York City con la moglie Alice e diversi cani.\nAttivista e creatore di campagne mediatiche come \"Don't buy Thai\" contro lo sfruttamento della prostituzione minorile nel sud-est asiatico, amava i molossi e il blues di Son Seals, Judy Henske e Doc Pomus.\nVinse il premio \"Raymond Chandler\" nel 2000, il \"Grand prix de Lit\u00e9rature Polici\u00e8re\" nel 1988, il \"Falcon Award\" nel 1988 e il \"Deutscher Krimi Preis\" nel 1989.\nGrande estimatore e amico di Joe R. Lansdale, con cui collabor\u00f2 per alcuni racconti a quattro mani, prest\u00f2 spesso la sua penna al mondo dei fumetti.\nIl protagonista dei suoi romanzi \u00e8 Burke."}
{"id": "786475", "revid": "116562266", "url": "https://it.wikipedia.org/wiki?curid=786475", "title": "Ordine monomiale", "text": "In matematica, un ordine monomiale \u00e8 un ordine totale definito sull'insieme di tutti i monomi (considerando come lo stesso elemento due monomi che differiscono solo per il coefficiente) che soddisfi le propriet\u00e0 seguenti:\nUn esempio di ordine monomiale \u00e8 l'ordine lessicografico. Un altro esempio \u00e8 l'ordinamento che dispone i monomi per grado totale, quindi ordina secondo l'ordine lessicografico i monomi di grado uguale (noto anche come ordinamento sul grado totale o ordine lessicografico graduato).\nPi\u00f9 in generale, si possono accettare ordinamenti che non soddisfano la condizione 2. Gli ordini che la soddisfano sono detti ordini globali. Essere un ordine globale \u00e8 equivalente, per anelli polinomiali in un numero finito di variabili, alla propriet\u00e0 che tutte le variabili formula_4 sono maggiori di 1.\nGli ordini che soddisfano la propriet\u00e0 opposta, ovvero per cui tutte le variabili formula_4 sono minori di 1, sono detti ordini locali. Ordini che non sono n\u00e9 globali n\u00e9 locali sono detti ordini misti."}
{"id": "786476", "revid": "138916", "url": "https://it.wikipedia.org/wiki?curid=786476", "title": "Shantaram", "text": "Shantaram \u00e8 un romanzo autobiografico del 2003 scritto dallo scrittore australiano Gregory David Roberts.\nShantaram \u00e8 la storia schietta e anti-retorica di un latitante, basata sull'esperienza di Roberts, al tempo rapinatore, eroinomane, evaso dal carcere di Pentridge e rifugiatosi in India, dove ha poi vissuto per dieci anni. In fuga a Bombay, apre un piccolo ambulatorio gratuito in uno \"slum\" (baraccopoli) del terzo mondo, lavora per il principale boss della mafia di Bombay, opera come riciclatore di denaro sporco e come \"soldato di strada\", affronta le armi russe nelle montagne dell'Afghanistan e si guadagna il soprannome - attribuitogli con acume dalla madre della prima persona, ritenuta affidabile, incontrata a Bombay - di \"Shantaram\", che in lingua marathi significa \"uomo di pace\" ovvero \"uomo della pace di Dio\".\nTrama.\nNel 1978, Roberts viene condannato a 19 anni di reclusione per alcune rapine commesse quando era tossicodipendente, ma nel luglio del 1980 evade dal carcere di massima sicurezza dello Stato di Victoria in pieno giorno, divenendo da quel momento uno degli uomini pi\u00f9 ricercati dell'Australia per tutto il decennio successivo.\nPer la maggior parte del periodo di latitanza, Roberts vive a Bombay. Dopo aver conosciuto un uomo del posto, Prabaker, che diventer\u00e0 il suo miglior amico, organizza una clinica gratuita negli \"slum\", le baraccopoli indiane, in cui impara a conoscere la cultura indiana e le caratteristiche della gente che avrebbe poi finito per amare intensamente.\nA causa della sua attivit\u00e0 subisce la vendetta della pi\u00f9 famosa e influente \"ma\u00eetresse\" di Bombay, che lo fa arrestare senza un reale capo d'accusa. Rimarr\u00e0 rinchiuso in carcere, picchiato selvaggiamente e maltrattato, per circa quattro mesi finch\u00e9 un suo amico, su richiesta di \"Abdel Khader Khan\", il capo di uno dei clan mafiosi pi\u00f9 potenti di Bombay, lo far\u00e0 liberare.\nSuccessivamente inizia a lavorare per lo stesso Abdel Khader Khan, operando nel riciclaggio di valuta e nella contraffazione di passaporti. Al contempo, condivide le responsabilit\u00e0 dei suoi nuovi amici, incontrati nel lavoro che svolge presso gli \"slums\". Vivr\u00e0 poi molte avventure, tra cui parecchi scontri con \"gang\" criminali del luogo e l'ingresso negli affari di \"Bollywood\" (l'industria cinematografica indiana).\nPi\u00f9 avanti si dedicher\u00e0 ad una missione finalizzata al contrabbando d'armi in favore dei mujaheddin afghani e nel corso di questa lunga spedizione, durante la quale il suo gruppo sar\u00e0 coinvolto in alcuni episodi di guerriglia, arriva fino alle porte di Kandahar. In tale contesto avviene l'uccisione del suo mentore Khan. Da quel momento tutto gli appare sbagliato e orrendo, e cade in depressione, ritenendo che tutti i suoi amici, Prabaker compreso, siano morti.\nConclude acquisendo la consapevolezza di dover combattere per ci\u00f2 che crede giusto, e costruirsi una vita onesta a Bombay.\nFlashback, Islam e neoplatonismo.\nOstentando una brutalit\u00e0 narrativa in grado di richiamare \"lato sensu\" Guerra e pace, la \"seconda parte\" del libro rievoca inopinatamente ed al tempo presente l'accennata fuga dal carcere, in tutta la sua folle temerariet\u00e0. Per un attimo (che dura alcune pagine) il lettore ha la netta impressione che l'orologio del romanzo sia incomprensibilmente tornato indietro di alcuni anni.\nTutto ci\u00f2, in realt\u00e0, \u00e8 solo il frutto delle ricorrenti allucinazioni che perseguitano ogni notte il protagonista, perennemente in bilico tra il compiacimento derivantegli dalla contemplazione di un disegno provvidenziale che non pu\u00f2 essergli intelligibile, e la disperazione conseguente al senso di colpa in cui si materializzano tanto il rimorso per i crimini commessi, quanto la vergogna per il fallimentare bilancio della propria vita sul piano morale ed affettivo. Come spesso avviene in questo ponderoso racconto, la svolta si manifesta, con apparente casualit\u00e0, in un momento in cui la morte sfiora i personaggi (il protagonista confessa di raffigurarsi con malcelato piacere l'ipotesi del suicidio mediante annegamento in quel - metaforico? - mare da cui \u00e8 irresistibilmente attratto; per inciso, \u00e8 impossibile non cogliere un nesso con l'analoga vicenda descritta in \"Siddharta\"). Proprio in quell'istante, la mano di un vecchio amico lo trattiene con determinata dolcezza.\nDa l\u00ec a poco entrer\u00e0 in contatto con Abdel Khader Khan. \u00c8 riduttivo definire quest'uomo come un capo-mafia. Egli \u00e8, prima di tutto, una sorta di guru, un filosofo, una persona dotata di palese carisma, capace di insegnare al suo ateo interlocutore che Dio (nella specie, Allah) \"esiste in quanto impossibile\", rendendo sorprendentemente attuale un dialogo che caratterizzava la filosofia medievale sulla cosiddetta prova ontologica (dell'esistenza dell'Essere supremo). Con un ragionamento che non sarebbe certo dispiaciuto a Platone, Khader delinea in poche battute il primato di una sorta di mondo delle idee (ci\u00f2 che possiamo \"vedere\" ad occhi aperti, in verit\u00e0 \u00e8 pura illusione, laddove, l'impossibile, ci\u00f2 che possiamo \"vedere\" ad occhi chiusi, \u00e8 la realt\u00e0 sostanziale).\n\"Non possiamo credere in Dio. Possiamo conoscerlo, o non conoscerlo.\"\nIndipendentemente dal riferito carattere di veritiera narrazione, questa situazione esemplifica mirabilmente bene uno dei pi\u00f9 sbalorditivi, contraddittorii aspetti dell'India delle caste: il sincretismo.\nAdattamento cinematografico.\nI diritti per lo sfruttamento cinematografico dell'opera letteraria sono stati acquistati dall'attore Johnny Depp e la Warner Bros. produrr\u00e0 per il cinema \"Shantaram\", con lo stesso Depp nei panni del protagonista. L'inizio delle riprese era stato annunciato per settembre 2008 ma in seguito il progetto venne abbandonato a causa di insormontabili difficolt\u00e0 economiche legate alle produzione.\nTuttavia Apple tv ne acquis\u00ec i diritti per fare una serie tv da 10 episodi che \u00e8 tutt'ora in fase di realizzazione."}
{"id": "786477", "revid": "1926649", "url": "https://it.wikipedia.org/wiki?curid=786477", "title": "Daniele Gastaldello", "text": "Carriera.\nGiocatore.\nInizi.\nOriginario di Reschigliano di Campodarsego, inizia a giocare a calcio nel settore giovanile del Montebelluna dove rimane per due anni prima di trasferirsi a quello del Padova. Non ancora maggiorenne Daniele entra a far parte della prima squadra con la quale disputa 21 partite in due stagioni (il primo di Serie C2 e il secondo di Serie C1). Nel mercato estivo 2002 la Juventus decide di acquistarlo per farlo giocare nella formazione Primavera bianconera, allenata da Gian Piero Gasperini, che vince il 3 marzo 2003 il Torneo di Viareggio.\nCrotone e Siena.\nNell'estate 2003 la Juventus decide di cederlo in compropriet\u00e0 al Chievo che nel gennaio 2004 lo d\u00e0 in prestito in Serie C1 al Crotone, allenato dal suo ex-mister Gasperini, dove gioca 11 partite di Campionato mettendo a segno un gol e conquistando, da protagonista, la promozione in Serie B dopo gli spareggi vinti contro Benevento e Viterbese.\nL'anno successivo Daniele resta al Crotone in Serie B dove gioca 35 partite mettendo a segno 3 gol, rivelandosi come uno dei migliori difensore del Campionato e convincendo nell'estate 2005 il ad acquistare la met\u00e0 del cartellino del giocatore dal Chievo.\nL'esordio in Serie A avviene il 28 agosto 2005 in occasione di -Cagliari 2-1, subentrando al 78' a Francesco Cozza. Il primo gol in Serie A \u00e8 invece arrivato nella partita del 7 maggio 2006 Inter-Siena 1-1 con gol decisivo di Daniele al 93' dopo l'iniziale vantaggio neroazzurro siglato da Julio Cruz. Conclude la sua prima stagione in Serie A con 24 presenze, di cui 17 da titolare, con 1 gol. La stagione seguente viene confermato dalla squadra toscana che lo schiera in campo in altre 20 partite di Campionato.\nSampdoria.\nNell'estate 2007, Daniele si trasferisce alla dove, dopo un breve periodo di adattamento, riesce a conquistare il posto da titolare, a discapito del pi\u00f9 esperto compagno di squadra Luigi Sala, diventando cos\u00ec una pedina importante della difesa blucerchiata che riesce a posizionarsi 6\u00ba in Serie A. La sua prima stagione in blucerchiato si conclude con 29 presenze in Campionato con due reti, una nella gara di andata e una nella gara di ritorno, contro la Fiorentina ed una 1 presenza di Coppa UEFA (il 20 settembre 2007 in occasione di Sampdoria-Aalborg terminata 2-2).\nLa Stagione seguente viene confermato come titolare della squadra ligure dove gioca 34 gare di Campionato, 6 di Coppa UEFA e 4 di Coppa Italia.\nNel 2009-2010 \u00e8 ancora titolare fisso della difesa blucerchiata che, grazie anche ad una grande stagione del difensore veneto, riesce a posizionarsi in 4\u00aa posizione e ad accedere ai preliminari di Champions League. Daniele in questa stagione va a segno in tre occasioni contro (2-1 per la Samp), (partita finita 2-1 per i blucerchiati) e (1-1).\nLa stagione successiva vede il 18 agosto 2010 il suo esordio in Champions League nella partita -Samp 3-1. Tuttavia la squadra blucerchiata a fine Campionato retrocede malamente in Serie B ma Daniele decide comunque di rimanere alla Samp per provare a compiere la pronta risalita. Dopo un lungo infortunio torna in campo il 5 ottobre 2011 in Hellas Verona- 1-1. Nel gennaio 2012, dopo la cessione di Angelo Palombo all', diventa il nuovo capitano della esordiendo con la fascia al braccio nella partita del 4 febbraio 2012 -Samp 0-1. Durante il campionato segna un gol di testa in Sampdoria- 1-0 e realizza una doppietta nell'andata della Finale play-off vinta col 3-2. Questa doppietta si \u00e8 poi rivelata decisiva per il ritorno dei blucerchiati in massima serie.\nL'anno seguente il 2 settembre 2012 Daniele sigla il gol della vittoria contro il per 2-1. Il 24 febbraio 2013 in occasione di Samp-Chievo 2-0, gioca la sua 200\u00aa partita in blucerchiato. Colleziona alla sua sesta stagione in blucerchiato 33 presenze ed un gol in Serie A.\nLa Stagione 2013-2014 lo vede sempre perno difensivo della formazione blucerchiata nella quale Daniele gioca altre 32 partite di Campionato condite da due reti, rispettivamente a: Udinese (il 13 gennaio 2014) e Cagliari (il 9 febbraio).\nIl 31 agosto 2014, durante la 1\u00aa giornata di Serie A 2014-2015, sigla la rete del pareggio per 1-1 contro il Palermo al 91\u00ba minuto. In questa parte di stagione gioca 17 partite e segna 2 gol tra campionato e Coppa Italia.\nComplessivamente nei 7 anni e mezzo alla Sampdoria ha messo insieme 259 presenze e 14 gol.\nBologna.\nIl 2 febbraio 2015 viene ceduto a titolo definitivo al Bologna in Serie B per un corrispettivo di 860.000\u20ac. Qui ritrova anche gli ex compagni di Samp Angelo da Costa, Gianluca Sansone e Nenad Krsti\u010di\u0107. Chiuder\u00e0 la stagione conquistando la promozione in A attraverso i play-off dopo che la compagine felsinea aveva chiuso la stagione regolare al quarto posto. Segna, nella stagione successiva, dopo aver ritrovato anche il suo ex compagno ed amico Antonio Mirante, il primo gol in maglia felsinea nel successo esterno per 2-1 contro il . Per la stagione successiva viene nominato capitano della squadra rossobl\u00f9. Gi\u00e0 nella stagione precedente, Gastaldello aveva indossato pi\u00f9 volte la fascia da capitano, anche se era stato indicato nella rosa della squadra come vice-capitano.\nBrescia.\nIl 25 agosto 2017 viene ceduto a parametro zero al Brescia, del quale diventa vice-capitano. In stagione realizza 2 reti contro Ternana (vittoria 3-1) e Cremonese (1-1).\nNella stagione 2018-2019, in seguito alla cessione di Andrea Caracciolo, Gastaldello diviene capitano delle \"Rondinelle\". Il 16 dicembre 2018, realizza al 92' minuto la sua terza rete con la maglia delle Rondinelle in occasione di Brescia 2-1 Lecce, regalando la vittoria e il secondo posto in classifica alla sua squadra. Il 1\u00ba maggio 2019, con la vittoria per 1-0 in casa contro l'Ascoli, conquista matematicamente la promozione in Serie A.\nIl 3 luglio 2019 rinnova il suo contratto fino al giugno 2020 con le \"rondinelle\". Dopo aver rinnovato il proprio contratto fino al 31 agosto (mese in cui termina l'annata calcistica), disputa la sua ultima partita tra i professionisti il 1\u00ba agosto contro la Sampdoria (1-1), scegliendo di ritirarsi.\nNazionale.\n\u00c8 stato convocato nelle Nazionali giovanili 35 volte, giocando in 32 occasioni e realizzando 2 gol.\nIl 28 agosto 2010 ottiene la prima convocazione nella nazionale maggiore da parte del nuovo CT Cesare Prandelli, per le partite contro e valide per le qualificazioni all'Europeo 2012. Debutta ufficialmente in maglia azzurra il 29 marzo 2011, in occasione dell'amichevole della nazionale contro l'. Viene nuovamente convocato per le sfide amichevoli contro l'Inghilterra del 15 agosto 2012 e contro l'Olanda del 6 febbraio 2013.\nAllenatore.\nBrescia e Under-21.\nSubito dopo il ritiro dal calcio giocato, diventa collaboratore tecnico di Luigi Delneri al . Rimasto nel ruolo anche con l'arrivo di Diego L\u00f3pez, il 7 dicembre sostituisce l'uruguaiano, venendo nominato allenatore \"ad interim\" del club lombardo. Dirige la squadra nel pareggio ottenuto contro la per 2-2 e il 10 dicembre, con la nomina di Davide Dionigi, torna a ricoprire la posizione di collaboratore tecnico.\nNell\u2019estate del 2021 entra nello staff dell\u2019Under-21 come collaboratore di Paolo Nicolato.\nIl 14 ottobre dello stesso anno consegue la qualifica UEFA A a Coverciano che consente di allenare tutte le selezioni giovanili e le squadre femminili, le prime squadre fino alla Serie C oltre a poter essere tesserato come allenatore in seconda sia in Serie B che in Serie A.\nStatistiche.\nStatistiche da allenatore.\n\"Statistiche aggiornate al 10 dicembre 2020.\""}
{"id": "786479", "revid": "339392", "url": "https://it.wikipedia.org/wiki?curid=786479", "title": "Oh, mia dea! The movie", "text": ""}
{"id": "786480", "revid": "339392", "url": "https://it.wikipedia.org/wiki?curid=786480", "title": "Fa\u00e8", "text": ""}
{"id": "786493", "revid": "1522738", "url": "https://it.wikipedia.org/wiki?curid=786493", "title": "Burke (personaggio)", "text": "Burke \u00e8 il protagonista della maggior parte dei romanzi hard boiled di Andrew Vachss.\nVittima di abusi durante l'infanzia, cresce tra orfanotrofi e riformatori. Dopo un periodo come mercenario in Biafra ed alcuni soggiorni carcerari, riesce a far perdere le proprie tracce entrando a fare parte del mondo degli invisibili. Persone che vivono al di fuori degli schemi della societ\u00e0, nel sottobosco della criminalit\u00e0, sospesi tra l'illegalit\u00e0 ed un proprio codice d'onore.\nSi crea pertanto la propria famiglia, una famiglia non forzata da legami biologici, bens\u00ec da scelte elettive, i cui membri sono:\nLa sua \u00e8 una lotta conto i predatori, quelli che creano i \"bambini del silenzio\", vittime di abusi sessuali e psicologici."}
{"id": "786498", "revid": "400694", "url": "https://it.wikipedia.org/wiki?curid=786498", "title": "Georges Pichard", "text": "Biografia.\nDopo aver seguito i corsi alla \"\u00c9cole des arts appliqu\u00e9s\", di cui sar\u00e0 pi\u00f9 tardi professore, Georges Pichard debutta nella pubblicit\u00e0 per conto dell'agenzia Drager, poi si mette in proprio.\nPubblica le sue prime strisce di fumetti ne \"La Semaine de Suzette\", nel 1956, con il personaggio di \"Miss Mimi\", che rappresenta la \"ragazza della porta accanto\".\nNei primi anni sessanta incontra Jacques Lob che sar\u00e0 pi\u00f9 volte suo sceneggiatore, con cui collabora alle parodie di supereroi \"T\u00e9n\u00e9brax\" e \"Submerman\". \"T\u00e9n\u00e9brax\" viene pubblicato nella rivista di fumetti franco-belga dalla breve vita \"Chouchou\", continuando poi su riviste italiane come \"Linus\". Nel 1967 \"Submerman\" diventa una serie e viene pubblicata su \"Pilote\". Dopo qualche anno Pichard abbandona completamente il genere dei fumetti comici dedicandosi a temi esplicitamente erotici. Pi\u00f9 tardi sar\u00e0 pubblicato da \"Pilote\", \"Charlie Mensuel\" e anche da \"France Soir\".\nAvendo collaborato con Danie Dubos al pi\u00f9 audace \"Lolly-Strip\", serializzato per \"La Rire\" nel 1966, Pichard e Lob cominciano a lavorare a fumetti di genere erotico come \"Blanche \u00c9piphanie\", incominciato come serie pubblicata in \"V Magazine\" nel 1968 e in Italia pubblicato prima a puntate sui supplementi trimestrali di \"Linus\" della Milano Libri e poi nei due albi dalla New Comics \"Blanche Epiphanie. Tam Tam Tam\" e \"Blanche Epiphanie. La crociera infernale\".\nQuesto personaggio che esce dagli schemi della morale dell'epoca, provoca numerose reazioni pubbliche e a un certo punto viene persino emulato da Jane Fonda quando va in Vietnam. Questo periodo vede Pichard sviluppare il suo stile personale dando alle sue eroine la forma di donnine tornite e fisicamente ben dotate, con un eccessivo eyeliner che dona loro un aspetto quasi gotico.\nPichard continua a infrangere tabu collaborando con Georges Wolinski a creare una nuova e pi\u00f9 controversa serie con il personaggio \"Paulette\" che nel 1970 viene pubblicato a puntate su \"Charlie Mensuel\" e in Italia sui supplementi di \"Linus\" e poi in volume dalla Milano Libri con il titolo \"Paulette\", mentre l'episodio \"Paulette al circo\" viene pubblicato in albo brossurato dalle Edizioni L'isola trovata.\nContinuando su questo genere, Pichard, riunitosi a Danie Dubos, produce \"Caroline Chol\u00e9ra\", pubblicato nel 1975 come serie su \"L'\u00c9cho des savanes\". Con \"Marie-Gabrielle de Saint-Eutrope\" (\"Maria Luisa, la persecuzione e la colpa\", nell'edizione italiana) nel 1977, la natura esplicita e sadomasochista dei lavori di Pichard porta a bandire i suoi fumetti da librerie e chioschi.\nMeno spinte nell'enfasi erotica sono le collaborazioni di Pichard con l'autore di fantascienza Jean-Pierre Andrevon, \"La Reserve\" e \"\u00c9douard\", dal 1974, e \"Ceux-l\u00e0\" dal 1977.\nVerso la fine della sua vita, Pichard adatta a fumetti racconti erotici classici come \"Le prodezze di un giovane Don Giovanni\" (\"Les Exploits d'un jeune Don Juan\") di Guillaume Apollinaire o \"La monaca\" (\"La religieuse\") di Denis Diderot e anche il romanzo naturalistico \"Germinale\" (\"Germinal\") di \u00c9mile Zola viene rivisto in chiave erotica. Al contempo illustra opere erotiche come \"Figlie di tanta madre\" (\"Trois filles de leur m\u00e8re\") di Pierre Lou\u00ffs, \"Memorie di una cantante tedesca\" (\"M\u00e9moires d'une chanteuse allemande\") e il \"Kama Sutra\" di Vatsyayana."}
{"id": "786504", "revid": "320578", "url": "https://it.wikipedia.org/wiki?curid=786504", "title": "Estadio Centenario", "text": ""}
{"id": "786512", "revid": "4711", "url": "https://it.wikipedia.org/wiki?curid=786512", "title": "Parco Nazionale delle Dolomiti Bellunesi", "text": ""}
{"id": "786513", "revid": "1456895", "url": "https://it.wikipedia.org/wiki?curid=786513", "title": "Depravazione totale", "text": "La depravazione totale (chiamata anche incapacit\u00e0 totale e corruzione totale), \u00e8 una dottrina della teologia cristiana che deriva dalla dottrina agostiniana sul peccato originale e che \u00e8 sostenuta da molte confessioni di fede protestanti e catechismi, soprattutto del Calvinismo, ma anche del Luteranesimo, dell'Anglicanesimo, e del Metodismo.\nDerivato dal verbo latino \"deprav\u00e3re\", cio\u00e8 \"storcere, contorcere, deformare\", e quindi, figurativamente, \"corrompere\", \"depravazione\" non ha il senso comunemente inteso in italiano di \"pervertimento dei sensi e dei desideri, degradazione morale\", ma di corruzione della natura umana rispetto a com'era stata originalmente creata. Quindi \"depravazione totale\" non significa che l'essere umano sia sempre tanto malvagio quanto lo possa essere, ma che il peccato corrompe, vizia, ogni aspetto della sua natura.\nQuesta dottrina, quindi, interpreta quanto afferma la Bibbia a proposito del peccato ed afferma che, in conseguenza della Caduta, ogni persona che nasce in questo mondo \u00e8 tanto asservita al peccato che essa \u00e8 del tutto incapace di credere, amare e seguire il Dio vero e vivente, come pure di accogliere la salvezza com'\u00e8 offerta dall'Evangelo di Ges\u00f9 Cristo. Se non fosse per la grazia di Dio che rigenera spiritualmente una persona mettendola in grado di ravvedersi e di credere, essa non potrebbe mai essere salvata.\nSommario della dottrina.\nLa dottrina della \"depravazione totale\" insegna che la creatura umana, nella condizione in cui si trova per natura, non \u00e8 incline ad amare Dio con tutto il suo cuore, mente e forza, come le \u00e8 richiesto, ma, al contrario, \u00e8 incline a servire solo i propri interessi a discapito di quelli del prossimo ed a respingere l'autorit\u00e0 di Dio. Per questo, persino la religione e la filantropia, nonostante le loro buone intenzioni, ne risultano viziate e falsate, un esercizio dell'immaginazione umana, egoismo mascherato, di valore scarso o nullo rispetto agli standard divini.\nLa \"depravazione totale\" non significa che le creature umane si comportino sempre il peggio possibile, ma che persino il bene che una persona intende fare, \u00e8 difettoso nella sua premessa, falso nella sua motivazione, debole nella sua esecuzione. I tentativi di correggere questa condizione sono del tutto fallaci, perch\u00e9 non riescono a cancellare questa disposizione (o indisposizione) di fondo del cuore umano.\nSebbene la \"depravazione totale\" possa confondersi talvolta con il cinismo filosofico, questa dottrina \u00e8 ottimista al riguardo dell'amore di Dio per le Sue creature e la Sua capacit\u00e0 di realizzare il bene ultimo che intende per la Sua creazione. In particolare, nel processo di salvezza essa implica che soltanto Dio sia in grado di prevalere sull'incapacit\u00e0 umana attraverso la Sua divina grazia per mettere in grado uomini e donne di scegliere di seguirlo. Il modo con il quale Egli realizza questo \u00e8 inteso in modo diverso dai sistemi teologici che pure sostengono questa dottrina.\nTesti biblici probanti.\nVi sono diversi testi biblici che vengono addotti per sostenere questa dottrina. Ne diamo qui alcuni (ripresi dalla Nuova Riveduta).\nVedi anche: Genesi 8:21; 1 Re 8:46; Giobbe 15:14-16; Salmi 51:5; Geremia 17:9; Matteo 7:16-20; Giovanni 3:3; 6:65; 15:4-5; Romani 7:18; Efesini 2:1-3; 4:17-19; Colossesi 2:13; 1 Giovanni 1:8-10.\nObiezioni a questa dottrina.\nVi sono molti gruppi cristiani che non concordano con questa interpretazione della Bibbia e di Agostino.\nScrivendo contro il monaco Pelagio che sosteneva come la natura umana non fosse stata inficiata dalla Caduta e che l'essere umano fosse libera di seguire Dio anche senza il Suo intervento, Agostino, sviluppa la dottrina del peccato originale e, sostengono i protestanti pure la dottrina dell'incapacit\u00e0 totale. Le concezioni di Agostino prevalgono in questa controversia e l'insegnamento di Pelagio \u00e8 condannato come eretico al Concilio di Efeso nel 431, come pure in una forma moderata conosciuta come Semipelagianesimo al Secondo concilio di Orange nel 529. L'idea agostiniana di colpevolezza \"originale\" o ereditata, non era condivisa da tutti i suoi contemporanei nella parte greca della chiesa, ed ancora non \u00e8 condivisa dalle Chiese ortodosse orientali. Inoltre, alcuni protestanti moderni, che generalmente accettano l'insegnamento dei concili ecumenici dei primi cinque secoli (per esempio, i seguaci di Charles Finney) si allineano, ciononostante pi\u00f9 con Pelagio che con Agostino quando considerano la natura decaduta dell'essere umano.\nIl Cattolicesimo romano critica l'interpretazione protestante di Agostino e del Concilio di Orange, affermando che solo il Cattolicesimo sia stato fedele ai principi insegnati da Agostino contro i pelagiani ed i semi-pelagiani, sebbene essi ammettano che gradualmente abbiano mitigato la forza del suo insegnamento. La sua dottrina, secondo il Catechismo della Chiesa Cattolica insegna che \"Per il suo peccato, Adamo, in quanto primo uomo, ha perso la santit\u00e0 e la giustizia originali che aveva ricevute da Dio non soltanto per s\u00e9, ma per tutti gli esseri umani (416) Adamo ed Eva alla loro discendenza hanno trasmesso la natura umana ferita dal loro primo peccato, privata, quindi, della santit\u00e0 e della giustizia originali. Questa privazione \u00e8 chiamata \u201cpeccato originale\u201d (417) In conseguenza del peccato originale, la natura umana \u00e8 indebolita nelle sue forze, sottoposta all'ignoranza, alla sofferenza, al potere della morte, e inclinata al peccato (inclinazione che \u00e8 chiamata \u201cconcupiscenza\u201d)\" (418). Il Cattolicesimo romano, quindi, ammette \"un indebolimento\" della natura umana, le cui capacit\u00e0 non sarebbero state del tutto pregiudicate. Il Concilio di Trento (sessione 6, canone 5) condanna la concezione protestante della depravazione totale. Il movimento giansenista sosteneva un'interpretazione molto simile a quella di Agostino ed era pi\u00f9 vicina a quella calvinista, ma \u00e8 stata anch'essa condannata come eretica.\nLa dottrina della depravazione totale \u00e8 stata affermata dagli arminiani da John Wesley e da Iacovino Giuseppe. Il termine Arminianesimo \u00e8 giunto pure ad includere alcuni che sostengono la dottrina semi-pelagiana della depravazione limitata che permette \"un'isola di giustizia\" nel cuore umano incorrotta dal peccato e quindi la capacit\u00e0 di accogliere l'offerta di salvezza dell'Evangelo anche senza una speciale dispensazione della grazia.\nAlcuni si oppongono a questa dottrina perch\u00e9 credono che implicitamente essa respinga l'amore o l'onnipotenza di Dio. I seguaci del teologo inglese, fondatore del movimento protestante, John Wesley sostengono che Dio abbia dotato l'essere umano del libero arbitrio per giungere anche alla depravazione, ma che abbia anche dato loro il modo per venirne a capo."}
{"id": "786515", "revid": "112988000", "url": "https://it.wikipedia.org/wiki?curid=786515", "title": "Ricorso in opposizione", "text": "Il ricorso in opposizione \u00e8 un ricorso amministrativo proposto da chi vuole tutelare un proprio diritto o interesse legittimo, contro atti della pubblica amministrazione che \u00e8 presentato allo stesso organo amministrativo che ha prodotto l'atto verso il quale si vuole ricorrere. \u00c8 un \"rimedio tassativo\" che pu\u00f2 essere utilizzato solo nei casi previsti dalla legge. Esso pu\u00f2 essere proposto sia per motivi di legittimit\u00e0 sia di merito.\nCaratteri.\nSi pu\u00f2 ricorrere contro un atto amministrativo se questo \u00e8 viziato per motivi di legittimit\u00e0 o di merito, unicamente nei casi previsti dalla legge; per esempio, nel settore del pubblico impiego, \u00e8 possibile esperire questo tipo di ricorso nel caso della \"compilazione di graduatorie di merito\" o per l\"'attribuzione di incarichi\".\nSe la possibilit\u00e0 di ricorso in opposizione non \u00e8 prevista dalla legge si avr\u00e0 un semplice reclamo."}
{"id": "786516", "revid": "757396", "url": "https://it.wikipedia.org/wiki?curid=786516", "title": "Serie A 2004-2005 (pallacanestro maschile)", "text": "La Serie A 2004-2005 \u00e8 stata l'ottantatreesima edizione del massimo campionato italiano di pallacanestro maschile.\nVi partecipano 18 squadre che si incontrano in un girone all'italiana con partite di andata e ritorno. La vittoria vale 2 punti, la sconfitta 0. Accedono ai play-off le prime 8 classificate della stagione regolare. Tutti i turni (quarti, semifinali, finali) si giocano al meglio delle 5 partite. Le ultime 2 classificate retrocedono in Legadue.\nIn estate le due leghe professionistiche italiane (Lega Basket e Legadue) decidono di accettare 3 tesserati extracomunitari a referto per squadra (5 tesseramenti possibili). Per quanto riguarda i tesseramenti italiani, \u00e8 imposto un minimo di 5 giocatori a referto."}
{"id": "786518", "revid": "757396", "url": "https://it.wikipedia.org/wiki?curid=786518", "title": "Serie A 2003-2004 (pallacanestro maschile)", "text": "La Serie A 2003-2004 \u00e8 stata l'ottantaduesima edizione del massimo campionato italiano di pallacanestro maschile."}
{"id": "786521", "revid": "256896", "url": "https://it.wikipedia.org/wiki?curid=786521", "title": "Anello pescatorio", "text": ""}
{"id": "786522", "revid": "155634", "url": "https://it.wikipedia.org/wiki?curid=786522", "title": "Serie A 2002-2003 (pallacanestro maschile)", "text": "La Serie A FIP 2002-2003 \u00e8 stata l'ottantunesima edizione del massimo campionato italiano di pallacanestro maschile.\nLe squadre partecipanti sono 18, e si affrontano in un girone all'italiana con partite di andata e ritorno. Ai play-off accedono le prime 12 classificate; le prime 4 accedono direttamente ai quarti di finale. L'ultima classificata retrocede in Legadue.Da questa stagione ci fu l'introduzione del terzo arbitro"}
{"id": "786524", "revid": "155634", "url": "https://it.wikipedia.org/wiki?curid=786524", "title": "Serie A 2001-2002 (pallacanestro maschile)", "text": "La Serie A FIP 2001-2002 \u00e8 stata l'ottantesima edizione del massimo campionato italiano di pallacanestro maschile.\nL'edizione 2001-2002 \u00e8 la prima dopo la riforma dei campionati, che ha visto la nascita della Serie A e del campionato di Legadue.\nLo scudetto \u00e8 stato vinto dalla Benetton Treviso. Sono retrocesse in Legadue la Mabo Prefabbricati Livorno e la Fillattice Imola. Successivamente, Livorno \u00e8 stata ripescata al posto della M\u00fcller Verona, esclusa dal campionato per il sopravvenuto fallimento della societ\u00e0."}
{"id": "786528", "revid": "38120", "url": "https://it.wikipedia.org/wiki?curid=786528", "title": "Mundialito", "text": ""}
{"id": "786534", "revid": "13833", "url": "https://it.wikipedia.org/wiki?curid=786534", "title": "Boadella d'Empord\u00e0", "text": ""}
{"id": "786541", "revid": "88740", "url": "https://it.wikipedia.org/wiki?curid=786541", "title": "Josef Hassid", "text": " \nBiografia.\nDi origine ebraica, fu subito notato in positivo il suo vibrato e la sua grande capacit\u00e0 interpretativa, che port\u00f2 Fritz Kreisler a dire: \"Un violinista come Heifetz viene circa una volta ogni 100 anni, uno come Hassid ogni 200.\" Il pianista Gerard Moore parl\u00f2 di Hassid come \"probabilmente il pi\u00f9 incandescente prodigio solo dopo Yehudi Menuhin, forse.\" Nel 1935 ricevette un diploma onorario al Wieniawski Competition a Varsavia e viaggi\u00f2 con suo padre a Londra nel 1938. Tuttavia, l'inizio della Seconda guerra mondiale anticip\u00f2 il suo ritorno in Polonia. A Londra egli registr\u00f2 per His Master's Voice (HMV); oggi sono disponibili 8 brani:\nNel 1941 fu ricoverato per la prima volta in un ospedale psichiatrico. Fu internato una seconda volta nel 1943 e gli fu diagnosticata una schizofrenia. In seguito fu lobotomizzato, ma l'operazione non ebbe esito positivo. Hassid contrasse la meningite e mor\u00ec a soli 26 anni."}
{"id": "786542", "revid": "316629", "url": "https://it.wikipedia.org/wiki?curid=786542", "title": "Internazionale Comunista", "text": "L'Internazionale Comunista, nota anche come Comintern o Terza Internazionale, fu l'organizzazione internazionale dei partiti comunisti attiva dal 1919 al 1943.\nStoria.\nIl Comintern sorse per iniziativa dei bolscevichi russi dopo la dissoluzione della Seconda Internazionale, causata dall'appoggio concesso dai partiti socialdemocratici tedesco e francese ai propri governi in occasione della prima guerra mondiale. Il I Congresso si tenne a Mosca nel marzo 1919 con lo scopo di sostenere il governo sovietico, favorire la formazione di partiti comunisti in tutto il mondo e diffondere la rivoluzione a livello internazionale.\nCon il II Congresso del luglio\u2013agosto 1920 a cui presero parte delegazioni provenienti da 37 nazioni si tracciarono le basi e il programma dell'organizzazione, che ruotava attorno al nucleo della rivoluzione mondiale. Il Comintern fu fin dall'inizio egemonizzato dai bolscevichi, come dimostra il fatto che la direzione dell'Internazionale fu affidata a un comitato esecutivo permanente con sede a Mosca. Fu inoltre caratterizzato dal netto rifiuto del riformismo socialdemocratico secondo un percorso evolutivo gi\u00e0 iniziato nel primo Novecento con la divisione tra socialismo riformista e socialismo rivoluzionario.\nDopo che in Europa erano nati i partiti comunisti tramite scissione da quelli socialisti nel 1926 inizi\u00f2 la stalinizzazione del Comintern grazie all'imposizione della teoria del socialismo in un solo Paese, seguendo la quale il Partito Comunista dell'Unione Sovietica (PCUS) prendeva atto dell'isolamento dell'Unione Sovietica (URSS) rispetto al resto del mondo e abbandonava seppur non esplicitamente la lotta per estendere la rivoluzione comunista a tutto il mondo in favore dello sviluppo economico e sociale della sola URSS. In tale contesto si ebbe una netta contrapposizione tra lo stalinismo e la dottrina ad esso contrapposta, ovvero il trotskismo, che difendeva l'impostazione iniziale dell'Internazionale, definita nei suoi primi quattro congressi. \nA causa dei conflitti interni al gruppo dirigente del PCUS e alla subordinazione delle esigenze dei diversi partiti comunisti nazionali agli interessi dell'URSS l'azione del Comintern and\u00f2 progressivamente indebolendosi. Il 15 maggio 1943 il Comitato esecutivo dell'Internazionale Comunista propose lo scioglimento del Comintern tramite una risoluzione che proclamava il compimento della missione storica dell'organizzazione e certificava la raggiunta maturit\u00e0 del movimento comunista, che superava la necessit\u00e0 di una direzione centralizzata. Dietro la decisione, che divenne effettiva il successivo 10 giugno, vi era per\u00f2 soprattutto la volont\u00e0 di Iosif Stalin di lanciare un segnale di moderazione agli alleati occidentali impegnati a fianco dell'Unione Sovietica nella seconda guerra mondiale.\nDa allora il PCUS tenne i rapporti con i partiti comunisti del resto del mondo tramite il Dipartimento internazionale del proprio Comitato centrale mentre tra il 1947 e il 1956 fu attiva una nuova organizzazione sovranazionale comunista, il Cominform (per esteso Ufficio d'informazione dei partiti comunisti e operai). Successivamente si svilupp\u00f2 anche il sistema delle Conferenze internazionali dei partiti comunisti.\nCondizioni di ammissione.\nLa Terza Internazionale impose l'accettazione di ventuno condizioni (i cosiddetti \u00ab21 punti\u00bb) a tutti i partiti che ne volessero fare parte. In gran parte ispirate da Vladimir Lenin, esse vennero adottate formalmente il 7 agosto 1920 durante il II Congresso del Comintern."}
{"id": "786545", "revid": "767487", "url": "https://it.wikipedia.org/wiki?curid=786545", "title": "Miles Davis and the Modern Jazz Giants", "text": "Miles Davis and the Modern Jazz Giants \u00e8 un album di Miles Davis pubblicato dalla Prestige Records nel 1959.\nIl disco.\nUn album dal titolo praticamente identico, che sulla copertina riporta \"Miles Davis &amp; the Modern Jazz Giants\" e i nomi dei principali musicisti che parteciparono alle registrazioni, fu pubblicato dalla Prestige nel settembre del 1957 e fu uno dei rari esempi di \"long playing\" realizzato per essere riprodotto a 16 \u2154 giri al minuto, approssimativamente la met\u00e0 della normale velocit\u00e0 di rotazione dei classici 33 giri.\nIl vantaggio di questi tipi di dischi era la maggior quantit\u00e0 di musica che si riusciva a raccogliere in unico supporto che era comunque delle normali dimensioni di un LP di 12\" e che, nelle intenzioni dei produttori, avrebbe potuto contenere fino a due ore di musica. Tecnicamente il progetto coinvolse l'allora tecnico del suono della Prestige Rudy Van Gelder, proprietario dello studio dove venivano incisi la maggior parte dei dischi della \"label\" (e quelli della concorrente Blue Note Records). Nello stesso periodo fu annunciata la disponibilit\u00e0 di giradischi in grado di riprodurre questo tipo di supporti.\nLa Prestige di Bob Weinstock progett\u00f2 nel settembre del 1957 di produrre otto dischi di questo tipo, quattro iniziali contenenti materiale gi\u00e0 edito o inedito, ma comunque proveniente dal suo catalogo, e altri quattro, previsti per il dicembre, con materiale nuovo. In realt\u00e0, visti i riscontri, furono prodotti alla fine solo sei dischi. Del primo gruppo facevano parte, oltre a un disco dedicato a Davis, anche una raccolta di Milt Jackson e del Modern Jazz Quartet di John Lewis, una del pianista Billy Taylor e una dedicata ai trombonisti J.J. Johnson, Kai Winding e Bennie Green intitolata \"Trombone by Three\" e impreziosita da una copertina disegnata da Andy Warhol.\nNel disco di Miles Davis, della durata di oltre 82 minuti, furono inseriti brani registrati in due diverse sessioni del 1954 con due diverse formazioni. La prima, del 29 giugno, fu realizzata con Sonny Rollins al sassofono tenore, Horace Silver al pianoforte e con la sezione ritmica formata da Percy Heath e Kenny Clarke. Le quattro composizioni, tra le quali le celebri \"Airegin\" e \"Oleo\" di Rollins che rimasero per anni nel repertorio di Davis, erano gi\u00e0 state pubblicate in precedenza nell'album a 10\" \"Miles Davis with Sonny Rollins\" nel 1954. In questa nuova raccolta fu per\u00f2 aggiunta anche una versione alternativa di \"But Not for Me\" di Gershwin.\nIl secondo gruppo di brani fu registrato il 24 dicembre con il vibrafonista Milt Jackson, con Thelonious Monk al pianoforte e sempre Heath al contrabbasso e Clarke alla batteria. Anche in questo caso le tracce erano gi\u00e0 state pubblicate originariamente dalla Prestige in due LP da 10\" intitolati rispettivamente \"Miles Davis All Stars Vol. 1\" e \"Miles Davis All Stars Vol. 2\" usciti nel corso del 1955 e per questa raccolta furono inserite versioni alternative inedite di \"Bag's Groove\", composta da Jackson, e di un altro standard di Gershwin, \"The Man I Love\".\nAlla fine del 1957 una parte del materiale incluso nel disco a 16 giri fu pubblicato anche nel 12\" a 33 giri \"Bags' Groove\", che conteneva tra le altre entrambe le versioni dell'omonima composizione di Jackson. Nel 1959 il resto fu incluso in un altro 33 giri intitolato \"Miles Davis and the Modern Jazz Giants\" che aveva una copertina diversa rispetto all'originale e che conteneva, in pi\u00f9, una versione inedita di \"'Round Midnight\", incisa alla fine del 1956 dal quintetto di Davis con John Coltrane durante la sessione finale per la Prestige dalla quale derivarono \"Cookin' with the Miles Davis Quintet\" e i successivi dischi della stessa serie.\nScomparso velocemente, il disco a 16 giri fu sostituito nel catalogo Prestige da \"Bag's Groove\" e dal \"Miles Davis and the Modern Jazz Giants\" a 33 giri che furono poi ristampati varie volte e pubblicati in seguito su CD divenendo parte della discografia ufficiale di Miles Davis.\nLa sessione del dicembre 1954 fu l'unica in studio di Davis con Thelonius Monk e fu abbastanza tempestosa. Durante \"Bag's Groove\" Davis chiese al pianista di non suonare sotto i suoi assoli perch\u00e9 diceva che il modo di suonare di Monk non andava bene. I due litigarono pare furiosamente. Sia Davis nella sua autobiografia, sia Monk in un'intervista, sia il giornalista e critico musicale Ira Gitler, autore delle note di copertina di \"Bags' Groove\", smentirono per\u00f2 che si fosse arrivati ad uno scontro fisico tra i due. Davis disse infatti che non avrebbe mai fatto a pugni con Monk, che era gigantesco, lo scontro non avrebbe infatti avuto storia. Nel primo take di \"The Man I Love\" si sente una falsa partenza in cui Monk chiede quando deve cominciare a suonare e un esasperato Davis che, rivolto al tecnico Van Gelder dice: \u00ab\"Hey Rudy, put this on the record - all of it!\"\u00bb (\u00abHey Rudy, mettilo sul disco. Tutto quanto!\u00bb).\nEdizioni.\nSingoli e altri album.\n78 giri\nLong playing 33 giri 10\"\nLong playing 33 giri 12\""}
{"id": "786554", "revid": "1700", "url": "https://it.wikipedia.org/wiki?curid=786554", "title": "Rudy van Gelder", "text": ""}
{"id": "786555", "revid": "339392", "url": "https://it.wikipedia.org/wiki?curid=786555", "title": "Pizzelle", "text": ""}
{"id": "786556", "revid": "287204", "url": "https://it.wikipedia.org/wiki?curid=786556", "title": "Campionati mondiali di canoa/kayak 2003", "text": "I 33esimi Campionati mondiali di canoa/kayak si sono svolti a Gainesville, Georgia (Stati Uniti d'America) nel 2003."}
{"id": "786557", "revid": "339392", "url": "https://it.wikipedia.org/wiki?curid=786557", "title": "Neole", "text": ""}
{"id": "786558", "revid": "300067", "url": "https://it.wikipedia.org/wiki?curid=786558", "title": "Vladimir Bogojevi\u010d", "text": "Carriera.\nGiocava come playmaker-guardia. Nel 2003-04 ha vestito la maglia del Sicilia Messina in Serie A, venendo tagliato a novembre dopo 10 gare giocate."}
{"id": "786559", "revid": "834", "url": "https://it.wikipedia.org/wiki?curid=786559", "title": "Head in the Clouds", "text": ""}
{"id": "786561", "revid": "106069", "url": "https://it.wikipedia.org/wiki?curid=786561", "title": "Ordine lessicografico graduato", "text": ""}
{"id": "786562", "revid": "339392", "url": "https://it.wikipedia.org/wiki?curid=786562", "title": "Nuvole (cucina)", "text": ""}
{"id": "786564", "revid": "226458", "url": "https://it.wikipedia.org/wiki?curid=786564", "title": "Ordinamento sul grado totale", "text": "In matematica, l'ordinamento sul grado totale (detto anche ordine lessicografico graduato) \u00e8 un ordine monomiale.\nDefinizione.\nDati due monomi formula_1 e formula_2, con formula_3, nelle variabili formula_4, formula_5 se e solo se il grado di formula_6 \u00e8 minore del grado di formula_7, oppure se i due gradi sono uguali e formula_5 secondo l'ordine lessicografico.\nIn altre parole, si ordinano i monomi in base al loro grado; a parit\u00e0 di grado, invece, si considera il primo esponente diverso."}
{"id": "786566", "revid": "599013", "url": "https://it.wikipedia.org/wiki?curid=786566", "title": "Salvatore Genovese (cestista)", "text": "Ha giocato in serie A e serie A2 con Varese, Messina, Roseto, Treviglio e APU Udine.\nHa partecipato con la nazionale sperimentale alla XXV Universiade ed \u00e8 stato uno dei pochissimi siciliani nel giro delle selezioni azzurre. \u00c8 stato per anni il cestista siciliano e trapanese di riferimento come dimostrano i diversi successi di squadra e riconoscimenti individuali ottenuti, lo \u00e8 tuttora insieme a Marco Portannese e Matteo Imbr\u00f2. \u00c8 il primo cestista trapanese a segnare in LBA Serie A, ha indossato a livello giovanile le canotte delle due societ\u00e0 storiche cittadine Rosmini Erice e Pallacanestro Trapani, ed \u00e8 figlio di Leonardo \u201cDino\u201d Genovese centro negli anni '70 e '80 di Rosmini Erice ed Edera Trapani (poi divenuta Pallacanestro Trapani).\nCarriera.\nInizia a giocare a pallacanestro nella palestra del quartiere popolare Sant\u2019Alberto di Trapani all'et\u00e0 di 5 anni. Gioca le prime partite ufficiali con la canotta dell'U.S. Trapanese nel locale campionato categoria \"propaganda\", l'attuale under13, all'et\u00e0 di 9 anni. Nel 1998 passa alla Rosmini Erice, societ\u00e0 storica cittadina, dove inizia a sviluppare i fondamentali sotto la guida tecnica del padre Leonardo \u201cDino\u201d Genovese, pivot negli anni '70 e '80 dell'Edera Trapani e della prima Pallacanestro Trapani targata Garraffa. Nel 2000 vestir\u00e0 la maglia della Pallacanestro Trapani e nel 2001 vestir\u00e0 la maglia della Virtus Alcamo, in entrambi i casi vincer\u00e0 da protagonista i campionati giovanili locali a cui prender\u00e0 parte approdando alle fasi finali regionali. Nel 2001 far\u00e0 parte prima della selezione locale e successivamente della selezione regionale siciliana che dopo aver battuto i pari et\u00e0 della Calabria prender\u00e0 parte alle finali nazionali del Trofeo delle Regioni a Viterbo, alla fine della manifestazione risulter\u00e0 essere il migliore della rappresentativa siciliana e verr\u00e0 inserito nella prima lista di nomi che comporr\u00e0 la nazionale Under-14.\nNel settembre del 2001 a soli 13 anni esordisce a livello senior, andando pi\u00f9 volte a segno, in una partita ufficiale FIP, in quell'occasione vestir\u00e0 la maglia della Don Bosco Trapani (squadra di serie C2) in un torneo precampionato.\nNell'estate del 2002 arriva la chiamata di coach Pasquale Irac\u00e0 e Coach Giovanni Perdichizzi, rispettivamente responsabile del settore giovanile e capo allenatore della prima squadra protagonista nel campionato di serie A2 della Pallacanestro Messina. Pochi mesi dopo all'et\u00e0 di 15 anni andr\u00e0 per la prima volta in panchina in occasione del big match di serie A2 a Scafati trasmesso in diretta televisiva su Rai Sport, diventa in quel momento il pi\u00f9 giovane cestista ad andare a referto in un campionato professionistico (cit. Franco Lauro). Nell'estate del 2003 parteciper\u00e0 con la rappresentativa siciliana under-16 ai VII Jeux des \u00eeles alle Azzorre vincendo la medaglia d'argento.\nNella stagione 2003-04 la Pall. Messina, in seguito al fallimento della Virtus Bologna, approda in serie A1 sponsorizzata dalla regione, infatti sar\u00e0 denominata Sicilia Messina. Cosicch\u00e9 esordisce a soli 16 anni in Lega Basket Serie A al PalaScapriano di Teramo.\nNel 2003 inoltre esordisce con la maglia della nazionale under18 guidata da Coach Antonio Bocchino a Pordenone.\nLa stagione successiva si trasferisce alla Pallacanestro Varese, entrer\u00e0 in pianta stabile in prima squadra, partecipando al campionato di serie A1 e alla Uleb Cup, con l'avvento di Coach Rub\u00e9n Magnano. \nNella seconda stagione viene mandato in prestito al Basket Bosto, societ\u00e0 varesina, dove disputa da protagonista il campionato di serie C1. Continuer\u00e0 ad essere impiegato anche con la Pallacanestro Varese, infatti metter\u00e0 a referto i suoi primi punti in serie A1 a 18 anni, sempre contro Teramo, nell'ultima partita di stagione regolare. \nNella terza stagione in Lombardia firma il suo primo contratto professionistico con la Pallacanestro Varese ma verr\u00e0 poco utilizzato da Coach Magnano, la stagione porter\u00e0 i biancorossi a disputare i play-off scudetto. Nelle prime 3 stagioni in biancorosso partecipa anche al campionato eccellenza under 21 che vede la partecipazione dei migliori vivai italiani, vince per due anni consecutivi 2005-06 e 2006-07 il titolo di Miglior Realizzatore del suo girone a oltre 25 punti di media, e viene convocato con continuit\u00e0 ai raduni della nazionale under-20.\nLa societ\u00e0 biancorossa nella stagione 2007-08 lo gira in prestito con regime di doppio tesseramento alla Robur et Fides Varese, storica societ\u00e0 varesina che milita nel campionato di B2, dove ha modo di giocare con continuit\u00e0. \nCon la Robur fa registrare buone statistiche in una squadra che raggiunge la post season, arriva secondo nella classifica marcatori e primo in quella play-off della serie B2, realizza la migliore prestazione stagionale della serie B2 (42 punti in 30 minuti con 9/10 al tiro da tre punti), ed \u00e8 l'unico under nei campionati nazionali a raggiungere i 19 punti di media a partita infatti verr\u00e0 convocato nella Nazionale Under 22 LNP di Coach Walter De Raffaele e parteciper\u00e0 all\u2019All Star Game di serie B al PalaLido di Milano. \nLa stagione successiva torna alla Pallacanestro Varese in serie A2 ed entra stabilmente nelle rotazioni di coach Pillastrini avendo un buon impatto gi\u00e0 nel precampionato, da ricordare i 15 punti (5/6 al tiro da tre punti) contro l'Olimpia Milano.\nDopo la promozione in A1, Genovese, non rientra pi\u00f9 nei piani della Pallacanestro Varese e firma un contratto biennale con la Fortitudo Bologna di Coach Alessandro Finelli che programma la risalita in serie A1, nella stagione 2009-10 vince Summer Cup, Coppa Italia e Campionato di A dilettanti.\nNell'estate del 2010 viene ingaggiato dalla Virtus Molfetta, squadra militante nel campionato di A dilettanti, giocando tutte le partite di regular season e di playout, durante le quali viene impiegato nelle rotazioni della squadra partendo spesso nel quintetto base. All'inizio della stagione successiva si aggrega prima alla Triboldi Cremona, per poi essere aggregato alla Cimberio Varese. A novembre 2011 passa alla Sebastiani Rieti, con la quale disputa il campionato di Divisione Nazionale B.\nDopo aver giocato nel Basket Scauri, nei Roseto Sharks, nel Basket Montichiari e al Basket Golfo Piombino, passa nel febbraio 2016 alla Pallacanestro Orzinuovi. Nella stagione 2016-17 milita in Serie A2 con la Blubasket Treviglio, passa poi nella stagione 2017-18 alla Fiorentina Basket in Serie B. Nell'estate 2018 torna a giocare in A2 firmando per l'APU Udine.\nA marzo 2019, torna dopo nemmeno un anno a Firenze per giocare ancora con l\u2019ambiziosa Fiorentina Basket in serie B agli ordini di coach Andrea Niccolai."}
{"id": "786567", "revid": "12341828", "url": "https://it.wikipedia.org/wiki?curid=786567", "title": "Romanesco classico", "text": ""}
{"id": "786568", "revid": "599013", "url": "https://it.wikipedia.org/wiki?curid=786568", "title": "P\u00edsek (disambigua)", "text": "P\u00edsek pu\u00f2 riferirsi a diversi toponimi della Repubblica Ceca:"}
{"id": "786570", "revid": "1431409", "url": "https://it.wikipedia.org/wiki?curid=786570", "title": "Ghislain Akassou", "text": "Carriera.\nFiglio d'arte (il padre \u00e8 stato un grande difensore, considerato come uno dei migliori centrali africani di tutti i tempi), inizia nelle giovanili dell'ASEC Mimosas, dove gioca fino al 1998. In quell'anno lo contatta il Lugano, tramite un intermediario francese, mentre stava disputando la Coppa d'Africa: nonostante le offerte dalla Francia e dai Paesi Bassi, alla fine va in porto l'affare con la squadra svizzera.\nA Lugano colleziona discrete prestazioni e lo adocchia la , che lo porta in Italia. Con la maglia arancione si mette in mostra giocando con continuit\u00e0 ed evidenziando un rendimento affidabile, realizzando anche due reti (segn\u00f2 a Como contro i locali e a Pistoia il gol-partita nella vittoria casalinga contro il Cittadella). Gli osservatori della vicina Siena decidono quindi di portarlo in bianconero, dove gioca sporadicamente, collezionando appena 10 presenze. Riparte accasandosi in C1 a Prato, dove gioca da titolare. Si lascia poi convincere a scendere di categoria dall'ambizioso Latina, il cui Patron Sciarretta sembra deciso a creare una squadra capace di salire in C1. Tuttavia si fa travolgere dalla crisi della squadra nerazzurra (che a fine stagione addirittura fallisce) e per problemi personali decide di rescindere il contratto a dicembre; quando sembrava ormai deciso ad accettare l'offerta di una squadra della massima divisione turca arriv\u00f2 la proposta della , dove per\u00f2 gioc\u00f2 appena 3 gare.\nDal 2006 la sua carriera non conosce pi\u00f9 sviluppi, e resta inattivo, nonostante le ultime voci, risalenti a febbraio del 2008, lo vedessero vicino alla , club campano di C1, che sembrava interessata ad ingaggiarlo.\nDopo il prematuro ritiro, appreso da anni di anonimato, entra a far parte dello staff dell'Area Tecnica della Player Management, un'agenzia di procuratori sportivi."}
{"id": "786580", "revid": "834", "url": "https://it.wikipedia.org/wiki?curid=786580", "title": "Teaching Mrs. Tingle", "text": ""}
{"id": "786581", "revid": "1833487", "url": "https://it.wikipedia.org/wiki?curid=786581", "title": "Christopher Okigbo", "text": "Viene ricordato come uno dei massimi autori della letteratura africana di lingua inglese. Durante la guerra civile nigeriana si schier\u00f2 dalla parte del Biafra; arruolandosi nell'esercito come volontario , perdendo la vita nel conflitto.\nBiografia.\nChristopher Okigbo nacque nella cittadina di Ojoto, poco lontano da Onitsha, nello stato di Anambra (Nigeria). Suo padre era un insegnante nella scuola missionaria cattolica e un cristiano devoto. Christopher si sentiva tuttavia pi\u00f9 attratto dalla religione tradizionale Igbo, e in seguito giunse a ritenere di essere la reincarnazione del suo nonno materno, un sacerdote della dea fluviale Idoto.\nOgikbo studi\u00f2 prima al college di Imuahia e poi all'universit\u00e0 di Ibadan, percorrendo lo stesso curriculum di studi del suo connazionale Chinua Achebe (di due anni pi\u00f9 vecchio), di cui divenne amico. A Ibadan intraprese dapprima lo studio della medicina, per poi passare alla letteratura classica. Nel frattempo divenne anche un buon pianista; tra l'altro, accompagn\u00f2 al piano la prima esibizione canora del futuro Nobel per la letteratura Wole Soyinka (un altro studente di Ibadan).\nLaureatosi nel 1956, Ogikbo fece diversi lavori, iniziando intanto a comporre poesie. Lavor\u00f2, tra l'altro, per la Nigerian Tobacco Company, e come insegnante di\nlatino alla scuola di Fiditi, per poi diventare bibliotecario presso l'Universit\u00e0 della Nigeria, a Nsukka. A Nsukka inizi\u00f2 anche la propria carriera letteraria; fu fra i fondatori della African Authors Association e pubblic\u00f2 i primi lavori su diverse riviste letterarie, soprattutto \"Black Orpheus\" (un periodico di letteratura africana e afroamericana). Pur esprimendo con forza il proprio appoggio alla causa nazionalista e indipendentista, le prime opere di Ogikbo sono anche apertamente critiche nei confronti del movimento della Negritude. Ogikbo era anche scettico nei confronti della linea editoriale del suo principale editore, la rivista \"Black Orpheus\", in quanto non riteneva verosimile ipotizzare una qualsiasi continuit\u00e0 fra l'esperienza letteraria afroamericana e quella africana. Per tenere fede al proprio rifiuto del \"misticismo nero\" di certi circoli letterari, nel 1965 rifiut\u00f2 il primo premio per la poesia africana conferitogli dal Festival of Negro Arts di Dakar, dichiarando assurdo il concetto stesso di \"poeta nero\" o \"poeta negro\".\nNel 1963 aveva lasciato Nsukka per svolgere l'incarico di rappresentante della Cambridge University Press a Ibadan, posizione che gli consent\u00ec di recarsi frequentemente nel Regno Unito. A Ibadan divenne membro attivo della societ\u00e0 letteraria di Mbari. In questo periodo scrisse le sue opere pi\u00f9 mature, tra cui \"Limits\" (1964), \"Silences\" (1962-1965), \"Lament of the Masks\" (poesia di elogio in stile Yoruba, in occasione del centenario della nascita di W. B. Yeats, 1964), \"Dance of the Painted Maidens\" (in occasione della nascita di sua figlia, 1965) e infine l'opera forse pi\u00f9 potente, \"Path of Thunder\" (1965-1967).\nNel 1966, in seguito all'escalation della crisi che avrebbe portato alla guerra civile, Ogikbo si trasfer\u00ec nella Nigeria orientale. Quando il Biafra dichiar\u00f2 la propria indipendenza (30 maggio 1967), Ogikbo e Achebe si trovavano a Enugu (nel Biafra), dove fondarono una casa editrice dal nome Citadel Press.\nDurante la guerra di secessione, Okigbo entr\u00f2 nell'esercito come volontario. Fu ucciso durante un attacco delle forze governative nigeriane ai danni di Nsukka.\nLa sua abitazione, in cui si trovavano molti scritti inediti (incluso forse l'abbozzo di un romanzo) fu distrutta dai bombardamenti. Alcune opere sono state raccolte dalla figlia Obiageli, fondatrice della Christopher Okigbo Foundation."}
{"id": "786583", "revid": "125986239", "url": "https://it.wikipedia.org/wiki?curid=786583", "title": "In questo mondo di ladri (album)", "text": "In questo mondo di ladri \u00e8 l'undicesimo album di Antonello Venditti, pubblicato nel settembre del 1988.\nI brani \"Ricordati di me\" e \"Ma che bella giornata di sole\" sono stati arrangiati da Alessandro Centofanti, Marco Rinalduzzi, Fabio Pignatelli."}
{"id": "786584", "revid": "124050336", "url": "https://it.wikipedia.org/wiki?curid=786584", "title": "Teatro La Vittoria", "text": "Il Teatro La Vittoria di Ostra (AN) \u00e8 lo storico teatro della citt\u00e0.\nStoria.\nIl primo teatro.\nOstra vanta da sempre personaggi di cultura e uomini letterati, basti pensare a Francesco Vitale da Montalboddo, detto Fracanzano da Montalboddo, che nei primi anni del '500 occupava la cattedra di grammatica e matematica all'Ateneo di Padova e che fu il primo relatore dei viaggi di Cristoforo Colombo, Amerigo Vespucci e Vasco de Gama.\nE gi\u00e0 all'epoca Montalboddo possedeva un teatro, situato a capo dell'omonima via (a fianco dell'ospedale civile) \"nei pressi dei giardini del Conte Gherardi\".\nNel '600 l'arte si fece pi\u00f9 viva con De Grandis e gli Albrici (o Albrizi), musici ostrensi di alta statura artistica, destinati alle pi\u00f9 prestigiose corti d 'Europa.\nNello stesso periodo venne fondato a Montalboddo l'ordine dei Padri Filippini, istituzione che contemplava l'esecuzione di messaggi biblici in prosa e in musica.\nLa nuova sede nel Palazzo Comunale e i problemi di agibilit\u00e0.\nAlla met\u00e0 del '700 venne presentato il prospetto di un nuovo palazzo comunale e fu questa l'opportunit\u00e0 per donare al teatro un'ubicazione pi\u00f9 idonea.\nIl grande progetto voluto dal cardinale Nicola Antonelli nacque sull'area del palazzo comunale precedente, con la costruzione di due edifici laterali in avancorpo, destinati rispettivamente alla residenza del podest\u00e0 e al teatro.\nNel 1768 il Consiglio Comunale stabil\u00ec l'inizio dei lavori con una previsione di spesa di 1600 scudi, i quali avrebbero dovuto gravare esclusivamente sui cittadini e non sul Comune.\nAl contempo venne sottoscritto un concorso per l'attribuzione dei palchetti che erano contesi tra le famiglie pi\u00f9 ricche.\nIl progetto eseguito dall'architetto di Fano Domenico Bianconi verteva su tre punti base:\nVennero cos\u00ec realizzati 52 palchetti e fu dato molto spazio alla platea, mortificando l'ampiezza del palcoscenico.\nI documenti collocano i lavori all'inizio del 1770 e l'apertura al pubblico per la prima rappresentazione intorno all'ottobre 1773.\nL'attivit\u00e0 del teatro fu abbastanza vivace ed intensa ed era distribuita nel periodo del patrono San Gaudenzio e nel periodo che anticipa la quaresima, dato che le rappresentazioni erano di tipo religioso e la Chiesa ne proibiva l'attivit\u00e0 per il resto dell'anno liturgico (cos\u00ec come era vietato di indossare il colore viola, tipico delle funzioni religiose).\nLa struttura fu realizzata con troppa fretta e spesso con materiali scadenti (come comment\u00f2 l'architetto Ghinelli di Senigallia), tanto che gi\u00e0 nella prima met\u00e0 dell'Ottocento\nsi ebbero i primi sintomi di cedimenti strutturali.\nSi giunse cos\u00ec al 1856, anno in cui venne negato l'accesso ad una compagnia per inagibilit\u00e0 del teatro stesso, con conseguente chiusura al pubblico.\nLa ristrutturazione del 1861.\nSotto le pressioni dei cittadini il 13 luglio 1861 venne aperto il cantiere per la ristrutturazione del teatro.\nIl 29 luglio dello stesso anno il sindaco Desiderio Lauri, alla presenza di tutte le autorit\u00e0, pose la prima pietra e il verbale redatto fu inserito in un tubo di zinco con una lira, in segno di buon auspicio, e murato all'interno di una testa di leone, ancora ben visibile presso l'anticamera del botteghino. La testa di leone reca l'iscrizione \"1863 MEMORIAT\".\nIl progetto per la ricostruzione, attribuito al progettista Francesco Fellini da Barbara, indicava:\nVenne ridata la giusta importanza al palcoscenico e furono creati un atrio d'attesa, i camerini per gli attori e lo spazio aereo per i praticabili e i macchinari di scena.\nBen visibili ancora oggi, e perfettamente funzionanti, sono il ballatoio per il posizionamento delle bobine, i macchinari di scena, le ruote per il movimento del sipario e degli scenari.\nNon essendo ancora disponibile la luce elettrica, l'illuminazione era garantita in platea da una lumiera calata dal soffitto con l'ausilio di un argano (tuttora presente) mentre sul palcoscenico piccoli specchietti riflettevano la luce delle candele.\nPer pubblicizzare la riapertura del teatro Montalboddo si avvalse dei suoi concittadini che ricoprivano cariche importanti nelle grandi citt\u00e0 italiane. Ne fu un esempio Giovanni Battista Pettinari, detto \"il Mancino\", giocatore di Serie A del pallone col bracciale, che contatt\u00f2 alcune compagnie teatrali.\nRispetto al passato la stagione teatrale a cavallo tra fine ottocento ed inizio Novecento presentava diversi cambiamenti, con compagnie che si fermavano per meno tempo e ridotte date di rappresentazione.\nI generi si allargarono a prosa, canto e operetta fino a contemplare la presenza di compagnie di ginnasti, schermidori ed equilibristi. Nomi di spicco, come quelli di Eleonora Duse ed Ermete Zacconi, nobilitarono il teatro.\nL'avvento del cinema e il XX secolo.\nNel 1919 il teatro di Ostra assunse anche la funzione di cinematografo, cosa che port\u00f2 ad un netto calo delle rappresentazioni teatrali.\nLa grande lumiera centrale venne eliminata, per non ostacolare la proiezione, e sul palcoscenico fu posato un telo bianco che fungeva da schermo.\nNegli anni '70 il teatro riprese vita con spettacoli di natura amatoriale, portando una ventata di novit\u00e0; dal 1991, poi, \u00e8 stato per alcuni anni sede del concorso lirico internazionale \"Angelica Catalani\".\nLa nuova ristrutturazione e la riapertura del 1998.\nIn seguito al grave incendio che devast\u00f2 il teatro \"La Vittoria\" di Torino, causando la morte di tredici persone, anche il Teatro di Ostra fu chiuso, in quanto la sua struttura non rispettava le norme di sicurezza vigenti.\nDopo 14 anni e un'adeguata messa in regola della struttura, il teatro \u00e8 stato riaperto al pubblico nel 1998, conservando intatto tutto il fascino e l'atmosfera dell'epoca.\nDa allora, l'annuale stagione teatrale si presenta sempre ricca di interessanti appuntamenti, principalmente di prosa.\nNell'agosto 2009 il musicista recanatese Marco Poeta \u00e8 stato nominato direttore artistico del teatro.\nArchitettura e decorazioni.\nUn atrio decorato da stucchi fa da preludio alla sala degli spettacoli che si presenta con pianta a ferro di cavallo. Due ordini di palchi, per un totale di 29, sono sormontati da un loggione a balconata aperta con due aperture a lunetta sul proscenio. Le decorazioni furono affidate all'anconetano Fortunato Fiorini che realizz\u00f2 gli stucchi dorati dei parapetti a fascia e dei pilastrini leggermente arretrati, cos\u00ec come quelle delle lesene e dell'architrave di proscenio. Enrico Andreani realizz\u00f2 il sipario che riproduceva la piazza San Martino con il palazzo comunale e l'edificio del teatro. Il corredo scenico tuttora esistente \u00e8 opera dello stesso Enrico Andreani e di Raffaele Boni, mentre i dispositivi scenici dei macchinisti sono opera di Pasquale Cortesi e Vincenzo Nini. La volta della sala ha al centro un motivo circolare a stucchi dorati che funge da cornice al grande lampadario a cristalli."}
{"id": "786588", "revid": "124512443", "url": "https://it.wikipedia.org/wiki?curid=786588", "title": "Massimo Mattioli", "text": "Biografia.\nMattioli esord\u00ec nel 1967 su \"Il Vittorioso\" con il \"Vermetto Sigh\". Un anno dopo si trasfer\u00ec a Londra, dove realizz\u00f2 vignette sulla rivista \"Mayfair\", e nello stesso anno a Parigi, dove disegn\u00f2 le avventure di \"M le magicien\" per la rivista \"Pif\", come pure lo zoo pazzo, ideato dal futuro direttore di Diabolik Mario Gomboli.\nInoltre contribu\u00ec al periodico \"Plexus\".\nNei primi anni settanta, di nuovo in Italia, cre\u00f2 \"Pasquino\" per il quotidiano \"Paese Sera\".\nNel 1973 inizi\u00f2 la ultraquarantennale collaborazione con \"Il Giornalino\" creando il personaggio di Pinky, surreale coniglietto rosa giornalista, simbolo del settimanale edito dalle Edizioni San Paolo.\nLa pubblicazione di Pinky termin\u00f2 nel 2014.\nNel 1977 fond\u00f2 con Stefano Tamburini e Marco D'Alessandro la rivista underground-alternativa \"Cannibale\", nella quale entrarono poi Filippo Scozzari, Andrea Pazienza e Tanino Liberatore. Nel 1979 pubblic\u00f2 sul periodico satirico Il Male le prime avventure di \"Joe Galaxy\", proseguite nel 1980 su \"Frigidaire\", nel 1988 sul mensile \"Comic Art\" e nel 1992 su \"Lupo Alberto Magazine\".\nNel 1980 per Frigidaire cre\u00f2 la serie \"Squeak the Mouse\", ironico topolino sanguinario, raccolto in volume dalla Primo Carnera Editore. In Francia l\u2019editore Albin Michel lo pubblic\u00f2 nel 1984, e poi il seguito, Squeak the Mouse 2, nel 1992.\nNegli anni novanta prosegu\u00ec la serie sulla rivista \"Blue\". Partecip\u00f2 come attore alla versione teatrale del personaggio, allo Spazio Zero di Roma e al Bains Douches di Parigi.\nNel 1989 fu chiamato a Londra negli studi della EMI dal cantante inglese Robert Palmer per progettare un video clip animato basato sulla sua canzone \u201cChange his ways\u201c.\nPubblic\u00f2 sulle riviste \"Artefact\", \"L'Echo des Savanes\", \"Lupo Alberto Magazine\", \"Vogue\", \"Vanity\", Corto Maltese, Alter, El Vibora, Blue e Lapin.\nRealizz\u00f2 illustrazioni per la pubblicit\u00e0. Nel 1999 partecip\u00f2 al volume antologia Comix 2000 edito in Francia da L\u2019Association per festeggiare il nuovo millennio.\nTra i riconoscimenti professionali ebbe il premio francese Ph\u00e9nix nel 1971, lo Yellow Kid al Lucca Comics &amp; Games nel 1975, il Romics d'Oro al Romics 2009 e il Premio Micheluzzi nel 2010 e nel 2012 per Pinky.\nEspose le sue opere nella Galleria d\u2019Arte Moderna di Bologna (1982), nello Studio Marconi Gallery (1984), nello Spazio Memphis (1985), allo Swatch Street Painting di Basilea (1987), al Sal\u00e3o Lisboa (1999) e al Mus\u00e9e des Arts D\u00e9coratifs/La Galerie des Jouets a Parigi (2007).\nParallelamente all\u2019attivit\u00e0 di autore di fumetti e di illustratore, scrisse racconti e sceneggiature per il cinema e la televisione.\nOpere principali.\nIn volume"}
{"id": "786591", "revid": "228587", "url": "https://it.wikipedia.org/wiki?curid=786591", "title": "Monesi", "text": ""}
{"id": "786594", "revid": "834", "url": "https://it.wikipedia.org/wiki?curid=786594", "title": "The Girl Next Door", "text": ""}
{"id": "786596", "revid": "1305772", "url": "https://it.wikipedia.org/wiki?curid=786596", "title": "Marasmius rotula", "text": "Marasmius rotula \u00e8 un fungo basidiomicete della famiglia delle Marasmiaceae molto diffuso, caratteristico per il minuscolo collare sotto il cappello che impedisce alle lamelle di unirsi al gambo.\nEtimologia.\nDal latino \"rotula\" (diminutivo di \"rota\") = rotella, per la forma del cappello.\nDescrizione della specie.\nCappello.\n0,5-1,5\u00a0cm, bianco o grigiastro, depresso al centro, membranoso, solcato.\nLamelle.\nBianche, intercalate da lamellule, libere al gambo, terminano in un collarino distanziato dal gambo.\nGambo.\n2\u20137\u00a0cm, breve, vellutato, attenuato alla base, nerastro, pi\u00f9 scuro alla base.\nCarne.\nInsignificante, fragile e sottile.\nDistribuzione e habitat.\nFungo saprofita, cresce su rametti morti o detriti legnosi. Comune.\nCommestibilit\u00e0.\nSenza valore, data l'esiguit\u00e0 della carne e le dimensioni minime."}
{"id": "786601", "revid": "121862199", "url": "https://it.wikipedia.org/wiki?curid=786601", "title": "Wings at the Speed of Sound", "text": "Wings at the Speed of Sound \u00e8 il settimo album da solista di Paul McCartney e il quinto dei Wings.\nIl disco venne registrato e pubblicato durante il 1976 nel bel mezzo di un vasto tour mondiale a supporto del precedente album del gruppo, \"Venus and Mars\".\nNel 1993, \"Wings at the Speed of Sound\" \u00e8 stato rimasterizzato e ristampato in formato compact disc come parte della serie \"The Paul McCartney Collection\", con l'aggiunta dei brani \"Walking in the Park with Eloise\", \"Bridge on the River Suite\", e \"Sally G\" (tutti registrati a Nashville nel 1974) come tracce bonus. L\u2019album, dopo la versione del 2010, \u00e8 stato nuovamente rimasterizzato nel 2014 in versione CD con qualit\u00e0 audio ulteriormente migliorata.\nIl disco.\nOrigine e storia.\nDopo una serie di concerti in Australia nel novembre 1975, i Wings si presero una pausa dalle fatiche del tour per passare le vacanze natalizie con le rispettive famiglie, e nel gennaio 1976 si ritrovarono agli Abbey Road Studios di Londra per iniziare a registrare \"Wings at the Speed of Sound\". Si trattava della prima volta che McCartney incideva un album in Inghilterra sin dai tempi di \"Red Rose Speedway\". Verso la fine di febbraio, l'album poteva dirsi completato, e i Wings si rituffarono nel giro di concerti.\nAll'epoca della registrazione di \"Wings at the Speed of Sound\", McCartney riceveva critiche da pi\u00f9 parti che gli rimproveravano di aver creato i Wings soltanto per promuovere se stesso. Cos\u00ec, egli incoraggi\u00f2 ogni membro del gruppo a contribuire alla composizione del disco, fornendo anche dei brani da essi stessi composti, in modo da dimostrare che la band non era solo un gruppo di facciata. Per questo motivo sul disco sono presenti ben due brani cantati da Danny Laine (\"The Note You Never Wrote\" e \"Time to Hide\", quest'ultimo di sua composizione), una canzone del chitarrista Jimmy McCulloch (\"Wino Junko\") e ogni componente del gruppo ha in generale il suo momento da solista.\n\"Wings at the Speed of Sound\" fu pubblicato a fine marzo atteso da grandi aspettative. Anche se le recensioni non furono positive come quelle di \"Band on the Run\" e \"Venus and Mars\", il pubblic\u00f2 dimostr\u00f2 di gradire il nuovo disco, spedendo l'album alla seconda posizione in classifica in Australia, in Nuova Zelanda ed in Gran Bretagna, dove divenne il quarto disco pi\u00f9 venduto del 1976. Inoltre l'LP divenne il maggior successo di McCartney nelle classifiche statunitensi, dove pass\u00f2 sette settimane in testa alla classifica degli album pi\u00f9 venduti ed in Canada per otto settimane. In altri paesi ha raggiunto la terza posizione in Olanda, la quarta in Giappone, la settima in Svezia e l'ottava in Italia.\nGran parte del successo riscosso da \"Wings at the Speed of Sound\" pu\u00f2 essere attribuito all'uscita del singolo \"Silly Love Songs\" (una risposta a quei critici che accusavano McCartney di scrivere troppe canzoni d'amore sdolcinate), pubblicato nell'aprile seguente. La canzone divenne uno dei singoli pi\u00f9 venduti del 1976. A ci\u00f2 si aggiunse anche il brano \"Let 'Em In\", che scal\u00f2 la classifica dei singoli anch'esso.\nRecensioni.\nL'album venne accolto da recensioni abbastanza tiepide. Uno dei critici della rivista \"Rolling Stone\", arriv\u00f2 a definire il disco una specie di concept album, descrivendolo come \"una giornata con i coniugi McCartney\". Il brano introduttivo, \"Let 'Em In\", venne percepito come un invito per gli ascoltatori a partecipare alla vita dei McCartney in un giorno di fantasia, con la spiegazione della loro filosofia di vita (\"Silly Love Songs\"), una pausa per la cena (\"Cook of the House\"), e la possibilit\u00e0 di conoscere anche gli amici della coppia (Denny Laine in \"The Note You Never Wrote\", Jimmy McCulloch in \"Wino Junko\", ecc.). Taluni critici arrivarono ad indicare in dischi proprio come \"Wings at the Speed of Sound\" le ragioni della necessaria nascita del punk a rivitalizzare una scena rock divenuta ormai stagnante.\nIl disco viene complessivamente considerato un disco di pop leggero leggero, con preoccupanti cadute di tono quando non \u00e8 McCartney a fare la parte del leone, come nelle deboli interpretazioni vocali offerte dal batterista Joe English nel brano \"Must Do Something About It\", e da Linda McCartney in \"Cook of the House\", brano dall'imbarazzante testo conservatore (la donna che si realizza in cucina). Altri invece hanno messo in rilievo come il disco contenesse comunque \"quel quartetto di brani memorabili, immancabili nelle produzioni di Paul\".\nTracce.\nTutti i brani sono opera di Paul McCartney, eccetto dove indicato."}
{"id": "786612", "revid": "124095860", "url": "https://it.wikipedia.org/wiki?curid=786612", "title": "Prachatice", "text": "Prachatice (in tedesco \"Prachatitz\") \u00e8 una citt\u00e0 della Repubblica Ceca, capoluogo del distretto omonimo, in Boemia Meridionale.\nStoria.\nStatistiche popolazione\n1869: 4.911 abitanti&lt;br&gt;\n1900: 5.573&lt;br&gt;\n1930: 5.926&lt;br&gt;\n1950: 5.130&lt;br&gt;\n1961: 5.381&lt;br&gt;\n1970: 7.100&lt;br&gt;\n1980: 10.354&lt;br&gt;\n1991: 11.805&lt;br&gt;\n2001: 11.977\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "786613", "revid": "125878627", "url": "https://it.wikipedia.org/wiki?curid=786613", "title": "Prendilo tu questo frutto amaro", "text": "Prendilo tu questo frutto amaro \u00e8 il tredicesimo album di Antonello Venditti, pubblicato nel 1995. Nel 1997 l'album \u00e8 stato pubblicato anche sul mercato di lingua spagnola, con il titolo \"Cada instante\".\nIl disco.\nL'album \u00e8 stato realizzato nello studio privato di Venditti, in collaborazione con i suoi storici musicisti, ai quali si sono aggiunti Carlo Verdone, che suona la batteria e canta in \"Tutti all'inferno\", Little Steven e gli \"Io vorrei la pelle nera\".\nDa un punto di vista musicale e tematico, l'album \u00e8 stato considerato da parte della critica come un lavoro totalmente in linea con le precedenti pubblicazioni del cantautore romano.\nOltre ad alcuni brani d'amore, l'album contiene diverse canzoni i cui testi fanno riferimento alla situazione politica vissuta in Italia nella prima met\u00e0 degli anni 1990. Il brano che d\u00e0 il titolo all'intero album, adattamento in italiano della canzone \"Bitter Fruit\" di Little Steven, fa ampio riferimento alle ambiguit\u00e0 della Seconda Repubblica. Il brano \"Eroi minori\" \u00e8 invece dedicato alle scorte dei giudici Giovanni Falcone e Paolo Borsellino, ma anche \u00aba quei ragazzi che senza essere personaggi pubblici diventano un esempio per il Paese\u00bb e che \u00absono i ragazzi che rischiano la propria vita per difendere un uomo di colore, sono i ragazzi di Palermo che combattono tutti i giorni per migliorare le cose\u00bb."}
{"id": "786614", "revid": "253269", "url": "https://it.wikipedia.org/wiki?curid=786614", "title": "Mel Ferrer", "text": "Biografia.\nGiovinezza.\nFerrer nacque ad Elberon, nel New Jersey, il 25 agosto 1917, figlio di Jos\u00e9 Mar\u00eda Ferrer, uno pneumologo cubano di origini spagnole, capo del personale presso il \"St. Vincent's Hospital\" di New York, e di Mary Matilda Irene O'Donohue, una benestante attivista statunitense di origini irlandesi, figlia a sua volta del ricco mercante di caff\u00e8 Joseph J. O'Donohue, uno dei fondatori, tra l'altro, del \"Coffee Exchange\" e del \"Brooklyn-New York Ferry\".\nFerrer aveva tre fratelli: la sorella pi\u00f9 grande, M. Iren\u00e9 Ferrer, cardiologa ed educatrice. Il fratello Jos\u00e9 M. Ferrer, divent\u00f2 anch'egli chirurgo. L'altra sorella, Teresa (Terry) Ferrer, era giornalista su temi religiosi presso il \"The New York Herald Tribune\" e editrice sulla educazione del \"Newsweek\".\nFerrer ricevette un'istruzione privata presso la Bov\u00e9e School di New York (uno dei suoi compagni di classe fu il futuro autore Louis Auchincloss) e presso la Canterbury Prep School nel Connecticut, prima di frequentare la Princeton University fino al suo secondo anno. A quel punto abbandon\u00f2 gli studi per dedicare pi\u00f9 tempo alla recitazione. Lavor\u00f2 anche come redattore di un piccolo giornale del Vermont e scrisse un libro per bambini, \"Tito's Hats\" (Garden City Publishing, 1940).\nCarriera.\nIl primo approccio di Ferrer con la recitazione risale al periodo dell'adolescenza in rappresentazioni teatrali estive (summer stock); nel 1937 vinse il \"Theatre Intime award for best new play\", per il miglior lavoro scritto da un laureando di Princeton; il dramma, intitolato \"Awhile to Work\", era interpretato anche da un'altra studentessa dell'universit\u00e0, Frances Pilchard, che in quello stesso anno divenne la sua prima moglie. All'et\u00e0 di ventun anni Ferrer approd\u00f2 a Broadway come ballerino, mentre fece il suo debutto come attore due anni dopo. Dopo aver combattuto una battaglia contro la polio, lavor\u00f2 anche come disc jockey in Texas e Arkansas, per poi trasferirsi in Messico per lavorare ad un romanzo.\nDopo qualche tempo torn\u00f2 a lavorare a Broadway per poi passare in campo cinematografico, dirigendo una decina di film e interpretandone pi\u00f9 di ottanta. Come produttore, otterr\u00e0 il suo maggior successo col film \"Gli occhi della notte\" (1967), interpretato da Audrey Hepburn. Nel 1945 Ferrer esord\u00ec alla regia con il film \"The Girl of the Limberlost\", pellicola in bianco e nero a basso costo prodotta dalla Columbia Pictures. Torn\u00f2 a Broadway per essere protagonista di \"Strange Fruit\", basato sul romanzo omonimo di Lillian Smith.\nIl suo debutto come attore sul grande schermo risale al 1949, nel film \"La tragedia di Harlem\"; i suoi successivi ruoli pi\u00f9 famosi sono quelli del burattinaio nel musical \"Lili\" (1953), accanto a Leslie Caron, del Marchese de Maynes in \"Scaramouche\" (1952) e del Principe Andrei in \"Guerra e pace\" (1956) nel quale recit\u00f2 insieme a Audrey Hepburn.\nA partire dagli anni sessanta si dedic\u00f2 anche alla televisione, dirigendo alcune serie come \"The Farmer's Daughter\" (1963-1966) con Inger Stevens, ma \u00e8 maggiormente ricordato come partner di Jane Wyman in \"Falcon Crest\", dal 1981 al 1984, nella parte del legale di Angela Channing, e brevemente come suo marito. Interpret\u00f2 anche il Dr. Brogli in un episodio del 1979 di \"Return of the Saint\".\nPer il suo contributo all'industria cinematografica Ferrer ha una sua stella sull'Hollywood Walk of Fame al numero 6268 di Hollywood Boulevard.\nVita privata.\nMel Ferrer si spos\u00f2 cinque volte:\nMorte.\nMel Ferrer mor\u00ec il 2 giugno 2008, all'et\u00e0 di 90 anni, nel suo ranch di Santa Barbara, a causa di un'insufficienza cardiaca. Dopo la cremazione, le sue ceneri furono inumate nel suo ranch a Carpenteria."}
{"id": "786615", "revid": "143542", "url": "https://it.wikipedia.org/wiki?curid=786615", "title": "Mokha", "text": "Moca, o anche Mokh\u0101 (), \u00e8 una citt\u00e0 dello Yemen, porto sulle coste del Mar Rosso. Fino al XIX secolo, quando fu soppiantata da Aden e da al-Hudayda, Moca era il principale porto dello Yemen.\nRinomata per essere stata il maggior mercato del caff\u00e8 dal XV al XVII secolo, da questa citt\u00e0 \u00e8 derivato anche il nome della famosa qualit\u00e0 di caff\u00e8 moca e dell'omonima macchinetta. Infatti, anche dopo che furono trovati altri luoghi per la coltivazione del caff\u00e8, i chicchi provenienti da Moca continuano tuttora a essere universalmente apprezzati per il loro forte profumo.\nSecondo le notizie riportate dal gesuita Jer\u00f3nimo Lobo, che viaggi\u00f2 nel Mar Rosso nel 1625, la citt\u00e0 acquist\u00f2 importanza nel periodo della dominazione turca (eyalet dello Yemen)."}
{"id": "786617", "revid": "104458", "url": "https://it.wikipedia.org/wiki?curid=786617", "title": "Annemarie Gerg", "text": "Biografia.\nStagioni 1992-1998.\nSciatrice originaria di Lenggries, la Gerg debutt\u00f2 in campo internazionale ai Mondiali juniores di Maribor 1992 e due anni dopo, nella rassegna iridata giovanile di Lake Placid 1994, vinse la medaglia d'argento nella discesa libera e quella di bronzo nel supergigante.\nSpecializzatasi nelle prove tecniche, in Coppa del Mondo esord\u00ec il 27 novembre 1994 nello slalom speciale di Park City, che non complet\u00f2; il 13 dicembre 1995 a Haus sal\u00ec per la prima volta sul podio in Coppa Europa classificandosi 3\u00aa in slalom gigante. Ai suoi primi Campionati mondiali, Sierra Nevada 1996, usc\u00ec nella seconda manche sia nello slalom gigante sia nello slalom speciale mentre l'anno dopo, nella rassegna iridata di Sestriere, fu 16\u00aa nello slalom speciale e non complet\u00f2 nuovamente lo slalom gigante.\nStagioni 1999-2007.\nAi Mondiali di Vail/Beaver Creek 1999 non fin\u00ec lo slalom speciale e a quelli di Sankt Anton 2001 fu 13\u00aa nello slalom speciale e non termin\u00f2 lo slalom gigante. Ai XIX Giochi olimpici invernali di , suo debutto olimpico, si piazz\u00f2 22\u00aa nello slalom gigante e non concluse lo slalom speciale cos\u00ec come, l'anno dopo, ai Mondiali di Sankt Mortiz, dove invece fu 21\u00aa nello slalom gigante.\nNel 2005 disput\u00f2 i Mondiali di Bormio/Santa Caterina Valfurva, piazzandosi 17\u00aa nello slalom gigante e uscendo nella seconda manche dello slalom speciale, mentre nel 2006 conquist\u00f2 il suo ultimo podio di carriera in Coppa Europa, il 15 febbraio ad Abetone in slalom gigante (2\u00aa), e disput\u00f2 i suoi secondi e ultimi Giochi olimpici, , dove fu 7\u00aa nello slalom speciale e non concluse lo slalom gigante.\nNel corso della sua ultima stagione agonistica, 2006-2007, conquist\u00f2 il suo unico podio in Coppa del Mondo, classificandosi al 2\u00ba posto il 21 dicembre nello slalom speciale di Val-d'Is\u00e8re, e partecip\u00f2 ai suoi ultimi Mondiali, senza completare lo slalom speciale della rassegna iridata di \u00c5re. La sua ultima gara in carriera fu lo slalom speciale di Coppa del Mondo disputato il 17 marzo 2007 a Lenzerheide, che non complet\u00f2.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nGS = slalom gigante\nSL = slalom speciale"}
{"id": "786619", "revid": "1529788", "url": "https://it.wikipedia.org/wiki?curid=786619", "title": "Teatro Vittoria", "text": "In Italia esistono diversi teatri intitolati alla Vittoria:"}
{"id": "786634", "revid": "599013", "url": "https://it.wikipedia.org/wiki?curid=786634", "title": "Teatro La Fenice (disambigua)", "text": ""}
{"id": "786637", "revid": "31360", "url": "https://it.wikipedia.org/wiki?curid=786637", "title": "Julius Caesar Scaliger", "text": ""}
{"id": "786646", "revid": "6923", "url": "https://it.wikipedia.org/wiki?curid=786646", "title": "Deinotherium", "text": "Il deinoterio (gen. Deinotherium), o dinoterio, \u00e8 un mammifero proboscidato estinto, apparso durante il Miocene medio (circa 15 milioni di anni fa) e sopravvissuto fino al Pleistocene inoltrato circa 1 milione di anni fa. Durante tutto questo periodo, l'aspetto di questo animale non cambi\u00f2 di molto: in sostanza, il deinoterio era abbastanza simile a un elefante moderno tranne che per le zanne superiori, assenti. Sulla mandibola, invece, erano presenti due zanne inferiori incurvate all'ingi\u00f9, in modo simile a due uncini, per questa sua caratteristica gli fu dato il nome \"deinotherium\", che in greco antico significa \"bestia terribile\". Il corpo, poi, era pi\u00f9 corto di quello degli elefanti odierni.\nOrigine dei miti.\nIl deinoterio \u00e8 il terzo pi\u00f9 grande mammifero terrestre mai vissuto, solo il gigantesco rinoceronte \"Paraceratherium\" e l'elefante asiatico dalle zanne dritte lo superavano per dimensioni. Un maschio adulto di deinoterio era alto in media tra i 3,5 e i 4,7 metri al garrese, con un peso stimato tra le 5-10 tonnellate. La distribuzione geografica di questi animali comprendeva vaste aree di Europa, Asia e Africa. Adrienne Mayor, nel libro \"The First Fossil Hunters: Paleontology In Greek and Roman Times\", ha ipotizzato che il ritrovamento di crani di deinoteri in Grecia abbia contribuito all'origine del mito dei giganti. Un dente di deinoterio rinvenuto sull'isola di Creta in sedimenti marini del Miocene ha fatto emergere una domanda: nel Miocene Creta era effettivamente unita all'Europa continentale, o forse i deinoteri possedevano le stesse sottovalutate abilit\u00e0 di nuotatori degli elefanti odierni?\nEvoluzione.\n\"Deinotherium\" \u00e8 il genere tipo della famiglia Deinotheriidae, evolutosi dal pi\u00f9 piccolo \"Prodeinotherium\" del Miocene inferiore. Questi proboscidati rappresentano una linea evolutiva totalmente distinta da quella degli altri elefanti; probabilmente si differenziarono all'inizio della storia evolutiva dei proboscidati, anche se il pi\u00f9 antico deinoterio noto, \"Chilgatherium\", proviene da strati dell'Oligocene superiore. Il grande gruppo a cui appartengono gli elefanti un tempo era maggiormente diversificato: vi erano i gonfoteri (ad. es \"Cuvieronius\"), i mastodonti (tra cui il mastodonte americano) e altri animali dalle strane zanne \"a pala\" (come \"Platybelodon\"). I deinoteri, tuttavia, sembrano essere i pi\u00f9 primitivi tra tutti questi pachidermi.\nStile di vita.\nIl modo in cui \"Deinotherium\" usava le sue curiose zanne \u00e8 argomento di discussione tra gli scienziati. Il deinoterio potrebbe averle utilizzate per dissotterrare parti di piante come radici o tuberi, oppure per avvicinare a s\u00e9 fronde e raggiungere il fogliame, o ancora per strappare parti soffici dai tronchi degli alberi. Alcuni fossili di deinoterio sono stati rinvenuti in vari siti africani dove sono stati trovati anche parenti primitivi degli uomini.\nSpecie.\nSi conoscono tre specie di deinoterio, tutte di grande taglia.\n\"Deinotherium giganteus\" Kaup 1829.\n\"Deinotherium giganteus\" \u00e8 la specie tipo. \u00c8 nota soprattutto nel Miocene superiore europeo, ed \u00e8 la sola specie ad avere una diffusione mediterranea. I resti fossili pi\u00f9 recenti attribuibili a questa specie provengono dal Pliocene medio della Romania. Un teschio completo, rinvenuto nel 1836 a Eppelsheim in strati del Pliocene inferiore, misura 1,2 metri di lunghezza e 90 centimetri in larghezza; le dimensioni dell'animale intero erano senza dubbio maggiori di quelle degli elefanti attuali.\n\"Deinotherium indicum\" Falconer 1845.\n\"Deinotherium indicum\" \u00e8 la specie asiatica, rinvenuta in India e Pakistan. Si distingue dalla specie europea per la dentatura pi\u00f9 robusta. Questa specie apparve nel Miocene medio, e fu molto comune per tutto il Miocene superiore. Scomparve proprio alla fine del periodo, circa 7 milioni di anni fa.\n\"Deinotherium bozasi\" Arambourg 1934.\n\"Deinotherium bozasi\" \u00e8 la specie africana. \u00c8 caratterizzata da un cranio generalmente pi\u00f9 stretto e alto, e da una sinfisi mandibolare pi\u00f9 corta, con zanne pi\u00f9 corte. In questo sembrerebbe pi\u00f9 primitiva delle altre due specie. Questa specie apparve all'inizio del Miocene superiore, e sopravvisse fino al Pleistocene inferiore (un milione di anni fa), molti milioni di anni dopo la scomparsa della altre due specie. I fossili pi\u00f9 recenti provengono dalla Kanjera Formation del Kenya."}
{"id": "786651", "revid": "713714", "url": "https://it.wikipedia.org/wiki?curid=786651", "title": "Lucus Angitiae", "text": "Lucus Angitiae, conosciuto anche pi\u00f9 semplicemente come Angizia dal nome dell'omonima dea, \u00e8 un sito archeologico riconosciuto come monumento nazionale posto nei pressi della sponda meridionale della conca del Fucino, vicino alla contemporanea cittadina di Luco dei Marsi in provincia dell'Aquila.\nStoria.\nIl nome originario del sito sarebbe legato al termine lux (luce), da cui \u00e8 derivato lucus, ovvero la radura nel bosco. Il luogo sacro era dedicato alla figura della dea Angizia, venerata dai Marsi che abitavano le sponde del lago Fucino. \nL'area sacra, risalente al III secolo a.C., \u00e8 nota anche come Anxa, nome latino derivato da quello marso di Anctia (nome indigeno della dea Angizia).\nL'area ha svolto le funzioni di municipio fino all'alto medioevo. \nSecondo la leggenda gli abitanti erano abili preparatori di antidoti contro i veleni di serpenti e conoscitori delle erbe dei monti circostanti, a cominciare da Umbrone, che fu ucciso da Enea nella guerra fra italici e troiani, come \u00e8 narrato nell'\"Eneide\". \nAttestazioni di carattere archeologico hanno permesso di far risalire all'et\u00e0 del bronzo le prime frequentazioni del sito. Fu invece durante l'et\u00e0 del ferro che l'area fortificata si svilupp\u00f2 su oltre 14 ettari recintati con opere poligonali che presentavano due porte d'accesso all'area. Il centro fortificato del sovrastante monte Penna venne inglobato dalla sottostante citt\u00e0-santuario durante il periodo delle guerre sannitiche attraverso opere murarie che coprirono un'area di circa 30 ettari e che furono dotate di cinque porte. \nIl sito \u00e8 caratterizzato dalla presenza del tempio di epoca italica situato in localit\u00e0 Il Tesoro e di quello di epoca augustea. Sono visibili il muro di terrazzamento dell'area sacra di Angizia e le tracce dell'ampia recinzione muraria dell'et\u00e0 del ferro, i ruderi delle tre porte di accesso ai templi, le tracce del foro e del quartiere artigiano. La citt\u00e0 santuario \u00e8 sovrastata dall'acropoli di monte Penna. Pi\u00f9 vicina al contemporaneo abitato di Luco dei Marsi si trova la chiesa di Santa Maria delle Grazie con i ruderi dell'annesso monastero.\nGli scavi.\nI reperti sono venuti alla luce casualmente e tramite lavori pubblici. Si tratta di statue, sculture a bassorilievo, monete, bronzetti, ex voto, frammenti architettonici, teste ecc. in parte esposti nella sezione archeologia del museo d'arte sacra della Marsica e in parte conservati presso il museo Paludi a Celano.\nScavi condotti a partire dai primi anni settanta dalla Soprintendenza archeologica regionale di concerto con l'Archeoclub della Marsica e dal 1998 in poi hanno portato alla luce i due templi, quello italico composto di due celle e quello di epoca romana che presenta tre ambienti. Sono state inoltre scoperte colonne doriche, fornaci e sepolture. Nel 2003 opere di ricerca condotte unitamente all'Universit\u00e0 degli Studi dell'Aquila hanno permesso di svelare altri importanti reperti, in particolare nell'area denominata Sagrestia sono tornate alla luce le tre statue: quella, che secondo alcuni studiosi sarebbe ricollegabile alla figura della dea Angizia, \u00e8 in terracotta e risale al III secolo a.C.; le altre due statue in marmo sono invece databili al II secolo a.C.\nDal 2014, dopo i lavori di messa in sicurezza del santuario, il sito \u00e8 visitabile.\nL'area \u00e8 stata sottoposta a tutela ambientale e paesaggistica nel 1998 tramite l'istituzione del parco naturale San Leonardo."}
{"id": "786655", "revid": "486946", "url": "https://it.wikipedia.org/wiki?curid=786655", "title": "Soporifik", "text": ""}
{"id": "786656", "revid": "486946", "url": "https://it.wikipedia.org/wiki?curid=786656", "title": "Hypnomade", "text": ""}
{"id": "786658", "revid": "486946", "url": "https://it.wikipedia.org/wiki?curid=786658", "title": "Krabboss", "text": ""}
{"id": "786659", "revid": "74801", "url": "https://it.wikipedia.org/wiki?curid=786659", "title": "Charles Tilstone Beke", "text": "Nato a Stepney, nei dintorni di Londra da un mercante attivo nella City, il giovane Beke segu\u00ec per qualche tempo le orme del padre.\nIntraprese gli studi in legge al Lincoln's Inn e per un certo tempo esercit\u00f2 la sua professione forense ma si dedic\u00f2 infine allo studio delle discipline storiche e geografiche per le quali era un vero appassionato.\nI primi risultati delle sue ricerche emersero nella sua opera \"Origines Biblicae\", o \"Researches in Primeval History\" pubblicato per la prima volta nel 1834. L'opera era un tentativo di ricostruire i primordi della storia umana tramite la storia geologica e suscit\u00f2 lo scalpore e le proteste degli studiosi tradizionali della Genesi, tuttavia il merito scientifico dell'opera venne riconosciuto dall'Universit\u00e0 di Tubinga."}
{"id": "786663", "revid": "486946", "url": "https://it.wikipedia.org/wiki?curid=786663", "title": "Voltorbe", "text": ""}
{"id": "786664", "revid": "486946", "url": "https://it.wikipedia.org/wiki?curid=786664", "title": "Noeunoeuf", "text": ""}
{"id": "786665", "revid": "486946", "url": "https://it.wikipedia.org/wiki?curid=786665", "title": "Noadkoko", "text": ""}
{"id": "786666", "revid": "767487", "url": "https://it.wikipedia.org/wiki?curid=786666", "title": "Al-Mukalla", "text": "Al-Mukall\u0101 () \u00e8 una citt\u00e0 dello Yemen, capoluogo del governatorato di Hadramawt, nel sud del Paese, sul golfo di Aden da cui dista circa 480 chilometri. \u00c8 il porto principale della provincia di al-Shahr oltre che la quarta citt\u00e0 dello Yemen.\nStoricamente \u00e8 stato il maggior centro commerciale per i traffici tra l'India e l'Africa. La citt\u00e0 \u00e8 stata la capitale del Sultanato di al-Qu\u02bfay\u1e6d\u012b.\nPer il trasporto aereo \u00e8 servita dal Riyan Mukalla Airport."}
{"id": "786668", "revid": "486946", "url": "https://it.wikipedia.org/wiki?curid=786668", "title": "Osselait", "text": ""}
{"id": "786669", "revid": "486946", "url": "https://it.wikipedia.org/wiki?curid=786669", "title": "Ossatueur", "text": ""}
{"id": "786670", "revid": "486946", "url": "https://it.wikipedia.org/wiki?curid=786670", "title": "Tygnon", "text": ""}
{"id": "786672", "revid": "767487", "url": "https://it.wikipedia.org/wiki?curid=786672", "title": "Mukayras", "text": "Mukayras \u00e8 una citt\u00e0 dello Yemen situata nel governatorato di Abyan circa 20\u00a0km a sudest della citt\u00e0 di Al-Bayda e circa 30\u00a0km a nord-est di Lawdar.\nIl piccolo centro abitato si trova ad un'altitudine di circa 2.170 m s.l.m."}
{"id": "786674", "revid": "1573940", "url": "https://it.wikipedia.org/wiki?curid=786674", "title": "Nishtun", "text": "Nishtun (arabo: \u0646\u0634\u062a\u0646), \u00e8 una citt\u00e0 costiera dello Yemen."}
{"id": "786677", "revid": "11959", "url": "https://it.wikipedia.org/wiki?curid=786677", "title": "Qishn", "text": "Qishn (), \u00e8 una citt\u00e0 costiera del sud dello Yemen nel governatorato di al-Mahra. \u00c8 stata la capitale nella terraferma del Sultanato Mahra di Qishn e Socotra."}
{"id": "786679", "revid": "124896481", "url": "https://it.wikipedia.org/wiki?curid=786679", "title": "James Hepburn, IV conte di Bothwell", "text": "Biografia.\nEra figlio di Patrick Hepburn, III conte di Bothwell e di Agnes Sinclair (morta nel 1572), figlia di Enrico, III lord Sinclair. James succedette al padre come conte nel 1556.\nCome Grande ammiraglio, Bothwell navig\u00f2 in tutta Europa. Durante una sua visita a Copenaghen, circa nell'anno 1559, conobbe Anna Trondesen Rustung, della quale si innamor\u00f2. Anna era una nobile norvegese il cui padre, Christoffer Trondesen Rustung, era un famoso ammiraglio al servizio del Consiglio Reale Danese.\nIn seguito al loro fidanzamento, Anna part\u00ec con Bothwell ma, quando furono nelle Fiandre, egli le comunic\u00f2 di essere completamente senza denaro, e le chiese di vendere tutto quello che possedeva, cosa che lei fece. Dopodich\u00e9 Anna, abbandonata da Bothwell, fece ritorno in Danimarca presso la sua famiglia. Era molto infelice e si lamentava di Bothwell. A causa del modo in cui venne trattata, Anna gioc\u00f2 un ruolo decisivo, molti anni dopo, per la rovina di Bothwell.\nIncontro con la regina Maria.\nBothwell incontr\u00f2 per la prima volta Maria quando visit\u00f2 la corte di Francia nell'autunno del 1560, dopo avere lasciato Anna nelle Fiandre. Egli fu ricevuto da Maria e dal suo sposo, il re Francesco II, i quali gli diedero seicento corone e il titolo, con la relativa pensione, di \"gentiluomo\" della Camera del Re.\nEgli fece ancora due visite in Francia, nella primavera e nell'estate del 1561.\nNell'agosto dello stesso anno, la regina Maria, rimasta vedova, dovette fare ritorno in Scozia. In ragione delle sue capacit\u00e0 navali, Bothwell venne incaricato di organizzare una parte del viaggio.\nSembra che presso la corte scozzese Bothwell non fosse gradito, anzi, egli era accusato di complottare contro la corona stessa.\nNel febbraio del 1566 Bothwell si spos\u00f2 con Jean Gordon, figlia del quarto conte di Huntly Giorgio Gordon. La regina Maria assistette al matrimonio. Quella stessa estate Jean si ammal\u00f2 gravemente e quasi mor\u00ec. Il loro matrimonio, comunque dur\u00f2 poco pi\u00f9 di un anno, perch\u00e9 essi divorziarono il 7 maggio del 1567, a causa della relazione di Bothwell con la domestica Bessie Crawford.\nGi\u00e0 dall'estate del 1566, la regina e Bothwell furono molto uniti. Dopo aver appreso che egli era gravemente malato e in pericolo di vita, Maria intraprese un lungo viaggio per recarsi da lui nel castello di Hermitage, solo alcune settimane dopo avere dato alla luce il figlio Giacomo.\nMorte di Lord Darnley.\nIl divorzio di Bothwell avvenne tre mesi dopo la morte del secondo marito di Maria, Enrico Stuart, il quale venne assassinato il 10 febbraio del 1567, probabilmente per volere di quei nobili implicati nell'assassinio di Davide Riccio, segretario e intimo confidente della Regina, che egli aveva tradito. Ancora oggi per\u00f2 i mandanti dell'assassinio di Lord Darnley non sono chiari. Gli storici riportano che all'epoca vennero accusati Maria stessa e Bothwell.\nLa famiglia di Lord Darnley, nella persona di Matthew Stuart conte di Lennox, suo padre, cerc\u00f2 di vendicarne la morte e chiese al \"Consiglio Segreto\" di iniziare un procedimento contro Bothwell il 12 aprile 1567. Il giorno fissato Bothwell si present\u00f2 all'appuntamento con molto sfarzo: aveva uno splendido cavallo ed era accompagnato da diversi nobili e da tutta la famiglia Hepburn. Il processo inizi\u00f2 a mezzogiorno e termin\u00f2 alle sette di sera. Bothwell fu assolto.\nPochi giorni dopo la Regina, accompagnata da Bothwell che reggeva lo scettro, si rec\u00f2 in parlamento, dove il risultato del processo doveva essere ufficializzato, secondo la legge del Paese. Il 19 aprile otto vescovi, nove conti e sette lords apposero la loro firma al documento che pass\u00f2 alla storia con il nome di \"Ainslie Taverna Bond\", con il quale sostenevano la pretesa di Bothwell di sposare Maria.\nNozze con Maria Stuart.\nIl 24 aprile Bothwell, a capo di ottocento uomini, rap\u00ec, o convinse, Maria che stava percorrendo la strada tra il castello di Stirling ed Edimburgo, a seguirlo nel suo castello di Dunbar in modo che egli potesse proteggerla da un pericolo che l'attendeva in citt\u00e0.\nIl 12 maggio la Regina nomin\u00f2 Bothwell duca d'Orkney e il 15 maggio si sposarono, presso il palazzo di Holyrood, con rito protestante.\nLa nobilt\u00e0 scozzese si rivolt\u00f2 e sollev\u00f2 un esercito contro Maria e Bothwell. Si confrontarono a Carberry Hill il 15 giugno, ma non ci fu alcuna battaglia, poich\u00e9 Maria accett\u00f2 di seguire i lords a condizione che essi lasciassero libero Bothwell. Egli fugg\u00ec e da quel momento non rivide mai pi\u00f9 Maria, la quale fu imprigionata e costretta ad abdicare in favore del figlio.\nNel dicembre dello stesso anno i titoli di Bothwell e le sue propriet\u00e0 vennero confiscati allo scadere della legge votata dal parlamento.\nLa vendetta di Anna Rustung.\nFuggendo dalla Scozia Bothwell si rec\u00f2 in Scandinavia, nella speranza di reclutare un'armata per rimettere Maria sul trono, ma egli venne arrestato sulle coste della Norvegia, che allora era territorio danese, senza i suoi documenti e venne scortato fino al porto di Bergen. Sfortunatamente per lui questa regione era la terra natale di Anna Rustung, la quale, sostenuta dalla sua potente famiglia, depose contro di lui una querela. Il cugino di Anna, Erik Rosenkrantz persona di alto rango in Norvegia, fece imprigionare Bothwell presso un carcere locale, di modo che Anna potesse avere giustizia per l'abbandono subito anni prima e la restituzione della sua dote. Bothwell riusc\u00ec a convincere Anna ad accettare la custodia del suo battello come sorta di risarcimento e sarebbe stato liberato se nel frattempo il re di Danimarca, Federico II, non fosse venuto a conoscenza che la Corona inglese cercava Bothwell, accusato della morte di Lord Darnley. Il Re decise di fare trasferire il prigioniero sul territorio continentale danese.\nIn principio il re Federico tratt\u00f2 Bothwell in modo onorevole, ma in seguito lo fece trasferire nel castello di Dragsholm, di sinistra reputazione, dove fu tenuto prigioniero in condizioni spaventose. Ancora oggi si pu\u00f2 vedere presso il castello una colonna con su scritto: \"Fu qui che Bothwell pass\u00f2 gli ultimi dieci anni della sua vita e fu qui che egli mor\u00ec\"."}
{"id": "786690", "revid": "767487", "url": "https://it.wikipedia.org/wiki?curid=786690", "title": "Pedra da G\u00e1vea", "text": "La Pedra da G\u00e1vea \u00e8 una formazione rocciosa situata nel Parco nazionale della Tijuca, nei pressi della citt\u00e0 di Rio de Janeiro.\nDescrizione.\nLa Pedra da Gavea si innalza a un'altezza di 842 metri sopra il livello del mare, e dalla sua cima \u00e8 possibile dominare con lo sguardo una zona incredibilmente ampia: il suo nome, infatti, \u00e8 dovuto al fatto che i primi esploratori portoghesi la utilizzassero come punto d'osservazione per scorgere navi nemiche in avvicinamento (\"Gavea\" in portoghese \u00e8 l'albero maestro di una nave)."}
{"id": "786691", "revid": "1433186", "url": "https://it.wikipedia.org/wiki?curid=786691", "title": "Aguadilla", "text": "Aguadilla \u00e8 una citt\u00e0 di Porto Rico situata sulla costa nord-occidentale dell'isola. L'area comunale confina a est con Isabela e a sud con Moca e Aguada. \u00c8 bagnata a ovest dalle acque del Canale della Mona e a nord dall'Oceano Atlantico. Il comune, che fu fondato nel 1780, oggi conta una popolazione di oltre 66.000 abitanti ed \u00e8 suddiviso in 16 circoscrizioni (\"barrios\").\nInfrastrutture e trasporti.\nLa citt\u00e0 \u00e8 servita dall'aeroporto civile Rafael Hern\u00e1ndez."}
{"id": "786695", "revid": "124792145", "url": "https://it.wikipedia.org/wiki?curid=786695", "title": "Armando Fragna", "text": "Biografia.\nHa scritto innumerevoli composizioni, ma viene ricordato soprattutto per le musiche di diversi film di Tot\u00f2.\nHa al suo attivo la preparazione (orchestrazione e arrangiamenti) di brani musicali che hanno partecipato al Festival di Sanremo (1952-1953).\nSfollato a Viggi\u00f9 durante la Seconda Guerra Mondiale, omaggi\u00f2 il corpo di volontari che da fine '800 operava nel paese, componendo la popolare canzone che fu da ispirazione per il film I pompieri di Viggi\u00f9.\nOrchestra alla radio.\nPer circa venti anni diresse una delle tante orchestre che la RAI aveva nelle varie sedi; le altre orchestre erano dirette da Cinico Angelini, Pippo Barzizza, Alberto Semprini, Lelio Luttazzi, Carlo Savina, Gino Conte ed altri ancora. Ognuno di questi complessi aveva anche un gruppo di cantanti, pi\u00f9 o meno fissi, che si esibivano in pezzi di successo, ma anche lanciando nuovi motivi.\nL'orchestra Fragna poteva contare sulle voci di Clara Jaione, Duo Blengio, Luciano Benevene, Vittoria Mongardi, Giorgio Consolini, Claudio Villa, Quartetto Cetra. La durata dei programmi era di circa trenta minuti.\nTra i suoi motivi pi\u00f9 noti \"I pompieri di Viggi\u00f9\", \"Arrivano i nostri\", \"I Cadetti di Guascogna\", \"Qui, sotto il cielo di Capri\", \"Signora Fortuna\", \"La Mazurka della nonna\" e \"Signora Illusione\"."}
{"id": "786699", "revid": "132266", "url": "https://it.wikipedia.org/wiki?curid=786699", "title": "Fuochista", "text": "Il fuochista \u00e8 il conduttore dei generatori di vapore.\nIl titolo di fuochista si ottiene, in Italia, a seguito di un esame che pu\u00f2 essere di 4\u00ba, 3\u00ba, 2\u00ba o 1\u00ba grado, quest'ultimo permette di condurre i generatori di vapore pi\u00f9 grandi e senza limite di potenzialit\u00e0 produttiva, come le grandi caldaie delle centrali termoelettriche. Una particolare figura di fuochista era quella (ormai quasi scomparsa) del secondo agente della locomotiva a vapore che doveva conseguire una particolare abilitazione alla condotta delle caldaie poste su rotabili ferroviari."}
{"id": "786701", "revid": "289247", "url": "https://it.wikipedia.org/wiki?curid=786701", "title": "Amabile Visintainer", "text": ""}
{"id": "786702", "revid": "1632387", "url": "https://it.wikipedia.org/wiki?curid=786702", "title": "Welcome to Hell", "text": "Welcome to Hell \u00e8 il debutto discografico del gruppo musicale heavy metal britannico Venom, pubblicato nel dicembre 1981 dalla Neat Records.\nLe sonorit\u00e0 del disco sono molto grezze e rumorose, forse in parte perch\u00e9 i membri della band pensavano di stare incidendo un semplice demo e non un album vero e proprio, durante i soli tre giorni nei quali si trovarono a registrare in studio. Secondo quanto dichiarato dallo scrittore Dayal Patterson, la qualit\u00e0 relativamente bassa (low-fi) di \"Welcome to Hell\" fu di ispirazione per molti gruppi metal norvegesi, che considerarono il suono potente e tecnicamente basilare dell'album una vera affermazione del genere black metal. Patterson scrisse che \"Welcome to Hell\", e l'album immediatamente successivo \"Black Metal\", sono entrambe opere alla base della nascita del black metal, di importanza fondamentale nello sviluppo del genere.\nL'album \u00e8 stato ristampato in formato CD dalla Sanctuary Records nel 2002 con l'aggiunta di numerose tracce bonus.\nDescrizione.\n\u00c8 stato registrato nel 1981 e pubblicato alla fine dello stesso anno. L'album \u00e8 considerato uno dei dischi pi\u00f9 importanti per la nascita del black metal, genere del quale i Venom sono spesso citati tra i pionieri, insieme a Bathory, Celtic Frost, Hellhammer e Mercyful Fate.\n\"Welcome to Hell\" \u00e8 stato inoltre una grande fonte di ispirazione per molte band, da cui sarebbero poi nati nuovi stili di heavy metal, in particolare metal estremo: thrash metal, death e il gi\u00e0 citato black metal.\nRegistrazione.\nNell'agosto 1981, la Neat Records, favorevolmente colpita dal successo del singolo \"In League with Satan/Live Like an Angel [Die Like a Devil]\", chiese alla band di registrare qualche demo di nuovi pezzi nei suoi Impulse Studios. Seppur grezzi, alla Neat piacciono i demo e senza pensarci due volte, la casa discografica comunica al gruppo di volerli pubblicare sotto forma di album vero e proprio. A tal proposito, Cronos, bassista e cantante dei Venom, ricorda: \nDescrizione dei brani.\n\"Sons of Satan\".\nLa traccia d'apertura del disco \u00e8 un \"metal punk\" che risente chiaramente dell'influenza dei Mot\u00f6rhead. Il brano \u00e8 costituito da un caos sonoro sorretto da un riff tirato e rumoroso, mancano del tutto spunti melodici e il tutto \u00e8 contraddistinto da una totale anarchia sonora che termina in una coda rumorosa e disorganizzata. Nel testo del brano \u00e8 presente l'esortazione: \"\u00abJoin Venoms legions, Cause we\u2019re going wild\u00bb\" (\"Unitevi alle legioni dei Venom. Perch\u00e9 stiamo per scatenarci\").\n\"Welcome to Hell\".\n\"Benvenuti all'inferno\" \u00e8 il programmatico titolo della title track dell'album, e uno dei primi \"classici\" della band. Un potente riff di sapore NWOBHM sorregge la struttura di un brano che, seppur violento come il precedente, possiede una notevole linea melodica ben riconoscibile. Il testo \u00e8 un'esortazione ad abbracciare il satanismo, la distruzione senza rimorsi e l'egoismo crudele. Verso la fine del pezzo \u00e8 presente una non identificata voce femminile che recita un estratto del Salmo 23 mentre in sottofondo la voce di Cronos urla una lode a Satana: \"\u00abLeave your souls at his feet, kiss the flames, scorn defeat\u00bb\" (\"Lasciate l'anima ai suoi piedi, baciate le fiamme, rifiutate la sconfitta\").\n\"Schizoid\".\nAltro brano in \"stile Mot\u00f6rhead\" con un cantato simile a un ringhio rabbioso, molto grezzo e veloce, dove heavy metal e punk si fondono per raccontare le gesta di un serial killer alla costante ricerca di vittime. In alcune raccolte successive dei Venom il titolo della canzone \u00e8 riportato anche come \"Schizo\" o \"Schitzo\".\n\"Mayhem With Mercy\".\nBreve intermezzo strumentale della durata di un minuto scarso, che funge da oasi di tranquillit\u00e0 dopo il caotico magma sonoro delle tracce precedenti. I Mayhem, noto gruppo black metal norvegese, trassero ispirazione per il loro nome da questa traccia e hanno anche re-interpretato il brano \"Witching Hour\" nell'EP \"Deathcrush\" (1987). L'abitudine di inserire oscuri strumentali relativamente \"tranquilli\" come interludio in album di metal estremo sar\u00e0 portata avanti negli anni seguenti da vari artisti in ambito black metal e thrash metal.\n\"Poison\".\n\"Poison\" \u00e8 un altro brano veloce di impronta Mot\u00f6rheadiana con un mid-tempo frizzante a rendere il tutto pi\u00f9 movimentato. Il ritornello, nonostante l'aggressione sonora, \u00e8 abbastanza orecchiabile; mentre il testo decanta le gesta di una insaziabile predatrice sessuale, una figlia di Satana con appetiti sessuali instancabili, che per\u00f2 alla fine, tacciata di infedelt\u00e0, viene minacciata dal narratore con le parole: \"\u00abI'm gonna make you pay for all the times you've cheated and lied\u00bb\" (\"Te la far\u00f2 pagare per tutte le volte che mi hai tradito e mentito\").\n\"Live Like an Angel [Die Like a Devil]\".\nTraccia gi\u00e0 pubblicata su singolo come lato B di \"In League with Satan\", \u00e8 un rock and roll tirato che canta le lodi di una vita vissuta senza rimorsi o inibizioni di sorta, soddisfacendo ogni propria pulsione:\n\"Witching Hour\".\nNell'immaginario \"satanico\" da B-movie dell'album, entrano in campo le streghe. Il pezzo inizia con una serie di note di basso simili a campane a morto per poi proseguire con un riff in stile proto-thrash destinato a definire almeno un paio di sottogeneri heavy metal a venire. \"Witching Hour\" \u00e8 una brano veloce, cattivo, scuro, violento con un tempo martellante che narra le gesta di un gruppo di streghe che evocano il Maligno durante un Sabba.\n\"One Thousand Days In Sodom\".\nBrano pi\u00f9 lento rispetto agli altri, cadenzato, monolitico con un ritornello orecchiabile e un pregevole assolo alla chitarra da parte di Mantas nel mezzo. Il testo tratta della depravazione e del degrado imperanti nella biblica citt\u00e0 di Sodoma, tra omicidi, torture, stupri, efferatezze varie e peccati mortali.\n\"Angel Dust\".\nOde alla droga pesante conosciuta con il nome di \"polvere d'angelo\" o PCP, \"Angel Dust\" \u00e8 un altro pezzo in stile metal punk con influenze da parte di Mot\u00f6rhead e Discharge. Il testo afferma di come nulla sia pi\u00f9 potente della polvere d'angelo per \"sballarsi\" ed andare fuori di testa.\n\"In League with Satan\".\n\"In League with Satan\" comincia con una voce riprodotta facendo girare il nastro al contrario nel pi\u00f9 puro stile \"messaggio subliminale satanico\" per poi proseguire con un lento e pesante ritmo percussivo a cadenza tribale opera del batterista Abaddon, che sfocia nel ritornello corale: \"\u00abEvil, in league with Satan\u00bb\" (\"Malvagio, alleato di Satana\"). Questa \u00e8 probabilmente la traccia dell'album pi\u00f9 sinceramente accostabile a tematiche sataniste e diaboliche, tesi corroborata da alcune frasi e parole incise al contrario udibili nel corso del brano, soprattutto all'inizio e alla fine. Facendo girare in senso antiorario il vinile originale si possono sentire varie invocazioni demoniache: \"\u00abSatan, raised in hell, I'm gonna burn your soul, crush your bones, I'm gonna make you bleed, you gonna bleed for me\u00bb\" (\"Satana, cresciuto all'inferno, brucer\u00f2 la tua anima, spezzer\u00f2 le tue ossa, ti far\u00f2 sanguinare, sanguinerai per me... \").\n\"Red Light Fever\".\nUn'introduzione in stile musichetta da quartiere a luci rosse fa da sfondo a questo brano, atipico rispetto alle altre tracce del disco, dove la tematica centrale non \u00e8 il diavolo ma bens\u00ec il sesso mercenario. Dopo l'intro, la traccia diventa uno sferragliante ed esageratamente sconclusionato pezzo heavy metal.\nCopertina.\nLa copertina dell'album \u00e8 costituita da uno sfondo nero dove \u00e8 presente un pentacolo circolare dorato, all'interno del quale si riconosce la testa dell'infernale Caprone di Mendes, simbolo della Chiesa di Satana, il Bafometto stilizzato e con un'espressione feroce e malvagia; sopra la scritta \"Venom\" e sotto il titolo del disco in caratteri gotici. La stella a cinque punte \u00e8 a sua volta circoscritta da due circonferenze concentriche. Nello spazio insito tra le due circonferenze sono presenti cinque lettere ebraiche, ognuno in corrispondenza di una punta della stella che assumono il valore di Belial, Leviathan, Lucifero, Satana, indicando Terra, Acqua, Aria, Fuoco; pi\u00f9 la punta sud che rappresenta l'uomo. La stessa grafica era gi\u00e0 stata utilizzata per la copertina del singolo \"In League with Satan/Live Like an Angel\", le uniche differenze sono il formato e il colore della stampa (dorata e non bianca) e, ovviamente, il titolo.\nSul retro copertina campeggia una foto della band con delle asce in mano su una spiaggia nei pressi di Newcastle. Nelle primissime copie del disco, era incluso anche un mini-poster in bianco e nero del gruppo.\nPubblicazione.\nDisco di debutto inciso in soli tre giorni, non si tratta di un album vero e proprio ma di una collezione di nastri demo ri-registrati e confezionati con una copertina, e questo \u00e8 il motivo per il quale sussiste una cos\u00ec grande differenza in termini di qualit\u00e0 sonora tra \"Welcome to Hell\" e l'album successivo, \"Black Metal\". L'album fu pubblicato in Gran Bretagna su etichetta Neat Records nel dicembre 1981 (n. cat. NEAT 1002). Le prime copie includevano un foglio dei testi curiosamente rosa e un mini-poster in bianco e nero raffigurante i membri dei Venom. Il logo della casa discografica sulle varie stampe dell'LP in vinile varia di colorazione, si passa dal colore argento al blu, al verde, al bianco e al rosso.\nAccoglienza critica.\nIl giornalista britannico Geoff Barton scrisse nella sua recensione dell'album datata 1981 di \"Welcome to Hell\", al quale assegn\u00f2 cinque stelle su cinque, che l'album aveva \"le dinamiche hi-fi di una pizza di cinquant'anni\", e che \"conferiva un nuovo significato al termine cataclismico\". Altre reazioni da parte della critica all'uscita dell'album furono meno entusiaste; a molti la scarsa perizia tecnica del gruppo e la rozza produzione del disco sembrarono uno scherzo: se la New Wave Of British Heavy Metal era nata come reazione degli amanti dell'hard rock al pressappochismo punk, i Venom, con tutto il loro armamentario di croci rovesciate, catene, borchie, pelle nera, armi medievali e inni a Satana, trasformarono il satanismo in una baracconata per adolescenti inquieti. Le lodi maggiori arrivarono solo con il trascorrere del tempo grazie alla riconosciuta influenza del disco su tutta una pletora di band di metal estremo a venire. Secondo il giornalista musicale Eduardo Rivadavia di AllMusic, i momenti migliori del disco sono le tracce \"Welcome to Hell\", \"In League with Satan\", \"One Thousand Days in Sodom\" e \"Witching Hour\"; di quest'ultima Rivadavia scrisse: \u00abPossibilmente la singola traccia pi\u00f9 importante dei Venom, in essa si possono ascoltare diversi stilemi stilistici che avrebbero pervaso tutti i generi metal pi\u00f9 estremi, in effetti poi diventati i loro clich\u00e9 pi\u00f9 regolarmente abusati\u00bb. Il giornalista canadese Martin Popoff scrisse: \u00ab\"Welcome to Hell\" ha ottenuto un certo slancio favolosamente stupido, nonostante la registrazione di qualit\u00e0 sotto il livello dei bootleg, e Cronos si \u00e8 rapidamente affermato come la voce pi\u00f9 fastidiosa del rock\u00bb; aggiungendo in conclusione: \u00abDovrebbe essere considerato un disco di rilevanza storica nel metal, ma non il prodotto pi\u00f9 ascoltabile della band\u00bb. Il critico Piero Scaruffi individua nei brani \"Schizoid\", \"Poison\", \"Live Like an Angel\" e \"Witching Hour\" il punto nel quale i Venom \"superano la vecchia tradizione del rock gotico per rifondarla in un ambito nuovo\". Antonio Lo Giudice del sito Ondarock indica come massimi capolavori dell'album i pezzi \"Live Like an Angel\", \"Angel Dust\" e \"Witching Hour\". Nel 2017, la rivista \"Rolling Stone\" ha inserito \"Welcome to Hell\" al 74\u00ba posto nella lista \"The 100 Greatest Metal Albums of All Time\" da loro redatta."}
{"id": "786705", "revid": "460535", "url": "https://it.wikipedia.org/wiki?curid=786705", "title": "AMTS (Catania)", "text": "Azienda Metropolitana Trasporti e Sosta Catania S.p.A., nota anche attraverso l'acronimo AMTS, \u00e8 una societ\u00e0 in house italiana concessionaria della gestione della rete di autobus urbani della citt\u00e0 di Catania nonch\u00e9 dei servizi di bike e car sharing e della sosta tariffata nella citt\u00e0 etnea. L'unico azionista \u00e8 il Comune di Catania, che ne detiene l'intero capitale sociale.\nStoria.\nIl 16 giugno 1964, a seguito della delibera comunale n. 193 del 25 gennaio dell'anno medesimo, venne costituita a Catania l'Azienda Municipale Trasporti, interamente posseduta dell'ente comunale. La municipalizzata subentr\u00f2 alla SCAT - messa in liquidazione nel 1963 - nell'espletamento del servizio di trasporto pubblico nel capoluogo siciliano, assorbendone i 729 dipendenti e il parco mezzi costituito da 67 filobus e 73 autobus.\nPrima societ\u00e0 a capitale interamente pubblico costituita a Catania, fu nominato presidente dell'AMT il dott. Carmelo Vaccaro, un funzionario della Cassa di Risparmio Vittorio Emanuele e membro della Democrazia Cristiana - della corrente facente capo ad Antonino Drago - che ricopr\u00ec detto incarico fino al 1973. Nel 1966, il servizio filobus AMT venne soppresso.\nNegli anni ottanta-novanta, il servizio AMT che copriva in particolare il centro storico, fu ampliato e cominci\u00f2 a raggiungere anche le localit\u00e0 pi\u00f9 periferiche, nonch\u00e9 alcuni comuni limitrofi dell'hinterland per mezzo di apposite convenzioni. Nel 1988, l'AMT fu tra le prime aziende dei trasporti in Italia, ad attivare un servizio \"porta a porta\" per il trasporto di passeggeri diversamente abili non deambulanti, utilizzando delle piccole vetture, i \"Pollicino\", che funzionavano su prenotazione; nel 1997 l'AMT venne dotata della carta dei servizi, e di un sistema di radiolocalizzazione di tipo odometrico per il controllo del servizio effettuato.; nel 1999 furono acquistati 7 minibus elettrici.\nNei primi anni duemila il sistema catanese dei trasporti \u00e8 entrato in profonda crisi finanziaria che ha prodotto, tra il 2009 e il 2011, la riduzione di molti servizi e l'accumulo di un elevato disavanzo di bilancio. Il 31 marzo 2011, il Consiglio comunale di Catania deliber\u00f2 la trasformazione della municipalizzata in societ\u00e0 per azioni, costituita il 7 luglio dell'anno medesimo con la denominazione di \"Azienda Metropolitana Trasporti S.p.A.\". La nuova societ\u00e0, il cui capitale sociale era di 33.889.000 euro, detenuto interamente dal Comune di Catania, entr\u00f2 in funzione il 1\u00ba agosto, ed eredit\u00f2 dalla vecchia AMT, la rimessa di via Plebiscito, quella di Pantano d\u2019Arci e il parcheggio di via Luigi Sturzo.\nNell'aprile 2013 viene inaugurato il servizio Bus Rapid Transit (BRT), con la linea Due Obelischi-Stesicoro.\nIl 23 giugno 2020, grazie alla collaborazione con l'AMAT di Palermo, l'AMT ha attivato il proprio servizio di car sharing promosso col nome commerciale \"amiGO\".\nIl 26 maggio 2021 \u00e8 stata approvata dal Consiglio Comunale di Catania la fusione tra due aziende di propriet\u00e0 del Comune di Catania: l'AMT e la Sostare Srl, societ\u00e0 che si occupava della gestione degli stalli sosta comunali . Si \u00e8 trattato di una fusione per incorporazione: l'AMT (societ\u00e0 incorporante) ha assorbito la Sostare (societ\u00e0 incorporata). La realt\u00e0 risultate \u00e8 stata nominata \"Azienda Metropolitana Trasporti e Sosta Catania S.p.A.\" (AMTS).\nL'attuale logo \u00e8 stato presentato il 10 febbraio 2022, nato dalla creativit\u00e0 di due giovani ragazzi vincitori del bando del concorso di idee lanciato dal Comune di Catania e dalla stessa AMTS .\nDati societari.\nServizi gestiti.\nAMTS attualmente gestisce:\nIl servizio urbano della citt\u00e0 di Catania si estende fino ai comuni di Aci Castello, arrivando alla frazione di Acitrezza con la linea 534, alla frazione tremestierese di Canalicchio linea 744, Gravina di Catania linea 901 e raggiunge anche la localit\u00e0 di Vaccarizzo, a sud della citt\u00e0 linea 538. Negli anni scorsi serviva altri comuni della prima cintura a nord della citt\u00e0: San Gregorio di Catania linea 244, Sant'Agata Li Battiati linea 258, Mascalucia linea 307, San Pietro Clarenza linea 556.\nPersonale.\nAlla data di fondazione, l'azienda ha riassunto i dipendenti della precedente AMT. A fine 2018 poteva contare su un organico di 611 addetti tra personale amministrativo, dirigenziale, tecnico ed ausiliario.\nLinee autobus.\nIl servizio di trasporto viene esercitato mediante circa quaranta linee ordinarie, una navetta rapida (\"Alibus\") collegante il centro con l'aeroporto ed una linea rapida (\"BRT1\") collegante il Parcheggio Due Obelischi con Piazza Stesicoro. Quest'ultima \u00e8 dotata di corsia preferenziale protette da cordoli sulla maggioranza del percorso; la stessa \u00e8 promossa commercialmente come \"Bus Rapid Transit\", pur risultando costruttivamente differente dall'omonimo sistema di trasporto.\nLe linee ordinarie sono divise in linee ad alta, media e bassa frequenza integrate da linee circolari di quartiere, che servono zone esterne della citt\u00e0 senza transitare per i nodi di scambio.\nFlotta.\nL'AMT possiede, al 30 aprile 2020, un parco mezzi composto da 296 autobus con un'et\u00e0 media di poco inferiore ai 13 anni. Nel dettaglio: 5 mezzi elettrici, 163 a gasolio e 128 a metano.\nDal 2015, con l'entrata in esercizio del servizio navetta \"Alibus\" (che era stato sospeso in precedenza per alcuni anni) e di 4 BredaMenarinibus Avancity+, ha debuttato la nuova livrea aziendale. Cos\u00ec come il logo societario, la nuova colorazione \u00e8 ispirata ai colori della bandiera della citt\u00e0 di Catania: la parte superiore dei mezzi \u00e8 dipinta di rosso mentre quella inferiore di blu.\nNel corso del 2016 il parco autobus etneo \u00e8 stato aggiornato con l'ingresso in servizio di nuovi mezzi a metano: 9 MAN Lion's City e 7 Scania Citywide. Nel novembre 2018 sono entrati in servizio 42 autobus Menarinibus Citymood da 12 metri con alimentazione a metano, acquistati con i fondi previsti dal programma europeo \"PON Citt\u00e0 Metropolitane 2014-2020\".\nNel 2019 sono stati acquistati, attraverso fondi della Regione Sicilia, 27 nuovi mezzi: 8 MAN Lion's City a metano e 19 bus a gasolio prodotti dalla BMC. \nNel marzo 2021 \u00e8 stato pubblicato un bando per l'acquisto di 16 autobus elettrici, a valere su fondi dell'Agenda Urbana \"PON Citt\u00e0 Metropolitane 2014-2020\", dei quali: 8 autobus da 12 metri e 8 minibus da 7/9 metri.\nNel 2021 l'Istat ha analizzato che tra i capoluoghi di citt\u00e0 metropolitana, le incidenze pi\u00f9 elevate di autobus a basse emissioni si rilevano a Bologna e Catania con 62,1%, con un 2,3% di bus elettrici o ibridi. Portando cos\u00ec la citt\u00e0 al top per bus green.\nNonostante l'ingresso nella flotta di nuovi veicoli le difficolt\u00e0 economiche, dovute anche ai ritardi nei pagamenti dei crediti vantati nei confronti di Comune e Regione, hanno spinto la societ\u00e0 a rivolgersi al mercato dell'usato per sopperire alle carenze nel servizio dovute alla scarsit\u00e0 di mezzi. Cos\u00ec tra il 2016 e il 2017 sono stati acquistati: 4 autobus dall'ATAP di Pordenone, 15 dall'ATM di Milano e 4 dalla BVB di Basilea. I mezzi hanno mantenuto le livree delle societ\u00e0 d'origine.\nRimesse ed officine.\nLa rimessa di via Plebiscito \u00e8 parte della storia del trasporto pubblico catanese. La struttura ha ospitato tram e filobus fino allo smantellamento delle rispettive reti per poi essere usata esclusivamente per il ricovero degli autobus. L'impianto \u00e8 stato chiuso nel marzo del 2017 e riconvertito in parcheggio scambiatore.\nLa rimessa 8 situata in contrada Pantano d'Arci, alla periferia sud del capoluogo etneo, \u00e8 stata inaugurata nel 2011. La struttura si estende su una superficie di 90.000 mq ed ospita la zona per il rimessaggio, le officine, la carrozzeria e le sedi degli uffici tecnici e del movimento.\nParcheggi.\nL'AMT gestiva i parcheggi auto della citt\u00e0, ricavandone una forma di finanziamento. Successivamente al mutamento politico dell'amministrazione comunale venne deliberata la cessione della loro gestione alla Sostare Srl; rimasero gestiti quelli di Piazzale Sanzio, di via Luigi Sturzo, di Via Santa Sofia, di Piazza della Repubblica e dell'azienda ospedaliera Cannizzaro, ma nel corso degli anni uno dopo l'altro anche questi sono stati ceduti. A seguito della fusione tra AMT e Sostare Srl, e della creazione dell'AMTS, l'azienda \u00e8 tornata a gestire gli stalli auto comunali a pagamento.\nNel 2011 l'AMT \u00e8 divenuta titolare di tutti i parcheggi di scambio del Comune di Catania curando l'appalto per la messa in funzione degli stessi. A dicembre 2017, l'azienda gestisce 9 parcheggi che offrono una capacit\u00e0 totale di circa 5.350 posti auto.\nCollocato nella parte nord della citt\u00e0, \u00e8 stato messo in funzione nel 2013 ed ha una capienza di 730 posti auto. Il parcheggio \u00e8 il capolinea della navetta rapida \"BRT1\" e della linea 701.\nAttivo dal 2013, dispone di poco pi\u00f9 di 300 posti ed \u00e8 il capolinea n\u00b06 dell'AMT da cui partono o transitano numerose linee urbane. Sito in via Michele Amari, adiacente alla stazione di superficie FCE Nesima e all'omonima fermata metropolitana, \u00e8 un polo di interscambio con la Ferrovia Circumetnea, la Metropolitana di Catania e le autolinee FCE.\nInaugurato nel 2015, si estende su un'area di 90.000 mq ed ha una capacit\u00e0 di 2.200 posti. \u00c8 situato ad un chilometro a nord dell'Aeroporto di Catania, con cui \u00e8 collegato attraverso un apposito servizio navetta, e vi transitano le linee: 802 Nera, 802 Rossa, Alibus e Librino Express.\nIl parcheggio \u00e8 stato realizzato all'interno dell'area dove era situata la storica rimessa R1, in via Plebiscito. Attivo dal dicembre 2017, dispone di 250 posti auto ed \u00e8 il capolinea di un apposito servizio navetta (linea 504M) che collega il parcheggio con il centro cittadino. All'interno del deposito \u00e8 inoltre attivo il servizio di bici a noleggio \"BICT\".\nNell'ambito della riqualificazione dell'ex officina, gli edifici sono stati messi a disposizione di alcuni artisti di fama internazionale che li hanno usati come base per la realizzazione di opere d'arte contemporanea. Dal 15 giugno 2021, all'interno dei locali presenti nel parcheggio, \u00e8 ospitato l'ufficio abbonamenti AMT .\nCar Sharing.\nDal 23 giugno 2020 \u00e8 stato attivato il servizio di car sharing amiGO in collaborazione con AMAT (Palermo).\nSono attive 50 autovetture Toyota Yaris ibride e Lancia Ypsilon con 140 stalli per il parcheggio.\nIl servizio \u00e8 prenotabile attraverso l'applicazione amiGO, con tariffe e abbonamenti variabili e possibilit\u00e0 di lasciare l'auto in uno dei qualsiasi stalli appositi.\nNoleggio bici.\nIl 28 maggio 2018 l'azienda ha attivato un servizio di noleggio bici denominato \"BICT\". Sono state messe a disposizione, nei parcheggi scambiatori R1 e Borsellino, 70 biciclette che \u00e8 possibile noleggiare con l'obbligo di restituzione nello stesso luogo in giornata.\nServizio.\nIntegrazione tariffaria.\nNella citt\u00e0 di Catania \u00e8 attiva una linea metropolitana gestita dalla Ferrovia Circumetnea. Per consentire all'utenza l'accesso ad entrambi i servizi di trasporto pubblico locale, ovvero la metropolitana e le linee urbane AMT, nel corso del tempo sono state gradualmente implementate alcune soluzione al fine di realizzare un sistema tariffario integrato.\nLa prima sperimentazione, successivamente sospesa, venne avviata il 1\u00ba aprile 2012 con l'emissione di un titolo di viaggio univoco. Il 1\u00ba giugno 2015 \u00e8 stato attivato il biglietto integrato Bus-Metro: un ticket unico per entrambi i servizi e valido per 120 minuti dal momento dell\u2019obliterazione.\nIl 21 marzo 2018 sono state introdotte quattro tipologie di abbonamenti mensili (distinti per prezzo, utenza ed accessibilit\u00e0 a specifici servizi) validi per entrambi i vettori.\nDal 4 ottobre 2018 l'accesso a tutte le linee, alla Metropolitana di Catania e alla Circumetnea \u00e8 consentito tramite abbonamento ottenibile previo pagamento di contributo agevolato a tutti gli iscritti dell'Universit\u00e0 degli Studi di Catania, grazie a un accordo sottoscritto tra l'Ateneo locale, l'AMT e FCE."}
{"id": "786706", "revid": "124050347", "url": "https://it.wikipedia.org/wiki?curid=786706", "title": "Teatro Primo Ferrari", "text": "Il Teatro Paolo Ferrari di San Marcello, in provincia di Ancona, \u00e8 lo storico teatro della citt\u00e0.\nStoria.\nLa costruzione del teatro fu avviata nel 1868 dalla Societ\u00e0 Filodrammatica presieduta da Emilio Gregorini. L'edificio sorge nell'antica sede municipale ampliata con l'acquisto di un edificio di propriet\u00e0 dello jesino Domenico Bellardinelli. Il teatro fu progettato dall'ingegnere Enrico Medi di Monte San Vito ed i lavori furono terminati nel 1871. A seguito del sisma del 1930 l'edificio fu danneggiato. I lavori di restauro proseguirono fino al 1938, anno nel quale fu riaperto.\nArchitettura e decorazioni.\nIl teatro si present\u00f2 al pubblico rinnovato al suo interno con la trasformazione del secondo ordine di palchi in balconata aperta e l'inserimento della cabina per le proiezioni cinematografiche. All'esterno manca di una vera facciata, facendo corpo unico con le antiche Mura (fortificazione) castellane che ne sostengono uno dei muri perimetrali. L'accesso alla sala degli spettacoli \u00e8 possibile solo servendosi di un'unica ripida scala a pi\u00f9 rampe che prosegue fino a raggiungere i palchi e la soprastante balconata. La pianta della sala \u00e8 a \"U\" anche a causa dell'esigua estensione dell'ambiente in cui \u00e8 stata ricavata. La platea \u00e8 circondata da una serie di pilastri lignei che sorreggono un primo ordine di undici palchi ed un secondo ordine, trasformato in balconata aperta, che conserva ancora gli elementi di base dei vecchi pilastrini di sostegno. Le balaustre a fascia sono decorate con stucco dorato su fondo verde pallido e lill\u00e0 con motivi geometrici e floreali, clipei e strumenti musicali. Il medesimo abbinamento di colori \u00e8 riproposto anche nelle decorazioni della volta che ha al centro un rosone apribile per il passaggio del lampadario. Il boccascena \u00e8 fiancheggiato da larghe paraste chiuso in alto da un architrave leggermente arcuato.\nIl nome Paolo Ferrari.\nIl teatro \u00e8 intitolato al commediografo modenese Paolo Ferrari (Modena 1822 - Milano 1889) la scelta di questo nome, come ricorda Cotulelli nel suo saggio storico sul Teatro, \"diede un momento di gloria ad un oscuro fabbro del luogo che aveva tanto lavorato di mazza e di forgia per preparare i pezzi necessari alla stabilizzazione del teatro. Infatti i cittadini di San Marcello, nella loro maggioranza non adusi a consultare le Enciclopedie, confusero il P.Ferrari con Primo Ferrari, che era appunto lo sconosciuto fabbro."}
{"id": "786709", "revid": "1632387", "url": "https://it.wikipedia.org/wiki?curid=786709", "title": "Black Metal (album)", "text": "Black Metal \u00e8 il secondo album in studio del gruppo musicale britannico Venom, pubblicato il 1\u00ba novembre 1982 dalla Neat Records.\nRegistrato nello stesso anno, \u00e8 considerato (insieme a \"Reign in Blood\" degli Slayer) l'album che ha ispirato gli stili del metal estremo degli anni successivi, portando alla nascita di nuovi generi musicali, in particolare del black metal. Il disco presenta infatti, come il precedente \"Welcome to Hell\", i primi elementi di quei generi che sarebbero poi diventati noti come speed/thrash metal e black metal. \u00c8 stato inserito in 5\u00aa posizione nella lista dei \"Migliori album Black Metal secondo Decibel\".\nIl disco.\nL'album originale in vinile a 33 giri \u00e8 diviso in due facciate, denominate rispettivamente \"Black\" e \"Metal\".\nRegistrazione.\nL'album \u00e8 stato registrato presso gli Impulse Studios di propriet\u00e0 della Neat Records in un periodo di sei giorni. Oltre al produttore Keith Nichol, tutti i membri della band furono coinvolti nella produzione. Cronos: \u00abC'era ormai abbastanza esperienza nel lavoro in studio, per sapere esattamente che tipo di suono ci serviva, e poi non volevamo effetti sonori come quelli degli archivi della BBC; quindi per scovare il rumore di una \"trave d'acciaio trattata con una motosega\" per \"Black Metal\" portammo in studio una vera sega elettrica, o, per \"Buried Alive\", mettemmo dei \"microfoni in scatole di cartone e sabbia\" per riprodurre la sensazione di essere sepolti vivi\u00bb. Dato che le altre band in studio spesso perdono il proprio \"sound\", Cronos disse ai suoi colleghi musicisti di accordare i loro strumenti come farebbero ai concerti e di usare le loro apparecchiature live.\nStile e testi.\nLe canzoni di \"Black Metal\" sono state descritte come composte da \"velocit\u00e0, velocit\u00e0 orecchiabile, esplosioni ritmiche e riff taglienti\", oltre che contraddistinte da \"una produzione approssimativa a basso budget come un concerto in cantina\". I testi, oltre alle consuete tematiche sataniste, trattano scenari da incubo (\"Buried Alive\", \"sepolto vivo\" o \"Raise the Dead\", \"resuscitare i morti\"), la mitologia horror (\"Countess Bathory\") o fantasie sessuali adolescenziali (\"Teacher's Pet\", \"l'animale domestico dell'insegnante\"). I brani sono minimali, privi di particolari tecnicismi ma allo stesso tempo viene appesantito ulteriormente il suono. Altra particolarit\u00e0 rispetto all'album d'esordio, \u00e8 la qualit\u00e0 della produzione che sale notevolmente, pur rimanendo sotto la media, guadagnando in nitidezza senza per\u00f2 perdere in potenza e spontaneit\u00e0.\nDescrizione dei brani.\n\"Black Metal\".\nL'apertura dell'album \u00e8 affidata alla title track, un vero e proprio inno al metal estremo, una celebrazione della musica nella sua violenza devastante il cui titolo ha dato nome a tutto un genere musicale. Il brano comincia con il rumore di una sega elettrica che stride contro dell'acciaio, per poi proseguire con un ritmo metal-punk che sfocia, negli stacchi tra strofa e ritornello, nell'urlo: \"\u00abLay down your soul to the gods rock and roll!\u00bb\" fino al delirante finale. A proposito dell'introduzione, il bassista e cantante Cronos disse in un'intervista rilasciata alla rivista \"The Quietus\": \n\"To Hell and Back\".\nLa seconda traccia \u00e8 un brano veloce dal ritmo tirato in stile Discharge. Nel pezzo \u00e8 presente un assolo del chitarrista Mantas in stile orientaleggiante. Come il titolo lascia intuire, il testo del pezzo parla della discesa all'inferno e del ritorno dallo stesso, ribadendo ancora una volta l'alleanza dei Venom con il lato oscuro, invece di temerlo.\n\"Buried Alive\".\nBrano tra i pi\u00f9 famosi del disco, \"Buried Alive\" \u00e8 una canzone pi\u00f9 lenta e cadenzata rispetto alle altre tracce sull'album, che racconta il punto di vista di una persona che assiste al proprio funerale da dentro la fossa, e con suo grande sgomento, viene sepolto vivo. L'atmosfera claustrofobica del brano \u00e8 rafforzata da un riff in tempo rallentato, opprimente ma melodico. Nell'introduzione sono presenti gli effetti sonori della terra gettata sul coperchio della bara, e la voce di un prete (in realt\u00e0 la voce distorta e rallentata di Cronos) che recita un'omelia funebre. Si tratta di uno dei brani pi\u00f9 vecchi della band, la cui stesura risaliva a prima delle sessioni per l'album di debutto \"Welcome to Hell\", e che avrebbe potuto essere incluso in esso se il gruppo non avesse deciso di rimandarne l'incisione per rendere piena giustizia alla composizione. Anche in questa traccia \u00e8 presente un pregevole assolo alla chitarra da parte di Mantas.\n\"Raise the Dead\".\nLa traccia precedente sfocia senza soluzione di continuit\u00e0 in \"Raise the Dead\", un brano veloce dal ritornello corale che si affida a un riff molto hard. Si tratta di uno dei primi pezzi composti dai Venom, quando ancora il cantante era Clive \"Jesus Christ\" Archer e il gruppo non aveva pubblicato ancora nulla; infatti era uno dei tre brani inclusi nel primo demo della band, \"Demon\", dell'aprile 1980. Tematicamente \u00e8 un altro brano ispirato dall'occulto dove si parla di far resuscitare i morti sulla Terra per arruolarli nelle schiere di Satana con l'intenzione di conquistare il mondo. Secondo il batterista Abaddon, il riff principale della traccia \u00e8 molto simile a quello di \"Live Like an Angel [Die Like a Devil]\", singolo di debutto dei Venom.\n\"Teacher's Pet\".\n\u00c8 una composizione dall'andamento boogie-rock and roll con tracce di blues di matrice Mot\u00f6rheadiana, dalla costruzione pi\u00f9 complessa rispetto agli altri brani dell'epoca della band. Possiede una connotazione umoristica ben presente gi\u00e0 nell'introduzione costituita da una canzoncina da asilo distorta; dove il testo sembra rispecchiare la trama dei film della commedia erotica degli anni settanta, dove una insegnante si intrattiene sessualmente con un alunno dopo la fine delle lezioni. Circa la genesi della tematica del pezzo, avulsa da tutto il contesto oscuro dell'album, Cronos ricord\u00f2: \u00abL'idea risale a quando Mantas aveva circa dieci anni, o almeno cos\u00ec mi ha detto lui. Secondo la sua storia, aveva questa insegnante che era un po' porcellona: si metteva delle minigonne cortissime, si sedeva con le gambe accavallate e tutti gli alunni partivano con le loro fantasie da preadolescenti\u00bb.\n\"Leave Me in Hell\".\nLa seconda facciata del vinile si apre con un pezzo serrato dalla ritmica martellante che possiede uno dei testi di ispirazione satanico-blasfema che all'epoca fecero scalpore. Trattasi di una disperata invocazione circa il non voler nascere per potere rimanere all'inferno con il Signore oscuro Satana. Tutto ruota intorno al ritornello dove viene esplicitamente detto: \u00abNon voglio nascere, non lo voglio, lasciatemi all'inferno\u00bb. Brano nel pi\u00f9 tipico sound dei Venom, viene spesso riproposto dal vivo durante i concerti.\n\"Sacrifice\".\n\"Sacrifice\" \u00e8 una traccia \"horror-rock\" con un riff di chitarra pi\u00f9 elaborato rispetto al solito, una batteria serrata e un ritornello immediato ma piuttosto monocorde. Il testo \u00e8 un resoconto del sacrificio umano di una vergine durante una messa nera: \"\u00abVirgin flesh lies tied and bound, hail Satanas\u00bb\" (\"La carne vergine giace legata e immobilizzata, salute a te Satana\").\n\"Heavens On Fire\".\nQuesta \u00e8 una delle tracce dal testo pi\u00f9 blasfemo e malefico sull'album, dove viene narrato uno scenario apocalittico nel quale le truppe sataniche hanno invaso, conquistato e messo a ferro e fuoco il paradiso riducendo addirittura il Dio della tradizione ebraica e cristiana in catene:\nDal punto di vista narrativo il brano sembra anticipare le tematiche del successivo album \"At War with Satan\" (1984), accennate e ribadite inoltre anche nella traccia \"At War with Satan [preview]\" posta in conclusione di \"Black Metal\". Furono testi come questo che accreditarono il presunto satanismo dei membri dei Venom, poi smentito dagli stessi membri della band ma preso seriamente dai futuri musicisti della scena black metal di fine anni ottanta e inizio anni novanta. Non c'\u00e8 nulla di veramente esoterico a livello profondo, ma l'immagine del Male che ha sconfitto il Bene trasformando gli angeli in morti viventi e imprigionando Dio, \u00e8 molto forte ed evocativa. Musicalmente si tratta di un pezzo veloce e furioso di impronta punk-metal.\n\"Countess Bathory\".\nDa molti definita uno dei vertici non solo dell'album ma dei Venom stessi, \"Countess Bathory\" narra le infauste gesta della Contessa Erzs\u00e9bet B\u00e1thory, vissuta in Ungheria nel XVI secolo, e soprannominata la \"Contessa Dracula\" o \"Contessa Sanguinaria\" per la sua abitudine di attirare giovani donne nel suo castello per poi seviziarle, ucciderle e fare il bagno nel loro sangue. Secondo quanto racconta Cronos, il pezzo ebbe una curiosa origine in studio di registrazione: Sempre Cronos spieg\u00f2 l'origine del riff d'apertura della canzone, dicendo che era ispirato alla sigla del programma per bambini \"The Magic Roundabout\". Notando qualche somiglianza con l'intro della celebre \"Smells Like Teen Spirit\" dei Nirvana, quando molti anni dopo si trov\u00f2 a collaborare con lui per il progetto Probot, Cronos prov\u00f2 a chiedere a Dave Grohl (ex batterista dei Nirvana) se per caso anche loro avessero preso spunto da l\u00ec per il loro pezzo, ma non ebbe riscontro. Presenza fissa nelle scalette dei concerti, grazie al suo ritornello a presa rapida e al riff martellante \u00e8 uno dei brani pi\u00f9 conosciuti dei Venom.\n\"Don't Burn the Witch\".\nIl penultimo brano dell'album inizia con un riff heavy metal dall'andamento marziale, e attraverso l'immagine di un sabba di streghe che evocano il diavolo, diffonde il messaggio che \"bruciare\" le streghe \u00e8 un errore perch\u00e9 \"le vie dell'inferno non sono sbagliate\". Nel testo sono elencati in tono semiserio anche gli ingredienti per una pozione evocatrice del Demonio:\nSul finale \u00e8 presente un assolo di chitarra intriso di effetti.\n\"At War with Satan [preview]\".\nQuesta traccia \u00e8 l'anticipazione della lunga suite che trover\u00e0 posto nel successivo concept album \"At War with Satan\" uscito nel 1984. Parla della lotta tra Paradiso e Inferno e si basa su una storia abbozzata da Cronos quando era ancora studente, che egli avrebbe poi voluto sviluppare in un romanzo che per\u00f2 non trover\u00e0 mai il tempo di scrivere. Il testo del brano, che sfuma dopo poco pi\u00f9 di due minuti lasciando la storia in sospeso (fino al successivo album), descrive le fasi preparatorie di una guerra tra le forze del bene e le armate infernali, dove Satana raduna le sue orde per formare un esercito al fine di attaccare il Paradiso. La traccia \u00e8 l'ultima canzone dei Venom ad essere accreditata al trio Lant/Dunn/Bray, da l\u00ec in poi tutti i pezzi saranno accreditati ai soli Lant &amp; Dunn.\nCopertina.\nLa copertina dell'album, realizzata da Cronos, cantante e bassista della band, mostra il volto di un demone, ma se si guarda pi\u00f9 attentamente, si notano anche un pentacolo sulla fronte del demone, una croce rovesciata sul corno di sinistra e la scritta \"666\" su quello di destra. Sul retro della copertina presente anche un'apparente icona anti-pirateria con la scritta: \"Home Taping Is Killing Music... So Are Venom\" (\"Le riproduzioni casalinghe su cassetta stanno uccidendo la musica... proprio come stanno facendo i Venom\"). Acclusi alle prime stampe dell'album erano presenti anche un inserto con i testi delle canzoni scritti in caratteri gotici e un mini-poster in bianco e nero raffigurante i membri del gruppo. Mantas \u00e8 ritratto in posa accanto a una moto con sullo sfondo un muro di amplificatori Marshall; Abaddon \u00e8 rinchiuso dietro le sbarre di acciaio arrugginite di una cella stile segreta di un castello medievale; mentre infine Cronos, armato di un pugnale rituale, \u00e8 tenuto al guinzaglio da una ragazza che indossa un giubbotto di pelle ma \u00e8 completamente nuda dalla vita in gi\u00f9. Tutte e tre le foto sono autografate.\nPubblicazione.\nL'album fu pubblicato in Gran Bretagna il 1\u00ba novembre 1982 su etichetta Neat Records (n. cat. NEAT 1005). Le prime copie avevano il titolo dell'album scritto in nero su nero in rilievo, osservabile quindi solo in controluce, mentre le successive stampe hanno il titolo scritto in caratteri bianchi. Nella prima stampa era inoltre incluso un mini-poster in bianco e nero raffigurante i membri dei Venom e una ragazza seminuda, eliminato poi nelle successive ristampe. L'etichetta della Neat Records sulla seconda facciata del vinile originale aveva delle varianti di colore: argento, blu, verde o rosso.\nAccoglienza.\nRobert Dimery nel libro \"1001 Albums You Must Hear Before You Die\" scrisse che \"Black Metal\" \u00e8 una \"parodia perfetta\", che aveva lasciato \"sconvolti molti critici e genitori\". Solo pochi avrebbero potuto immaginare che ci\u00f2 avrebbe creato una \"vera sottocultura oscura\". Eduardo Rivadavia di Allmusic indica la title track, \"Raise the Dead\" e \"Acid Queen\" (bonus track inclusa nella ristampa del 2002) come \"classici proto-thrash\", \"Leave Me in Hell\" \"sorprendentemente complessa\" e \"Teacher's Pet\" come \"insolitamente stupida\" e \"Bloodlust\" (altra bonus track) e \"Countess Bathory\" dei \"classici assoluti\". Rivadavia conclude: \u00abCon la possibile eccezione di \"Countess Bathory\", nessuno dei pezzi di \"Black Metal\" raggiunge l'influenza di brani dell'album di debutto \"Welcome to Hell\", come \"Witching Hour\" e \"Angel Dust\", ma nel complesso \u00e8 un album superiore\u00bb. \"Black Metal\" \u00e8 stato inserito in 5\u00aa posizione nella lista \"Migliori album Black Metal secondo Decibel\". Nel 1998, il disco \u00e8 stato votato alla posizione numero 52 nella lista \"100 Albums You Must Hear Before You Die\" redatta dalla rivista musicale britannica \"Kerrang!\". Il critico musicale Piero Scaruffi sul proprio sito web scrive: \u00ab\"Black Metal\" non solo \u00e8 il manifesto del nuovo genere, ma le vertiginose evoluzioni e i toni epici della title-track, di \"Raise the Dead\", di \"Sacrifice\" coniano di fatto un nuovo tipo di inno generazionale\u00bb."}
{"id": "786712", "revid": "1632387", "url": "https://it.wikipedia.org/wiki?curid=786712", "title": "At War with Satan", "text": "At War with Satan \u00e8 il terzo album discografico della band black metal britannica Venom, pubblicato nel 1984. In quest'album la band di Newcastle sperimenta sonorit\u00e0 pi\u00f9 complesse rispetto agli album precedenti e le canzoni in generale riscontrano un apporto tecnico maggiore.\nIl disco.\nL'ispirazione per scrivere un brano della durata di una ventina di minuti che riempisse una intera facciata di un LP, secondo il bassista e cantante dei Venom Cronos, arriv\u00f2 dall'album \"2112\" dei Rush. \"At War with Satan\" \u00e8 incentrato su un personaggio di nome Abaddon (che \u00e8 anche lo pseudonimo di Tony Bray, il batterista dei Venom), il guardiano dei cancelli degli inferi. Cronos inizi\u00f2 a scrivere, quando era ancora studente, una storia su \"come l'Inferno si rivoltasse contro il Paradiso e gettasse Dio negli abissi degli inferi\", racconto che poi divenne \"At War with Satan\". Le immagini evocate nella title track e la storia stessa devono molto al Libro della Rivelazione e al poema epico \"Paradiso perduto\" di John Milton, filtrati attraverso l'estetica postmoderna da film horror e un gusto per il grottesco.\nCon la prima facciata occupata dalla lunga title track, il secondo lato del disco si limita a riproporre brani della durata di non pi\u00f9 di tre minuti per i quali la band \u00e8 maggiormente conosciuta. Il giornalista musicale Malcolm Dome disse che la canzoni come \"Cry Wolf\" mostravano quanto fossero progrediti i Venom tecnicamente senza perdere nulla in potenza e spontaneit\u00e0. Secondo il recensore di \"AllMusic\" Eduardo Rivadavia, l'ultima traccia dell'album, \"Aaaaaarrghh\", \u00e8 \"possibilmente la canzone pi\u00f9 sciocca, assurda e divertente mai registrata\".\nCopertina.\nLa copertina di \"At War with Satan\" ricorda un libro con la copertina in pelle. In essa \u00e8 mostrata una croce rovesciata, il nome della band e il titolo dell'album. Un centinaio di pagine intitolate \"The Book of Armageddon\" con l'intera storia di \"At War with Satan\" avrebbero dovuto essere pubblicate per accompagnare l'uscita dell'album, ma l'ambizioso progetto non si concretizz\u00f2 mai. Una prima bozza della copertina prevedeva l'illustrazione di H. R. Giger intitolata \"Satan I\" (1977), ma al gruppo non piacque l'idea. L'opera di Giger sarebbe stata usata per la copertina del disco \"To Mega Therion\" dei Celtic Frost (1985).\nAccoglienza.\nQuando \"At War with Satan\" usc\u00ec sul mercato, i Venom erano giunti a un bivio della loro carriera. I critici pensavano che il terzo album sarebbe stato quello che avrebbe catapultato definitivamente la band tra gli artisti mainstream dell'heavy metal, cosa che invece non avvenne. I Venom sarebbero invece stati eclissati presto da gruppi come Metallica, che due mesi prima la pubblicazione di \"At War with Satan\" aprivano i loro concerti durante il \"Seven Dates of Hell Tour\", Slayer, Anthrax, Megadeth e gli Exodus.\nIl disco fu comunque ben accolto dalla stampa musicale. \"Prova positivamente che i Venom sono la miglior band heavy metal del mondo\", scrisse Neil Jeffries di \"Melody Maker\" recensendo l'album. La mini suite che forma la title track, fu particolarmente elogiata dal recensore della rivista \"Sounds\". Proprio quest'ultima traccia divise la critica. Chad Bowar di About.com, scrisse che \"At War with Satan\" \u00e8 allo stesso tempo \"molto ambiziosa\" e \"insopportabilmente pretenziosa\", ma cos\u00ec \"sopra le righe e drammatica da funzionare in qualche modo\" e rendere l'album \"una gemma metal sottovalutata\". La recensione di \"Allmusi\" \u00e8 invece totalmente negativa affermando: questo \"brano concept\" risulta essere \"un'anomalia mal concepita\", in gran parte \"spazzatura\".\nL'ascesa della popolarit\u00e0 del genere metal negli anni ottanta fu parallela alla nascita di autorevoli organizzazioni di conservatori come il Parents Music Resource Center (PMRC). La campagna moralizzatrice contro i testi offensivi delle canzoni rock era stata portata avanti da alcuni gruppi politici di destra negli Stati Uniti, e alla fine ebbe ripercussioni anche in Gran Bretagna. I Venom divennero una delle prima vittime della censura: la catena di negozi di musica HMV Group blocc\u00f2 le vendite di \"At War with Satan\" per paura di azioni legali. Successivamente il PMRC avrebbe incluso la title track del seguente album dei Venom, \"Possessed\", nella sua personale \"lista nera\", la famigerata \"The Filthy Fifteen\" (\"Gli Sporchi Quindici\")."}
{"id": "786714", "revid": "339392", "url": "https://it.wikipedia.org/wiki?curid=786714", "title": "RAIDUE", "text": ""}
{"id": "786715", "revid": "121890", "url": "https://it.wikipedia.org/wiki?curid=786715", "title": "Hovering", "text": ""}
{"id": "786719", "revid": "339392", "url": "https://it.wikipedia.org/wiki?curid=786719", "title": "RAIUNO", "text": ""}
{"id": "786721", "revid": "1632387", "url": "https://it.wikipedia.org/wiki?curid=786721", "title": "Possessed (Venom)", "text": "Possessed \u00e8 il quarto album in studio del gruppo musicale britannico Venom, pubblicato nell'aprile 1985 dalla Combat Records.\nDescrizione.\nComposto da dodici brani, la copertina dell'album ritrae l'inversione cromatica di una foto in bianco e nero seppiata e sfuocata di due bambini con addosso una canottiera con l'immagine della copertina di \"Welcome to Hell\", ma se si osserva sul collo del bambino di destra, a destra sotto il mento si pu\u00f2 notare il marchio \"666\" semi-nascosto a causa delle tonalit\u00e0 della foto. I Venom hanno per\u00f2 dichiarato che non si tratta di un messaggio subliminale. Il bambino sulla copertina (a destra) \u00e8 il figlio del batterista Abaddon, la bambina (a sinistra) \u00e8 la nipote del produttore Keith Nichol.\nLa title track fu inoltre inserita nella lista nera \"Filthy Fifteen\" del PMRC alla posizione numero 14."}
{"id": "786728", "revid": "933835", "url": "https://it.wikipedia.org/wiki?curid=786728", "title": "Peltuinum", "text": "Peltuinum \u00e8 un'antica citt\u00e0 italica dei Vestini, il cui sito archeologico, che si trova negli attuali comuni di Prata d'Ansidonia e di San Pio delle Camere, in provincia dell'Aquila, \u00e8 stato dichiarato monumento nazionale nel 1902.\nGeografia.\nIl sito si trova a circa 30 Km a est dell'Aquila, a pochi Km dalla SS 17 quasi al centro di una conca intramontana definita a nord dal massiccio del Gran Sasso, a sud-est da quello della Maiella, e a sud-ovest dal Sirente. La citt\u00e0 sorge su una formazione collinare emergente, residuale di un bacino lacustre prosciugatosi naturalmente.\nStoria.\nOrigini e periodo vestino.\nLa scelta del sito da parte dei Vestini \u00e8 facilmente comprensibile osservando l'ampia disponibilit\u00e0 all'edificazione offerta dal luogo e la possibilit\u00e0 di facile difesa offerta dalla conformazione del suolo: i lati nord e sud presentavano pendii ripidi e ben distaccati mentre i versanti est ed ovest offrivano un minore e pi\u00f9 dolce dislivello verso la piana per un pi\u00f9 agevole raccordo tra viabilit\u00e0 locale e territoriale, quest'ultima costituita dal Tratturo L'Aquila-Foggia che costituir\u00e0 l'asse principale dell'insediamento. Non certo ultimo fattore di scelta fu la facilit\u00e0 dell'approvvigionamento idrico, dovuta ad una falda acquifera, affiorante proprio nell'area centrale del pianoro, collegata ad una vena le cui sorgenti puntualizzano con frequenza il tratto vestino del percorso transumante.\nLe tracce archeologiche della presenza vestina sul pianoro sono varie. Una necropoli, indagata per ora solo parzialmente all'esterno del circuito murario romano, ha restituito tombe inquadrabili cronologicamente dal VII secolo a.C. al I secolo d.C. Nelle vicinanze, ma all'interno delle mura, \u00e8 stata rinvenuta un'altra area sepolcrale certamente precedente all'impianto della citt\u00e0 romana.\nUn blocco di pietra, rinvenuto nell'area del complesso templare-forense, pertinente ad un livello sottostante il piano romano, mostra una lavorazione ad incasso a forma di H, per ospitare una struttura lignea, collegato da un foro ad una vaschetta circolare. Questo tipo di manufatto sembra essere una peculiarit\u00e0 della cultura vestina, dal momento che sono ne sono stati rinvenuti nel territorio diversi esemplari.\nEt\u00e0 romana.\nLa fondazione di \"Peltuinum\" secondo i canoni urbanistici romani si colloca alla met\u00e0 del I secolo a.C., in un periodo di riorganizzazione amministrativa e finanziaria dell'Italia, che si conclude con l'accentramento del potere nelle mani di Ottaviano Augusto. Nel centro dell'Italia, in area vestina, si costituisce dunque un polo urbano di riferimento per un nuovo assetto del territorio con finalit\u00e0 sia per lo sfruttamento agricolo locale sia ad ampio raggio per la regolamentezione del transito delle greggi. Era questo uno dei settori industriali verso cui si stava volgendo l'interesse dell'Imperatore.\nAl volgere del I secolo d.C. si riferisce la sistemazione dell'area urbana, con la costruzione di una cinta muraria e di un'area monumentale di cui gli scavi hanno finora riportato in luce un tempio, affacciato sull'area forense, ed un teatro.\nNel 47 d.C. sotto l'Imperatore Claudio il tratturo L'Aquila-Foggia, dalla Sabina verso i centri di mercato di Arpi e Lucera, venne strutturato come via Claudia Nova, con la conseguente monumentalizzazione del tratto che attraversava l'abitato.\nEt\u00e0 tardoantica e medievale.\nLe fonti antiche ricordano un forte terremoto che nel V secolo dovette interessare Roma come anche gran parte dell\u2019Italia centrale. I dati di scavo inducono a individuare nel sisma del 443 l\u2019evento che ha provocato la defunzionalizzazione della citt\u00e0 romana di \"Peltuinum\". La popolazione inizi\u00f2 ad abbandonare la citt\u00e0, anche a causa delle guerre che segnavano sempre di pi\u00f9 la debolezza dell\u2019Impero. In questo clima di incertezza la comunit\u00e0 si spost\u00f2 verso zone pi\u00f9 difendibili, che andranno a costituire poi dei borghi ancora oggi visibili. Dal V secolo in poi sono testimoniate azioni ripetute di spoliazioni degli edifici principali della citt\u00e0. Molto materiale \u00e8 rintracciabile nelle murature delle chiese e nei castelli di Prata d\u2019Ansidonia, Castelnuovo, Bominaco e, in particolare, nella chiesa di San Paolo.\nDurante la guerra greco-gotica il territorio di Peltuinum, come quello della vicina Alba Fucens, furono sedi di accampamenti bizantini del generale Belisario; questo passaggio greco diede origine al nome \"Sitonia\", dal greco antico \u03c3\u03b9\u03c4\u03cc\u03bd, \"sit\u00f3n\" (lett.: campo di grano), attribuito a depositi di derrate alimentari che furono necessari per il mantenimento delle truppe durante l'inverno.\nNel 787 \u00e8 attestata la presenza di uno sculdascio, un alto funzionario longobardo, nella \"curtis\" di Sant'Angelo a Peltino, a riprova dell'insediamento di aristocratici germanici nella zona. Nell'887 la Corte di Sant'Angelo \u00e8 possesso del Monastero benedettino di Farfa.\nNel 1118 \"Peltino\" \u00e8 pertinenza del monastero di San Pietro della Valle Tritense, di cui oggi resta la sola l'abbazia di San Pietro ad Oratorium.\nScavi archeologici.\nI primi scavi risalgono al 1983 e al 1985. Essi furono condotti sotto la supervisione del Professor Paolo Sommella, allora docente di Urbanistica Antica della Sapienza Universit\u00e0 di Roma. Le indagini sul campo vennero effettuate con la collaborazione della Soprintendenza Archeologica d'Abruzzo, della Comunit\u00e0 Montana della Piana di Navelli ed altri Enti locali.\nCon le prime ricerche sul campo venne indagata l\u2019area pubblica della citt\u00e0 romana costituita dal tempio forense e dal teatro. Sotto la direzione di Adele Campanelli (Soprintendenza Archeologica d\u2019Abruzzo) tra il 1986 e il 1996 vennero effettuati restauri e opere di consolidamento che riguardarono soprattutto il tratto occidentale delle mura, la porta ovest, il tempio e la \"porticus\", una piccola parte del teatro nonch\u00e9 il fortilizio medievale.\nDi nuovo sotto la direzione del Prof. Sommella a partire dal 2000, le ricerche nell\u2019area archeologica sono state riprese nell\u2019ambito di un progetto europeo. Dal 2001 lo scavo didattico e la ricerca sono diretti dalla Prof.ssa Luisa Migliorati (Sapienza Universit\u00e0 di Roma). Nel 2009 la Soprintendenza d\u2019Abruzzo ha intrapreso una campagna di scavo nell\u2019area della necropoli pre-romana fuori dalle mura della citt\u00e0.\nL'area archeologica.\nPeltuinum si estende su un pianoro ad una quota superiore di almeno 100 m dall\u2019altopiano circostante. L\u2019area fortificata raggiunge una superficie di circa 26 ha. L\u2019intero centro \u00e8 segnato dal passaggio da est a ovest dalla Claudia Nova, oggi poco pi\u00f9 che un sentiero, che costituiva l\u2019asse portante del centro urbano.\nMura e porta ovest.\nLe mura sono costruite lungo il ciglio del pendio. La tecnica edilizia per la messa in opera \u00e8 costituita da uno zoccolo in opera incerta cui si affianca nelle torri una muratura a blocchi e blocchetti. Tutto il materiale \u00e8 di provenienza locale. Sul percorso difensivo a nord-ovest \u00e8 possibile leggere un numero maggiore di torri lungo il tratto meno ripido del pianoro: tre ad ovest, due delle quali a protezione della porta.\nLa porta ovest a doppio fornice \u00e8 l\u2019unica che si conserva. Questa infatti mantenne anche dopo l\u2019et\u00e0 romana la funzione di varco di controllo per il passaggio del bestiame. Tra le torri \u00e8 attestato uno spazio, ricavato successivamente all\u2019et\u00e0 romana, per gli uffici doganali. La funzione di dogana si mantenne per secoli tanto che dalle fonti medievali \u00e8 attestato un cambio di toponimo dell\u2019area abitata in Ansidonia, derivato dal latino \"ansarium\", che significa per l\u2019appunto, dazio.\nSepolcro monumentale.\nProvenendo dall'Aquila, il primo monumento romano che si incontra \u00e8 quello del sepolcro monumentale, costruito lungo la via Claudia Nova, a pochi metri dalla porta ovest. Nell\u2019area intorno \u00e8 stata scavata una necropoli databile dall'VIII secolo a.C. al I secolo d.C.\nCisterne.\nSul pianoro si conservano i resti di due cisterne: la prima si trova vicino alla porta ovest, lungo il tracciato della via Claudia Nova; la seconda all'interno dell'area monumentale, in prossimit\u00e0 del complesso forense.\nTempio.\nDel tempio, che si affacciava sulla piazza forense, \u00e8 oggi visibile solo il nucleo in calcestruzzo e pochissimi dei blocchi di fondazione delle colonne del pronao, \u00e8 ricostruibile come prostilo esastilo corinzio, con tre colonne sul prolungamento delle ante e una cella con colonnato forse a due ordini, con la base per la statua di culto aderente alla parete di fondo.\nLa cella del tempio \u00e8 stata costruita al di sopra del punto di affioramento di una falda acquifera, che doveva costituire un elemento sacro gi\u00e0 in epoca vestina, attestando una precisa volont\u00e0 da parte dei Romani di mantenere tale sacralit\u00e0.\nIl rinvenimento di una mensa votiva frammentaria con dedica \"APELLUNE\" (= \"Apollini\"), riutilizzata come soglia di una delle \"tabernae\" prospicienti la \"via Claudia Nova\", nell\u2019area centrale della citt\u00e0, ha fatto ipotizzare che il tempio fosse dedicato ad Apollo. Tuttavia, l\u2019scrizione, purtroppo mutila lascia spazio per ipotesi di pi\u00f9 divinit\u00e0 associate nella dedica.\nL\u2019edificio, con una limitata area di rispetto intorno, \u00e8 inquadrato da un portico ad U, ad un solo livello e a doppia navata con colonnato di spina. Il quarto lato, quello settentrionale, \u00e8 chiuso da muri che uniscono il portico al tempio all\u2019altezza del pronao. Erano presenti due ingressi sul lato settentrionale del portico (il lato che si affacciava sulla piazza del foro) e due nel punto pi\u00f9 a sud dei bracci est ed ovest.\nIn et\u00e0 post-antica il tempio viene spoliato del materiale di rivestimento del nucleo cementizio. La situazione in cui si trovano alcuni blocchi relativi alla fondazione del colonnato del pronao mostra l\u2019abbandono dell\u2019attivit\u00e0 dovuto a cause improvvise o a fessurazioni della pietra non volute nell\u2019atto della lavorazione in loco.\nL\u2019opera di spoliazione del complesso sacro \u00e8 stata quasi integrale: del portico sono rimasti solo alcuni plinti del lato ovest. Questo settore conserva per un minimo di alzato delle murature che hanno creato tre vani adibiti a laboratorio-residenza legati al recupero e alla rilavorazione dei materiali delle strutture della citt\u00e0 romana.\nTeatro.\nIl teatro \u00e8 stato costruito appoggiando quasi integralmente i sedili per gli spettatori al pendio collinare; solamente il settore meridionale era sorretto da muri radiali. Questo sistema costruttivo faceva s\u00ec che il teatro avesse anche la funzione di contenimento del terreno della terrazza superiore su cui gravava il peso del tempio. In coincidenza con l\u2019ingresso settentrionale del teatro una rampa collegava i due livelli. Nel corso del suo utilizzo il teatro fu colpito da vari terremoti di non grande intensit\u00e0 che causarono solo interventi di restauro; il sisma del V secolo, di proporzioni disastrose per la citt\u00e0, dette invece inizio all\u2019attivit\u00e0 di spoliazione che ha lasciato solo poche gradinate nella parte pi\u00f9 bassa della cavea. Dell\u2019area utilizzata per la rappresentazione sono ancora attualmente visibili parte del palcoscenico e le fondazioni della quinta scenica. Si conservano i pozzetti e la camera di manovra dell\"'auleum\".\nCome il tempio anche il teatro, dopo il terremoto del V secolo, divenne una cava di materiale edilizio. In un primo momento fu utilizzato per l\u2019impianto di due forni da calce (calcare); successivamente, nella parte meridionale, dopo l\u2019asportazione totale delle gradinate, fu costruito un quartiere operaio destinato alla rilavorazione dei materiali per alcune delle varie ricostruzioni della vicina chiesa di S. Paolo. In particolare, i materiali ceramici trovati in un ambiente inducono a legare l\u2019impianto del cantiere alla fase di riedificazione successiva al terremoto del 1349. Nel periodo dell\u2019incastellamento il settore meridionale del teatro \u00e8 stato utilizzato per l\u2019impianto di una struttura fortificata di avvistamento con funzione di controllo della valle a sud del pianoro.\nEdilizia residenziale.\nSeguendo il sentiero che ricalca il tracciato della via Claudia Nova, sono stati rinvenuti numerosi resti di \"domus\". Queste erano costituite da muri realizzati con la tecnica del \"pis\u00e9\" su uno zoccolo di pietra, in alcuni casi rivestiti da un sottile strato di intonaco bianco.I pavimenti sono in battuto o a mosaico e le coperture erano munite di controsoffitto ad incannucciata. Attualmente i resti sono stati sepolti per favorirne la conservazione."}
{"id": "786729", "revid": "827882", "url": "https://it.wikipedia.org/wiki?curid=786729", "title": "Vladimir di Staritsa", "text": "Figlio unico di Andrej di Staritsa e della Principessa lituana Efrosin'ja Chovanskaja, Vladimir trascorse la sua fanciullezza a Mosca, sotto la stretta sorveglianza dei genitori. Nel 1542, ritorn\u00f2 nei territori amministrati dal padre, Starica e Vereya. Qui, dopo la morte del genitore, imprigionato per tradimento da Elena Glinskaja, madre di Ivan il Terribile, visse in relativa tranquillit\u00e0.\nDurante una grave malattia di Ivan IV, quando lo zar era incosciente e si disperava di tenerlo in vita, molti boiardi rifiutarono di giurare fedelt\u00e0 a suo figlio, ancora in fasce, e decisero di porre Vladimir sul trono di Russia. Ivan invece si salv\u00f2 e, volendo controllare il cugino, sigl\u00f2 con lui un trattato con il quale lo zar imponeva a Vladimir di vivere a Mosca, sotto scorta e con l'assoluto divieto di avere qualsiasi sorta di contatto con i boiardi. Nel caso Ivan fosse morto, Vladimir sarebbe stato in cambio nominato reggente fino alla maggiore et\u00e0 del figlio dello zar. \nDopo che la madre di Vladimir fu costretta a prendere il velo e i boiardi suoi sostenitori furono esiliati, Ivan decise di permettere a Vladimir di sposarsi, nel 1555, con la Principessa Eudoxia Romanovna Odoevskaya. Con l'inizio dell'Opri\u010dnina, tuttavia, Ivan riprese a dubitare fortemente sulla lealt\u00e0 del cugino. Nel 1564 gli Opri\u010dniki bruciarono il palazzo moscovita di Vladimir, a cui furono inoltre confiscate la maggior parte delle terre per ordine dello zar. Nel 1569 Vladimir e il figlio furono costretti da Maljuta Skuratov, capo degli Opri\u010dniki, a bere del veleno nella residenza reale di Aleksandrov. Sua madre e sua moglie, rinchiuse nel convento di Gorickij nell'Oblast' di Vologda, furono affogate con la forza nel fiume \u0160eksna alcuni giorni dopo.\nIn un'ottica pi\u00f9 ampia l'esecuzione della famiglia di Vladimir fu una delle cause dell'estinzione della dinastia dei Rurik e della crisi dinastica che verr\u00e0 a verificarsi con il periodo dei torbidi."}
{"id": "786730", "revid": "765341", "url": "https://it.wikipedia.org/wiki?curid=786730", "title": "Dell'amicizia", "text": "Il De Amicitia \u00e8 la prima opera in cinese del Padre gesuita Matteo Ricci.\nGenesi dell'opera.\nLa genesi del saggio \"Dell'amicizia\", prima opera in cinese del Padre Matteo Ricci (Macerata 1552-Pechino 1610), va compresa a partire dal fatto che il 1595, anno del fallito tentativo di raggiungere Pechino al seguito del mandarino Shi Lou, rappresenta un punto di svolta nella strategia missionaria del famoso missionario gesuita maceratese. Giunto infatti a Nanchino, decise di smettere l'abito da bonzo per farsi nuovamente crescere barba e capelli e indossare l'abito di seta dei letterati. \"Xitai\" (\"il maestro del grande occidente\", come veniva chiamato comunemente nella cerchia dei suoi estimatori), aveva ben compreso dopo dodici anni dall'inizio della sua avventura nel Regno di Mezzo\",che \u00abpi\u00f9 si fa in Cina con libri che con parole\u00bb, e per questo si era deciso di rivolgersi ai letterati facendosi come uno di loro. \u00c8 proprio su questa scia che, cacciato da Nanchino e giunto a Nanchang, dove stabil\u00ec la terza residenza, compose la sua prima opera in lingua cinese, \"Dell'Amicizia\". Dai dati desunti dalla \"Lettera 32\" del 13 ottobre 1596, indirizzata al Padre Claudio Acquaviva, Preposito generale della Compagnia di Ges\u00f9, sappiamo che l'opera fu composta nel 1595 per un principe, parente del re, oggi identificato con Zhu Duojie, principe di Jian'an. \nRiguardo alla redazione del saggio, Ricci, nella lettera a padre Girolamo Costa del 14 agosto 1599, afferma pure di aver composto l'opera raccogliendo i detti di alcuni filosofi occidentali, aggiustandoli e talvolta cambiandoli in alcune cose per poterli adattare alla sensibilit\u00e0 dei letterati cinesi\". \u00c8 questione ancora dibattuta se il Ricci avesse a sua disposizione alcuni libri dei massimi autori della cultura occidentale antica e moderna, da cui trasse le citazioni, oppure se abbia citato a memoria, come si ritiene tradizionalmente, data la sua prodigiosa memoria. Tra i vari autori citati nel saggio, troviamo Aristotele, Plutarco, Seneca, Cicerone, Agostino d'Ippona e talvolta Sant'Ambrogio.\nImportanza del tema dell'amicizia nella societ\u00e0 cinese.\nLa genialit\u00e0 dell'opera sta comunque nella scelta del tema, e nel modo in cui l'opera viene strutturata. Sappiamo, infatti dagli scritti confuciani, che l'amicizia era considerata uno dei cinque doveri fondamentali sotto il cieloDi questi doveri Feng Yingjing scrivendo la prefazione per l'edizione a stampa dell'opera a Pechino nel 1601, fa un elenco dettagliato:\nIn definitiva il tema dell'amicizia, occupa un posto singolare nella cultura cinese, essendo uno dei vincoli sociali da cui dipendono il funzionamento della societ\u00e0 e dello stato. Attraverso questa raccolta di detti su questo argomento, Ricci vuole accreditare presso i cinesi la cultura occidentale. Egli, ha infatti compreso che l'accettazione della religione cristiana (vero motivo per il quale Ricci accetta di farsi tutto a tutti), \u00e8 legata alla dimostrazione che questa non \u00e8 in contrasto con l'ordinamento sociale del Celeste Impero\nStruttura del saggio.\nPer quanto riguarda la struttura della raccolta, le varie sentenze che compongono lo scritto non vengono esposte da \"Xitai\" secondo un ordine logico, ma singolarmente, per dare la possibilit\u00e0 a chi legge di poterle meditare una alla volta. Ci\u00f2 viene fatto probabilmente ispirandosi al modello di insegnamento per aforismi tipico degli scritti confuciani. L'opera, che conteneva inizialmente 76 sentenze poi portate a 100, venne edita a pi\u00f9 riprese sia prima che dopo la morte del Ricci. Dell'edizione stampata a Pechino nel 1601, aggiornata a 100 sentenze, con prefazione di Feng Yingjing, si conserva un esemplare nella Biblioteca Nazionale di Roma. L'autografo inviato dal Ricci al P. Costa di cui si fa menzione nella lettera 36, ritenuto per anni perduto, \u00e8 stato invece rinvenuto presso la British Library Additional dove \u00e8 tuttora conservato. Consta ancora di 76 sentenze e contiene tre annotazioni manoscritte che ne rivelano l'autenticit\u00e0. Un apografo dell'originale si trova presso l'archivio della Pontificia_Universit\u00e0_Gregoriana a Roma.\nL'opera \"De amicitia\", ponte tra Oriente e Occidente.\nPer quanto riguarda la fortuna dell'opera e quanto essa abbia raggiunto lo scopo che si prefiggeva il suo autore, lo desumiamo direttamente da quanto dice Feng Yingjing nella sua introduzione alla edizione del 1601, nella quale egli afferma che, dopo aver riflettuto accuratamente alla luce del coraggio di Xitai e di quanto egli esprime nel suo saggio, si \u00e8 convinto che cultura cinese e cultura occidentale sono in fondo identiche.. Una tale affermazione non pu\u00f2 essere che ritenuta eccezionale."}
{"id": "786731", "revid": "339392", "url": "https://it.wikipedia.org/wiki?curid=786731", "title": "RAITRE", "text": ""}
{"id": "786732", "revid": "6533135", "url": "https://it.wikipedia.org/wiki?curid=786732", "title": "Henri Antoine Grou\u00e9s", "text": ""}
{"id": "786733", "revid": "767487", "url": "https://it.wikipedia.org/wiki?curid=786733", "title": "Mungos mungo", "text": "La mangusta striata (Mungos mungo) \u00e8 una mangusta che si trova comunemente nelle regioni centrali e orientali dell'Africa.\nCaratteristiche fisiche.\nLa mangusta striata \u00e8 una robusta mangusta con grossa testa, piccole orecchie, arti corti e muscolosi e una lunga coda, lunga quasi quanto il resto del corpo. Gli animali delle regioni umide sono pi\u00f9 grandi e pi\u00f9 scuri degli animali delle regioni aride. La regione addominale \u00e8 pi\u00f9 alta e arrotondata della regione toracica. Il pelo ruvido \u00e8 bruno grigiastro e sono presenti alcune strisce verticali marroni e nere sul dorso. Gli arti e il muso sono pi\u00f9 scuri, mentre le parti inferiori sono pi\u00f9 chiare del resto del corpo. Le manguste striate hanno artigli molto robusti, utili nello scavare il terreno.\nUn animale adulto pu\u00f2 raggiungere una lunghezza di 30\u201345\u00a0cm e un peso di 1,5-2,25\u00a0kg. La coda \u00e8 lunga 15\u201330\u00a0cm.\nDistribuzione e habitat.\nLa mangusta striata vive nelle savane aperte, nelle foreste aperte e nelle praterie, specialmente nei pressi dell'acqua, ma anche nelle boscaglie aride e spinose. La specie \u00e8 comune nelle regioni con molti termitai, utili come rifugio e comune fonte di cibo (vedi sotto). La mangusta striata si trova in una grande area dell'Africa orientale, sudorientale e centromeridionale. Sono presenti anche popolazioni nelle savane settentrionali dell'Africa occidentale.\nLo sviluppo dell'agricoltura nel continente ha avuto un'influenza positiva sul numero delle manguste striate. I raccolti delle aree coltivate costituiscono una fonte di cibo extra.\nComportamento.\nLa mangusta striata \u00e8 un animale diurno, ma nelle giornate afose \u00e8 attiva solamente durante la mattina e la sera. \u00c8 una specie gregaria che vaga in gruppi familiari di circa 30 animali. Quando un gruppo contiene pi\u00f9 di 40 animali, si separa solitamente in due gruppi pi\u00f9 piccoli di 15-20 individui. I membri di un gruppo possono riconoscere i loro compagni dal distintivo odore del gruppo.\nIl nucleo del gruppo consiste di un maschio dominante e di tre o quattro femmine dominanti. Solamente alle femmine dominanti viene permesso di riprodursi. La gerarchia tra i membri del gruppo \u00e8 basata sull'et\u00e0, sulle dimensioni e sull'autoaffermazione. Dopo un periodo di gestazione di due mesi, nascono quattro piccoli. Sono allattati da tutte le femmine che producono latte del gruppo. Gli animali adulti giocano spesso con i piccoli.\nDieta.\nLa dieta della mangusta striata consiste soprattutto di invertebrati, come insetti (termiti e larve di coleotteri), centopiedi, lucertole, serpenti, rane e a volte topi. Dissotterrano la maggior parte del cibo con le loro robuste unghie. A volte mangiano anche radici e frutta. Il loro cibo preferito, comunque, \u00e8 costituito dalle uova.\nLe manguste striate cercano il cibo in piccoli gruppi sciolti. Per rimanere in contatto usano una grande variet\u00e0 di suoni."}
{"id": "786742", "revid": "4175", "url": "https://it.wikipedia.org/wiki?curid=786742", "title": "Ram\u00f3n \u00c1ngel D\u00edaz", "text": ""}
{"id": "786746", "revid": "125741370", "url": "https://it.wikipedia.org/wiki?curid=786746", "title": "Panchito Pistoles", "text": "Panchito Pistoles, il cui nome completo \u00e8 Panchito Romero Miguel Junipero Francisco Quintero Gonz\u00e1lez III, \u00e8 un personaggio dei cartoni animati e dei fumetti della Walt Disney. Ha l'aspetto di un gallo antropomorfo messicano.\nCompare per la prima volta nel film \"I tre caballeros\".\nIn seguito \u00e8 apparso in molti fumetti Disney, tra cui \"I tre caballeros cavalcano ancora\" di Don Rosa (pubblicata in Italia su \"Zio Paperone 142\") e nelle serie animate \"Mickey Mouse Works\", \"House of Mouse - Il Topoclub\", \"Topolino\", \"Topolino e gli amici del rally\", \"DuckTales\" e \"La leggenda dei Tre Caballeros\".\n\u00c8 amico di Paperino e di Jos\u00e9 Carioca. Vive in Messico e cavalca un cavallo chiamato \"Se\u00f1or Martinez\".\nIl personaggio \u00e8 mascotte dello Squadrone 201 (\"Escuadr\u00f3n 201\"), una unit\u00e0 messicana di combattimento aereo, creata e distintasi durante la seconda guerra mondiale."}
{"id": "786747", "revid": "1632387", "url": "https://it.wikipedia.org/wiki?curid=786747", "title": "Metal Black", "text": "Metal Black \u00e8 l'undicesimo album pubblicato dalla band inglese speed metal/heavy metal Venom, nel 2006. Il titolo, vuole richiamare evidentemente quello del fortunato \"Black Metal\" del 1982. Sono presenti forti contaminazioni di thrash metal, anche se il disco rimane in ambito heavy/speed."}
{"id": "786749", "revid": "1149807", "url": "https://it.wikipedia.org/wiki?curid=786749", "title": "School Rumble 2", "text": ""}
{"id": "786750", "revid": "959110", "url": "https://it.wikipedia.org/wiki?curid=786750", "title": "Pietro Scarpini", "text": "Biografia.\nUna straordinaria carriera.\nDal suo esordio a Roma con l'Orchestra di Santa Cecilia nel 1936, seguito immediatamente dalla sua prima affermazione all'estero con i Berliner Philharmoniker ha proseguito la sua carriera di concertista suonando con la London Philharmonic Orchestra, con le orchestre del Concertgebouw di Amsterdam e della Filarmonica di Bruxelles, della Suisse Romande e coi Wiener Philharmoniker, fino ad arrivare alle tappe pi\u00f9 memorabili della propria vita artistica con l'esecuzione del Quarto Concerto di Beethoven sotto la direzione di Wilhelm Furtw\u00e4ngler, quella del Secondo Concerto di Prokofiev sotto la direzione di Dimitri Mitropoulos, e la ripresa del Concerto pi\u00f9 monumentale della letteratura pianistica, il \"Concerto per pianoforte, orchestra e coro maschile\" di Ferruccio Busoni.\nNel campo della musica da camera si \u00e8 dedicato tra i primissimi alla divulgazione delle pi\u00f9 importanti opere contemporanee e in pari tempo all'esecuzione integrale di imponenti opere di Johann Sebastian Bach quali l'arte della fuga e Il clavicembalo ben temperato, eseguite al festival bachiano di York in Inghilterra e all'Accademia di Santa Cecilia a Roma.\nTestimonianze.\nNel ricordare il grande pianista scomparso, il critico Leonardo Pinzauti scrive che Pietro Scarpini \u00ab\"...fu musicista di eccezionale cultura, tanto che \u00e8 difficile rendere la giusta idea di quel che ha significato nel mondo musicale italiano, essendo scarsamente disponibili le sue incisioni e registrazioni. Tra gli anni '40 e '60, momento di transizione della musica in Italia, quando autori e musicisti, quali Mahler o Scriabin, erano ancora lontani dalla popolarit\u00e0 che avrebbero in seguito raggiunto, chi frequentava la scuola di Scarpini, poteva gi\u00e0 ascoltarne le intense ricreazioni al pianoforte. Fu Pietro Scarpini a proporre in concerto anche le opere pi\u00f9 discusse dei maestri della Scuola di Vienna, messe per\u00f2 a confronto con quelle di Busoni e di Stravinskij, di Prokofiev e di Dallapiccola. Ascoltandolo si respirava la continuit\u00e0 e la sorpresa dei grandi fatti musicali, e diventavano naturali e non contraddittori i legami fra Clementi e Listz, fra Bach e Beethoven, come fra questi e i maestri del novecento...\"\u00bb\nTestimonianze del grande valore di Pietro Scarpini si trovano nelle critiche dei suoi concerti, come ad esempio quelle che seguono:\nConcerto di Busoni Op.39, per pianoforte, orchestra e coro maschile (Cleveland, 1966)\nGli ultimi anni.\n Dopo una cos\u00ec gloriosa attivit\u00e0, Pietro Scarpini scelse, cos\u00ec ricorda il critico Leonardo Pinzauti, \u00ab\"...un lungo e silenzioso ritiro dalle sale da concerto, quasi volesse meditare in una ascetica solitudine il suo enorme bagaglio di esperienze musicali ed intellettuali. Perch\u00e9, di fatto, lui non \u00e8 stato soltanto un virtuoso del pianoforte, ma un protagonista significativo della musica contemporanea, della quale fu intelligente pioniere oltre che illuminato interprete, senza che questa sua convinta scelta di campo avesse mai assunto risvolti polemici nei confronti del passato...\"\u00bb\nIn una delle sue ultime lettere all'amico Antonio Latanza, scrive del suo programma estivo: lo studio dei Corali di Bach.\nPietro Scarpini scomparve il 27 novembre 1997. Quel giorno il suo pianoforte era ancora aperto, con le Variazioni Goldberg di Bach schiuse sul legg\u00eco.\nLe parole che compongono il titolo dell'ultimo Corale, che Bach dett\u00f2 moribondo al suo genero, sono ora trascritte sulla sua tomba, nel Cimitero delle Porte Sante a Firenze: \u00ab\"Mi presento davanti al tuo trono, o Signore\"\u00bb\nCollegamenti esterni.\nIl concerto di Busoni op.39 nella leggendaria esecuzione di Scarpini."}
{"id": "786751", "revid": "14691", "url": "https://it.wikipedia.org/wiki?curid=786751", "title": "Negritude", "text": ""}
{"id": "786758", "revid": "1632387", "url": "https://it.wikipedia.org/wiki?curid=786758", "title": "Resurrection (Venom)", "text": "Resurrection \u00e8 un album pubblicato dalla band heavy metal britannica Venom nel 2000."}
{"id": "786763", "revid": "2043126", "url": "https://it.wikipedia.org/wiki?curid=786763", "title": "Serginho (disambigua)", "text": ""}
{"id": "786764", "revid": "13102", "url": "https://it.wikipedia.org/wiki?curid=786764", "title": "Teatro comunale Santa Maria del Mercato", "text": "Il Teatro comunale Santa Maria del Mercato di Serra San Quirico (AN) \u00e8 lo storico teatro del paese.\nStoria.\nIl teatro sorge all'interno dell'antica Abbazia di Santa Maria del Mercato risalente al 1289 ed eretta accanto all'ingresso dell'antico castello, presso il luogo dove si teneva un tempo il mercato. La sala teatrale \u00e8 opera dell'ingegnere locale Enrico Piccioni e fu inaugurata nel 1928 come sede della locale Societ\u00e0 Filarmonica. Per motivi di inagibilit\u00e0 il teatro fu chiuso nel 1979 e successivamente riaperto, dopo un accurato restauro, nel 1996.\nArchitettura e decorazioni.\nLa facciata conserva l'antico aspetto della chiesa medievale a cui si addossa un elegante campanile romanico a piani sovrapposti. L'interno \u00e8 costituito da un'aula rettangolare con due ordini di palchetti, per un totale di 14, addossati alla parete d'ingresso. Le pareti laterali presentano ancora la spartizione a paraste joniche festonate con sovrastante trabeazione, dovuta al rifacimento a cui fu sottoposto l'interno della chiesa nel 1870. Il palcoscenico sorge in luogo dell'antico abside ed \u00e8 preceduto da un boccascena ad arco policentrico."}
{"id": "786765", "revid": "458401", "url": "https://it.wikipedia.org/wiki?curid=786765", "title": "Bardi (famiglia)", "text": "I Bardi furono una famiglia fiorentina di banchieri e mercanti (il \"bardus\" era infatti all'epoca un cantore popolare). Fu probabilmente gi\u00e0 dall'Alto Medioevo che ebbe origine il casato dei Bardi di Firenze, divenendo col tempo una delle pi\u00f9 note famiglie fiorentine di banchieri e mercanti che cre\u00f2 una ricchissima compagnia commerciale nel Basso Medioevo e si imparent\u00f2 anche al casato dei Medici (la nonna di Lorenzo il Magnifico era Contessina de' Bardi).\nStoria.\nOrigini.\nLa famiglia Bardi giunse a Firenze attorno al X secolo, dedicandosi in prevalenza all'attivit\u00e0 mercantile e in seguito bancaria. Figura importante fu Bartolo de' Bardi, uno dei primi priori di Firenze, nel 1282.\nAscesa.\nNel 1332 Piero di Gualterotto Bardi acquist\u00f2 per fiorini d'oro i possedimenti a nord di Prato dai conti Alberti, in particolare il castello di Vernio, dando origine al ramo nobile dei Bardi di Vernio.\nSimone de' Bardi, detto Mone, spos\u00f2 Beatrice Portinari, figlia di un banchiere, che era appena adolescente. Fu questa la Beatrice che ispir\u00f2 a Dante Alighieri la Divina Commedia. Lo studioso Domenico Savini ha trovato nuovi documenti nell'archivio Bardi su Beatrice e suo marito. Tra questi un atto notarile del 1280, dove Mone de' Bardi cede alcuni terreni a suo fratello Cecchino con il beneplacito della moglie Bice (cos\u00ec veniva chiamata Beatrice), che all'epoca doveva avere circa quindici anni. Un secondo documento del 1313, quando cio\u00e8 Beatrice doveva essere gi\u00e0 morta, cita il matrimonio tra una figlia di Simone, Francesca, e Francesco di Pierozzo Strozzi. Questo avvenne per intercessione dello zio Cecchino, ma non \u00e8 specificato se la madre fosse stata Beatrice o la seconda moglie di Simone, Bilia (Sibilla) di Puccio Deciaioli. Altri figli conosciuti di Simone sono Bartolo e Gemma, la quale venne maritata ad Ardingo de' Medici.\nA Firenze.\nA Firenze i Bardi avevano le proprie case sulla strada che da essi prende il nome, la via de' Bardi in Oltrarno, in particolare a palazzo Canigiani, originariamente palazzo de' Bardi. Nel 1427, risiedevano a Firenze 60 focolari familiari appartenenti ai Bardi, 45 dei quali abitavano nel quartiere Oltrarno. Questo dato d\u00e0 l'idea della coesione familiare, che risultava utile anche negli affari.\nLa famiglia Bardi ebbe diverse rivali. Nel maggio 1345 ebbe uno scontro armato con i Peruzzi e molteplici furono gli scontri con i Buondelmonti. Nel 1342, 130 maschi adulti della famiglia Bardi giurarono di fronte ad un notaio la pace con la famiglia Buondelmonti.\nDecadimento.\nLa rivolta antimagnatizia del 1343 colp\u00ec la loro famiglia, che ebbe la propria residenza assalita e saccheggiata dalla folla. Nello stesso anno, Edoardo III d'Inghilterra si rifiut\u00f2 di restituire loro i debiti contratti per la Guerra dei cento anni costringendo la loro compagnia a dichiarare il fallimento assieme ad altre importanti compagnie, quali quella dei Peruzzi, e innescando un processo a catena che coinvolse gravemente l'economia fiorentina. Giovanni Villani scrisse che la quantit\u00e0 di fiorini d'oro prestata al monarca inglese \"valea un reame\": lo storico stesso, che aveva preso parte alla stipula del prestito, ne pag\u00f2 le conseguenze venendo incarcerato per un periodo.\nCompagnia de' Bardi.\nAl massimo del loro splendore la loro compagnia era una delle pi\u00f9 ricche d'Europa. Aveva numerose filiali in Italia (Ancona, Aquila, Bari, Barletta, Castello di Castro, Genova, Napoli, Orvieto, Palermo, Pisa, Venezia), in Europa (Avignone, Barcellona, Bruges, Cipro, Maiorca, Marsiglia, Nizza, Parigi, Rodi, Siviglia), in Asia (Costantinopoli e Gerusalemme,) e in Africa (Tunisi). Con i Peruzzi e gli Acciaiuoli essi ebbero di fatto il monopolio delle finanze pontificie.\nNella filiale di Napoli lavor\u00f2 il padre di Boccaccio.\nPer dare un esempio dell'efficienza della loro \"holding\", nel 1336 essi ricevettero dalla loro filiale di Avignone l'incarico da parte di Papa Benedetto XII di inviare agli armeni, assaliti dalle popolazioni turche, il corrispettivo di diecimila fiorini d'oro in grano. Detto fatto: il 10 aprile arriv\u00f2 l'ordine, poche settimane dopo gli agenti italiani dei Bardi comprarono il grano sulle piazze di Napoli e Bari tramite le loro filiali, e prima della fine del mese navi cariche delle vettovaglie erano gi\u00e0 salpate verso il Mar Nero.\nFallimento della compagnia.\nPer capire le ragioni di un tanto repentino crollo \u00e8 necessaria un'analisi della struttura della compagnia commerciale. Ciascuna filiale, sulla carta, era considerabile come un'agenzia indipendente che aveva il diritto di stipulare affari, di fissare i prezzi e di autoregolamentarsi. Tutte queste agenzie, tuttavia, erano legate tra loro da un accordo di solidariet\u00e0 che, quindi, faceva s\u00ec che non fossero troppo esposte ai capricci dei singoli mercati e che potessero lavorare in modo coordinato. Un tale modello organizzativo, evidentemente, offriva una notevole flessibilit\u00e0 alla struttura che, tuttavia, si vedeva tutelata in tutte le sue parti dalla solidariet\u00e0 interna. Era, inoltre, possibile decidere i punti vendita delle merci a seconda dei vari valori di mercato locali, massimizzando cos\u00ec i profitti. Fu questa la forza della compagnia, ma anche la sua debolezza.\nNel caso in cui una filiale fosse fallita trovandosi con un profondo rosso, infatti, le altre sedi avrebbero dovuto aiutarla a ripianare i bilanci. Ci\u00f2, tuttavia, poteva portare ad un pericoloso effetto domino avente come il risultato la bancarotta di tutte le filiali della compagnia. Fu ci\u00f2 che avvenne nel 1343.\nIl fallimento coinvolse le principali compagnie fiorentine. La \"Compagnia de'Bardi\", infatti, insieme a quelle dei Peruzzi, degli Acciajuoli e degli Scali, anzich\u00e9 farsi concorrenza, aveva formato un consorzio per fare prestiti ai grandi sovrani dell'epoca. \nL'occasione di allearsi nacque nel 1325, quando il figlio del re di Napoli, Carlo d'Angi\u00f2, fu eletto signore di Firenze: i banchieri cittadini non poterono rifiutare un prestito di fiorini al re di Napoli. L'anno successivo i Bardi, i Peruzzi e gli Acciajuoli (gli Scali erano nel frattempo falliti) fecero un altro prestito, di fiorini, allo stesso Carlo d'Angi\u00f2.\nIl consorzio divenne permanente per i prestiti internazionali: da un lato faceva grossi prestiti al re di Francia, ma dall'altro finanziava il re d'Inghilterra che stava preparando la Guerra dei cent'anni contro la Francia. \u00c8 chiaro che i banchieri fiorentini rischiavano di non venire ripagati almeno da uno dei due nemici, e inoltre temevano rappresaglie contro i loro agenti da entrambe le parti.\nIn effetti le somme prestate all'Inghilterra erano pi\u00f9 cospicue ed inoltre da quel paese proveniva la lana che era la materia prima della principale industria fiorentina, di cui le tre famiglie erano maggiori imprese: perci\u00f2 scelsero di parteggiare per l'Inghilterra: la confisca dei loro beni da parte del re di Francia non si fece attendere. Vano fu il tentativo di mediazione da parte del Papa. Edoardo III d'Inghilterra promise ai fiorentini di risarcirli delle confische subite dal re di Francia.\nIl problema era che Edoardo non aveva i soldi nemmeno per rimborsare il prestito fatto a lui. E quando la notizia si seppe anche il re di Francia e quello di Napoli decisero di non pagare e cos\u00ec le tre compagnie fallirono.\nDopo il crollo.\nLe sorti familiari non tornarono pi\u00f9 allo splendore del passato, ma i Bardi mantennero comunque un certo spessore di rilievo nella vita fiorentina. Appartennero all'Arte di Calimala e a quella della Lana.\nDai Bardi di Vernio nacque Contessina de' Bardi, moglie di Cosimo de' Medici e nonna di Lorenzo il Magnifico. Nel 1487 acquistarono un palazzo in via de' Benci e nel 1576, grazie a una donazione di Francesco I de' Medici, tornarono nel palazzo in via de' Bardi, dopo che venne confiscato a Pietro Capponi per il suo appoggio alla congiura dei Pucci contro Cosimo I de' Medici.\nTra i conti di Vernio si ricorda anche Giovanni, fondatore della Camerata de' Bardi, che prese il nome dalla sua famiglia.\nI Bardi tennero tenacemente i loro possedimenti presso Vernio opponendosi al dominio della Repubblica fiorentina prima e del Granducato di Toscana poi, mantenendo un regime feudale ben oltre l'epoca moderna. Solo con il Congresso di Vienna del 1815 venne abolita qualsiasi giurisdizione di tipo feudale e la contea di Vernio venne unita legalmente al Granducato.\nEstinzione.\nLa famiglia principale si estinse nel 1810 con la morte del conte Pier Maria, e i beni familiari confluirono in quelli della famiglia Guicciardini.\nLa famiglia si estinse definitivamente con la morte del conte Alberto Bardi Serzelli conte di Vernio defunto nel 1964 e che ora riposa nella Cappella della sua Fattoria di Altomena a Pelago (Firenze). Marito della nobildonna Maria Crevenna, non lasci\u00f2 figli e il patrimonio pass\u00f2 alla sorella Maria, sposata al marchese Giulio Cattaneo Della Volta di Genova. Il padre di Alberto e Maria fu Ferdinando de' Bardi che lasci\u00f2 importanti scritti storici e morali. Alberto Bardi abit\u00f2 nel suo storico Palazzo Bardi in via de' Benci n.5 a Firenze che nel XVI secolo aveva ospitato la Camerata de' Bardi. Lasci\u00f2 parte dell'importantissima quadreria agli Uffizi. Tra l'altro aveva diritto di designare il cappellano della Cappella Bardi, affrescata da Giotto, in Santa Croce.\nStemma.\nLo stemma dei Bardi consiste in alcune losanghe rosse (da cinque a sette) messe in banda (cio\u00e8 in diagonale) in campo d'oro. Nell'angolo destro in alto i Bardi di Vernio avevano un castello d'argento con una sola torre. Altri rami avevano in questo cantone un leocorno, un leone, un drago, una ghirlanda, una corona, o lo scudo del popolo fiorentino (croce rossa in campo d'argento) o tre leoni d'oro, simbolo della monarchia inglese.\nPatronati e mecenatismo.\nLa famiglia ebbe numerosi patronati. Il pi\u00f9 celebre \u00e8 sicuramente la Cappella Bardi in Santa Croce, affrescata da Giotto, ma nello stesso tempio ebbero fino a quattro cappelle, tra cui la Cappella Bardi di Vernio affrescata da Maso di Banco. Prestigiosa anche la loro cappella in Santa Maria Novella, dove si trovava la \"Madonna Rucellai\" di Duccio di Buoninsegna e affreschi riferiti allo Pseudo Dalmasio. Per un loro altare in Santo Spirito fecero dipingere a Botticelli la cosiddetta \"Madonna Bardi\", ora alla Gem\u00e4ldegalerie di Berlino (1485 circa).\nEbbero inoltre quelli a Santa Lucia dei Magnoli, a Santa Lucia a Terzano, nella chiesa di San Marcellino, nella chiesa di Faboro, nella chiesa di Ricorboli, nella Badia a Settimo, a Santa Maria a Ruballa, nella chiesa di San Lorenzo a Montisoni, nella chiesa di Cristoforo a Strada, nell'oratorio della Santissima Annunziata di Bagno a Ripoli; da quest'ultimo proviene l\"Annunciazione di palazzo Barberini\" di Filippo Lippi, in cui sono ritratti Alessandro di Andrea e Lorenzo di Ilarione de' Bardi. Fondarono il monastero di Santa Marta a Firenze.\nInoltre sovvenzianavano la distrutta chiesa di Santa Maria Soprarno (detta \"Santa Maria dei Bardi\"); nei pressi possedettero anche una torre e una loggia.\nPalazzo Busini-Bardi \u00e8 attribuito a Brunelleschi e databile a prima del 1420; ebbero inoltre propriet\u00e0 e tenute a Lappeggi, Mondeggi, Rignano, Morgiano, Strada in Chianti. A San Donato in Collina sovvenzionarono uno \"spedaletto\". A Fiesole avevano i terreni su cui fu costruita villa Il Ventaglio e l'ospedale di San Girolamo; loro era inoltre il caseggiato che vendettero a Cosimo il Vecchio e che divenne la Villa Medici di Fiesole. Nel palazzo Guicciardini Bardi a Firenze, nel Cinquecento fecero affrescare le imprese familiari ad artisti della scuola di Bernardino Poccetti."}
{"id": "786769", "revid": "92719", "url": "https://it.wikipedia.org/wiki?curid=786769", "title": "Paracynictis", "text": ""}
{"id": "786772", "revid": "584834", "url": "https://it.wikipedia.org/wiki?curid=786772", "title": "V\u00e9lodrome", "text": ""}
{"id": "786774", "revid": "584834", "url": "https://it.wikipedia.org/wiki?curid=786774", "title": "Velodrome", "text": ""}
{"id": "786778", "revid": "118030016", "url": "https://it.wikipedia.org/wiki?curid=786778", "title": "Roberto Lepetit", "text": "Biografia.\nCarriera imprenditoriale.\nNacque a Lezza, frazione del comune comasco di Ponte Lambro, in una famiglia di imprenditori di origine francese che prima di stabilirsi in Italia aveva interessi tra la Svizzera e la Francia. L'azienda di famiglia, la \"Lepetit\", venne fondata nel 1868 dal nonno Robert George e nel corso degli anni pass\u00f2 dal settore chimico dei coloranti a quello farmaceutico.\nNel 1919 rimase orfano di padre, dovendo per questo interrompere gli studi classici per iniziare ad interessarsi dell'attivit\u00e0 imprenditoriale assieme allo zio omonimo. Nel 1928, all'et\u00e0 di 22 anni, divenne amministratore delegato dell'azienda di famiglia, nel frattempo legatasi alla \"Ledoga\", acronimo di \"Lepetit - Dollfus - Gannser\" dal nome di tutti i soci che nel 1915 ampliarono l'attivit\u00e0 assieme ad Emilio Lepetit, padre di Roberto. Il 26 settembre 1929 spos\u00f2 a Levanto Hilda Semenza; seguirono la nascita dei figli Emilio (1930) e Guido (1932). Nel 1934 venne ammesso nel direttorio dell'Unione industriali di Brescia, mentre l'anno successivo venne eletto consigliere dell'Associazione degli industriali chimici di Milano.\nSotto la guida di Roberto l'azienda si specializz\u00f2 nella produzione di tannino, ricavato principalmente dalle piante di castagno diffuse nella zona di Garessio in provincia di Cuneo, sede di uno dei principali stabilimenti della Lepetit. L'azienda si distinse anche nel campo della ricerca farmaceutica, svolta in collaborazione con aziende ospedaliere e universit\u00e0. Nel 1939 la \"Lepetit\" venne definitivamente incorporata tramite fusione nella \"Ledoga\", la quale in quegli anni pu\u00f2 contare su 16 stabilimenti sparsi nel nord Italia ed una rete commerciale internazionale diffusa in 36 Paesi. Nel 1909 i Lepetit pensarono di affiancare al reparto tannico una nuova sezione denominata Diamalteria Italiana per la produzione di estratto di malto. La Ledoga aveva infatti deciso di acquisire dalla ditta Hauser &amp; Sobotka di Vienna il brevetto per la produzione degli estratti di malto enzimatici utilizzati sia per la sbozzimatura dei tessuti che per la produzione di pane all'interno dei laboratori artigiani. La motivazione alla base della scelta di investire in estratti di malto per la Famiglia Lepetit, risiede nella possibilit\u00e0 di innovare la lavorazione dei tessuti e di aprirsi ad un nuovo mercato.\nTerminata la Seconda guerra mondiale con la morte di \"Roby\", la Ledoga continu\u00f2 ad operare nell'ambito farmaceutico, finendo negli anni '60 nell'orbita di Dow Chemical e successivamente di quella di Sanofi. L\u2019archivio storico della Lepetit \u00e8 andato disperso nel corso dei passaggi di propriet\u00e0 subiti dall\u2019impresa nel corso degli anni; la documentazione superstite \u00e8 conservata dai discendenti.\nImpegno antifascista.\nNonostante le idee politiche lontane dal regime, con l'avvento in Italia del fascismo fu tenuto a prendere la tessera del Partito Nazionale Fascista per mantenere le sue cariche all'interno degli organismi di rappresentanza imprenditoriale, ma nel 1942 venne espulso dal partito. A seguito dell'Armistizio di Cassibile inizi\u00f2 attivamente ad operare a sostegno della Resistenza italiana al nazifascismo: negli ultimi mesi del 1943 occult\u00f2 nei propri stabilimenti un gruppo di 360 ex prigionieri jugoslavi (aiutandoli a scappare in Svizzera o ad entrare nelle file della Resistenza), oltre a fornire supporto economico e logistico ai primi gruppi di partigiani nei territori intorno a Garessio.\nIl 3 maggio 1944 si trasfer\u00ec dal cuneese a Rho, dove inizi\u00f2 a collaborare con il Partito d'Azione (in particolare con Ferruccio Parri) e tramite esso con il Comitato di Liberazione Nazionale. Le sue azioni cospirative diventarono sempre pi\u00f9 evidenti al comando delle SS di Milano, inducendolo a spostarsi in una localit\u00e0 isolata nella zona del Lago di Como. Nonostante la latitanza torn\u00f2 sovente a Milano, dove infine venne catturato nel pomeriggio del 29 settembre negli uffici della sua azienda in via Carlo Tenca, assieme a 3 suoi collaboratori.\nA seguito della cattura venne incarcerato al carcere di San Vittore, dove venne interrogato con metodi violenti e vi rest\u00f2 fino al 17 ottobre. In seguito venne trasferito al campo di transito di Bolzano, che raggiunse dopo 66 ore di viaggio su un treno merci. Durante il periodo di detenzione bolzanino si prodig\u00f2 per l'assistenza ai compagni prigionieri, cercando di organizzare la farmacia del campo con medicinali fatti giungere grazie alle sue lettere ai famigliari, pubblicate su diversi volumi dopo il termine del conflitto e grazie alle quali ci \u00e8 giunta testimonianza delle condizioni di vita nei campi.\nIl 18 novembre venne trasferito in Austria nel campo di concentramento di Mauthausen, che raggiunse tre giorni dopo. Nel gennaio del 1945 venne spostato nel campo di concentramento di Melk ed infine, il 19 aprile dello stesso anno, in quello di Ebensee. Mor\u00ec, probabilmente per tubercolosi, il 4 maggio 1945 e il suo corpo gettato in una fossa comune. \nDopo la fine della guerra gli vennero dedicate lapidi e monumenti commemorativi, oltre all'intitolazione di strade nei comuni di Darfo Boario Terme e Milano.\nA Ponte Lambro, suo comune di nascita, gli sono stati dedicati la scuola primaria e materna."}
{"id": "786789", "revid": "729795", "url": "https://it.wikipedia.org/wiki?curid=786789", "title": "Brigata &quot;Catanzaro&quot;", "text": ""}
{"id": "786793", "revid": "92719", "url": "https://it.wikipedia.org/wiki?curid=786793", "title": "Rhynchogale", "text": ""}
{"id": "786796", "revid": "2039709", "url": "https://it.wikipedia.org/wiki?curid=786796", "title": "Repubblica Italiana (1802-1805)", "text": "La Repubblica Italiana fu uno Stato preunitario italiano, esistito dal 1802 al 1805 durante l'et\u00e0 napoleonica. Come altri Stati creati in Italia nello stesso periodo, costituiva un'entit\u00e0 politico-amministrativa strettamente dipendente dalla Repubblica francese.\nStoria.\nIl 26 gennaio 1802 i deputati della Repubblica Cisalpina proclamarono la trasformazione di questa in \"Repubblica Italiana\", con presidente Napoleone Bonaparte.\nA seguito della proclamazione e incoronazione di Napoleone a Imperatore dei francesi nel 1804 e alla sua successiva incoronazione a Re d'Italia (avvenuta il 26 maggio 1805 nel Duomo di Milano), la Repubblica Italiana cesser\u00e0 di esistere per evolvere nel Regno d'Italia.\nOrdinamento istituzionale.\nLa Repubblica Italiana venne proclamata il 26 gennaio 1802 dalla Consulta cisalpina convocata a Lione. Contemporaneamente fu promulgata la Carta costituzionale e si provvide alla nomina del Presidente, del Vicepresidente e delle altre pi\u00f9 importanti cariche istituzionali.\nIl primo articolo proclamava la religione cattolica come religione di Stato, mentre il secondo articolo sanciva che la sovranit\u00e0 risiedeva nei cittadini. \"Organo primitivo\" di questa sovranit\u00e0 erano i tre collegi elettorali: dei possidenti, dei dotti e dei commercianti, con sede stabilita, rispettivamente a Milano, Brescia, e Bologna. I membri dei tre collegi, eletti a vita, si radunavano, su invito del governo, per completare i loro corpi e per predisporre le liste per la nomina dei componenti della Consulta di Stato, del Corpo Legislativo, dei tribunali di revisione e di cassazione e dei commissari della contabilit\u00e0. Tale nomina spettava poi alla Censura, una commissione formata da ventuno membri scelti all'interno dei collegi elettorali, che si doveva riunire a Cremona.\nll governo della Repubblica era affidato a un Presidente, a un Vicepresidente, a una Consulta di Stato, a un Consiglio legislativo e a dei ministri.\nIl Presidente presiedeva la Consulta di Stato, organo di otto membri cui competeva \"specialmente\" l'esame dei trattati diplomatici \"e di tutto ci\u00f2 che ha rapporto agli affari esteri dello Stato\".\nIl Consiglio legislativo era formato almeno da dieci cittadini d'et\u00e0 non minore a 30 anni, eletti dal presidente e revocabili dal medesimo dopo tre anni, aveva il compito di esprimere voto deliberativo sui progetti di legge proposti dal presidente, i quali non erano approvati se non a maggioranza assoluta dei suffragi. Dopo la formazione del Regno d'Italia, il Consiglio legislativo divenne parte del Consiglio di Stato, insieme agli altri due consigli dei consultori e degli uditori.\nI ministeri della repubblica furono per\u00f2 in tutto sette: giustizia, tesoro pubblico, relazioni estere, affari interni, finanze, guerra e culto. Il dicastero delle relazioni estere era distinto in due divisioni: una con sede a Parigi presso il presidente, l'altra residente a Milano presso il vicepresidente, dove era insediata anche la segreteria di stato, organo amministrativo centrale della repubblica.\nPresidente e vicepresidente.\nAl Presidente, vero arbitro e controllore supremo della vita politica, spettava \"l'iniziativa di tutte le leggi\" e \"di tutte le negoziazioni diplomatiche\", la nomina del vicepresidente, del segretario di stato, degli agenti civili, dei diplomatici, dei capi delle forze armate, dei generali, dei membri del Consiglio legislativo e dei ministri, per mezzo dei quali esercitava il potere esecutivo.\nPer quanto riguarda il Vicepresidente, la Costituzione stabiliva che egli non potesse essere rimosso durante la presidenza di chi lo aveva eletto.\nIn mancanza del Presidente, il Vicepresidente prendeva il suo posto e lo rappresentava in tutte le sedi. In qualunque caso di \"vacanza\", passavano inoltre a lui tutti i poteri e le funzioni del Presidente sino all'elezione del successore.\nLa Presidenza della Repubblica Italiana venne assunta dal Primo Console di Francia Napoleone Bonaparte, che come suo vicario nomin\u00f2 il nobile milanese Francesco Melzi d'Eril.\nForte della fiducia di Bonaparte, durante il triennio di vita della Repubblica, il Vicepresidente mantenne le redini del nuovo Stato, avocando a s\u00e9 l'amministrazione interna del paese e la direzione di quella parte degli affari esteri che non veniva trattata direttamente da Parigi.\nImpegnato nel dare alla Repubblica Italiana uno spazio politico proprio, mitigando la sudditanza dalla Francia, Melzi venne congedato nel maggio del 1805, dopo la proclamazione dell'Impero Francese e la trasformazione della Repubblica in Regno d'Italia.\nCorpo legislativo.\nIl Corpo Legislativo era composto da settantacinque membri d'et\u00e0 non inferiore a 30 anni scelti presso ciascun dipartimento in ragione di popolazione, tratti dai tre collegi elettorali dei possidenti, dei dotti e dei commercianti. Aveva il compito di approvare o di respingere i progetti di legge predisposti dal Consiglio legislativo, che erano preventivamente esaminati e discussi da una sezione dello stesso corpo, la Camera degli oratori, insieme a rappresentanti del Consiglio legislativo. Nominato la prima volta durante l'assise di Lione, il Corpo Legislativo doveva essere rinnovato per un terzo ogni due anni, secondo modalit\u00e0 poi regolamentate con legge organica del 10 marzo 1804. La prima convocazione del Corpo Legislativo avvenne a Milano il 24 giugno 1802, per decreto del Bonaparte, che, l'11 settembre di quello stesso anno, ne dichiar\u00f2 cessate le sedute. Dopo la proclamazione del Regno d'Italia, del Corpo Legislativo e delle modalit\u00e0 della sua convocazione si tratta al titolo V del terzo Statuto costituzionale, pubblicato il 5 giugno 1805.\nSuddivisione.\nLa Repubblica Italiana conservava la suddivisione in 12 dipartimenti della Repubblica Cisalpina, stabilita il 13 maggio 1801:"}
{"id": "786800", "revid": "729019", "url": "https://it.wikipedia.org/wiki?curid=786800", "title": "Giovanni Raineri (rugbista)", "text": "Biografia.\nProveniente da Colleferro, cittadina della provincia romana, dove inizi\u00f2 a giocare all'et\u00e0 di dodici anni, Raineri fu iniziato al rugby da un compagno di scuola, proveniente da una famiglia nota per la sua passione per la disciplina. Trasferitosi nella Capitale, entr\u00f2 a 16 anni nelle giovanili del ; con tale club vinse due scudetti giovanili e, passato in prima squadra, ebbe il culmine della sua carriera nella stagione 1999-2000, quando la Rugby Roma vinse lo scudetto a 52 anni di distanza dal precedente.\nIn tale periodo si mise in luce anche a livello internazionale: milit\u00f2 in tutte le nazionali giovanili, dall'Under-15, U-16, U-17, U-19, poi nell'Under-21 (con presenze anche da capitano) ed infine nella nazionale A prima di esordire nell' maggiore nel 1998 per un \"test match\" contro i , sotto la gestione Coste.\nDopo sporadici \"test\" nel 1999 e nel 2000, fu impiegato in 4 incontri del Sei Nazioni 2001, quelli contro le quattro \"Home Nations\" britanniche.\nNel 2002 conobbe il suo primo trasferimento da Roma, all'Amatori &amp; Calvisano, poi dal 2003 solo Calvisano, nel quale rimase quattro stagioni e con cui vinse il campionato proprio nel 2004-05.\nRientrato a Roma, nella , spese due stagioni segnalandosi come uno dei migliori marcatori di stagione; trasferitosi, di nuovo, per una stagione al nel 2008, dopo la mancata iscrizione del club nel Super 10 2009-10 Raineri firm\u00f2 un contratto con il suo club d'origine, la .\nAl termine della stagione Raineri annunci\u00f2 il suo ritiro dal rugby giocato per abbracciare la carriera tecnica: scelto dalla Federazione Italiana Rugby per frequentare i corsi dell'Universit\u00e0 di Stellenbosch, in Sudafrica, onde ivi conseguire l'abilitazione all'allenamento, \u00e8 anche iscritto al corso di preparatori fisici del CONI; al termine del corso Raineri effettu\u00f2 un periodo di tirocinio tecnico presso il Western Province.\nDopo un triennio trascorso allenando varie squadre giovanili in Sudafrica, una volta tornato in Italia Raineri assunse nel luglio 2013 la conduzione tecnica de , retrocessa in serie A1 al termine della stagione precedente; dopo la conquista della promozione e il ritorno in massima categoria, Raineri torn\u00f2 a Roma per due stagioni nello staff tecnico delle Fiamme Oro come allenatore dei tre quarti, della difesa e delle \"skills\"."}
{"id": "786801", "revid": "2161050", "url": "https://it.wikipedia.org/wiki?curid=786801", "title": "Pellicola per negativi", "text": "La pellicola per negativi \u00e8 un tipo particolare di pellicola fotografica che memorizza le informazioni sull'immagine latente con i valori tonali invertiti rispetto al soggetto inquadrato. A seguito dello sviluppo fotografico, l'immagine positiva (cio\u00e8 avente le stesse tonalit\u00e0 caratteristiche dell'originale) \u00e8 prodotta dalla stampa del fotogramma in camera oscura oppure, pi\u00f9 recentemente, dalla sua scansione digitale e contestuale inversione.\nPellicola negativa in bianco e nero.\nQuando si sviluppa un negativo bianco e nero si procede estraendo la pellicola dal caricatore per poi avvolgerla in un contenitore a spirale a sua volta inserito nella tank. Questa operazione va effettuata al buio completo, tipicamente nella camera oscura. Lo sviluppo della pellicola \u00e8 una fase cruciale del processo fotografico. La densit\u00e0 e il contrasto del negativo vengono determinate, oltre che dal tipo di rivelatore usato, anche dal tempo di sviluppo, dalla temperatura dei bagni, dall'agitazione della tank. Il tempo di sviluppo viene indicato dal produttore, insieme alle correzioni da apportare in funzione della temperatura del bagno, che non deve discostarsi molto dai 20\u00a0\u00b0C.\nPellicola negativa a colori.\nNella pellicola negativa a colori, ogni colore \u00e8 rappresentato dal suo complementare.\nNell'immagine seguente \u00e8 mostrato come avviene, in una pellicola negativa a colori, la sintesi dei colori (a sinistra) a partire dai tre strati ciano, magenta e giallo. Si \u00e8 supposto che la sintesi sia di tipo sottrattivo (come accade nelle moderne pellicole a colori) e, per semplicit\u00e0, che la pellicola sia senza maschera.\nNell'immagine seguente \u00e8 mostrato come, dopo la stampa del positivo, si ottiene per sintesi sottrattiva un'immagine a colori pieni (a sinistra) a partire dai tre strati ciano, magenta e giallo."}
{"id": "786809", "revid": "1429175", "url": "https://it.wikipedia.org/wiki?curid=786809", "title": "!!!Fuck You!!!", "text": "!!!Fuck You!!! \u00e8 il secondo EP del gruppo musicale statunitense Overkill, pubblicato nel 1987.\nDescrizione.\nIl disco \u00e8 stato pubblicato originalmente dall'etichetta discografica Megaforce Records e distribuito dall'Atlantic Records in formato 12\" e musicassetta. L'EP contiene una cover del brano \"Fuck You\" degli Stiffs e altri quattro brani registrati dal vivo al Phantasy Theatre di Cleveland. La copertina presenta, in un campo nero, il logo della band, il nome dell'album (per intero) e un \"dito medio\".\nNel 1990 l'EP \u00e8 stato ristampata in CD e videocassetta contenuti in un libretto con la copertina reversibile: la parte visibile nei negozi era un semplice campo bianco con il logo della band, il nome dell'album (\"!!!****You!!!\") con una didascalia che recitava: \"Il brano che LORO hanno cercato di vietare\"; nell'angolo in basso a destra compariva pure un logo Parental Advisory. La copertina originale poteva essere utilizzata aprendo e rovesciando il libretto, piegandone il coperchio in senso opposto. Il CD contiene una versione extra dal vivo di \"Fuck You\".\nNel 1996 l'EP \u00e8 stato ristampato con il titolo \"!!!Fuck You!!! and Then Some\" e con l'aggiunta di due tracce registrate dal vivo successivamente (una di queste \u00e8 la cover di \"Hole in the Sky\" dei Black Sabbath) e, posto alla fine, l'EP \"Overkill\" pubblicato nel 1984. La copertina \u00e8 la stessa dell'EP \"!!!Fuck You!!!\" con in pi\u00f9 la dicitura \"and Then Some\"."}
{"id": "786810", "revid": "1875018", "url": "https://it.wikipedia.org/wiki?curid=786810", "title": "Pygmalion", "text": ""}
{"id": "786815", "revid": "1452073", "url": "https://it.wikipedia.org/wiki?curid=786815", "title": "Poecilia latipinna", "text": "Poecilia latipinna \u00e8 un pesce d'acqua dolce e salmastra della famiglia Poeciliidae.\nDistribuzione e habitat.\nQuesto Molly \u00e8 diffuso nelle acque dolci e salmastre (coste e foci dei fiumi) del Centro-America, dagli Stati Uniti d'America (Nord Carolina e tutti gli stati affacciati sul Golfo del Messico) al Messico (golfo di Veracruz).\nAbita zone con alta densit\u00e0 di vegetazione.\nDescrizione.\nIl corpo del maschio ha forme rettangolari, con testa appuntita. I fianchi compressi. La pinna dorsale \u00e8 alta e ampia, erettile, composta da 12-14 raggi. La coda \u00e8 a delta, ampia, cos\u00ec come le pettorali. Le pinne ventrali sono piccole, vicine al gonopodio. La femmina \u00e8 pi\u00f9 snella, con ventre arrotondato e pinne pi\u00f9 corte. Entrambi raggiungono i 10\u201314\u00a0cm, anche se la femmina \u00e8 pi\u00f9 grossa. La livrea originaria prevede un colore di fondo verde-azzurro, con squame colorate di scuro formanti righe puntinate. Le pinne sono altrettanto colorate.\nRiproduzione.\nLa fecondazione \u00e8 interna, ed avviene grazie al gonopodio, organo riproduttore del maschio. La femmina cova internamente le uova, partorendo avannotti (da 10 a 100) gi\u00e0 formati quando le uova si schiudono, dopo 28-32 giorni.\nAcquariofilia.\n\u00c8 uno dei Pecilidi pi\u00f9 allevati in acquario. In commercio sono disponibili diverse selezioni che differiscono per colore, forma del corpo e forma delle pinne.\nIl \"midnight molly\" \u00e8 un ibrido tra \"black molly\" (selezione di \"Poecilia sphenops\" con cui \u00e8 spesso confuso) e \"P. latipinna\"\nSia in natura che in cattivit\u00e0 \u00e8 possibile l'ibridazionei con poecilidi affini.\nCuriosit\u00e0.\n\"Poecilia latipinna\" \u00e8 fisicamente simile a \"Poecilia velifera\", dal quale si distingue soltanto per la pinna dorsale pi\u00f9 piccola, composta da 14 raggi anzich\u00e9 19."}
{"id": "786818", "revid": "287204", "url": "https://it.wikipedia.org/wiki?curid=786818", "title": "Corpo (anatomia)", "text": "Il corpo \u00e8 un termine generico con cui si definisce l'insieme dei tessuti che compongono la struttura anatomica di un essere vivente.\nIl termine viene utilizzato anche per indicare formazioni anatomiche, come nel caso del corpo calloso, dei corpi mammillari, del corpo genicolato laterale e di quello mediale, presenti nell'encefalo, oppure del corpo cavernoso del pene, dell'uretra e del clitoride. Il corpo luteo \u00e8 una struttura temporanea presente nell'ovaio; il corpo ciliare e il corpo vitreo sono presenti nell'occhio; il corpo vertebrale \u00e8 una porzione della vertebra."}
{"id": "786820", "revid": "124050374", "url": "https://it.wikipedia.org/wiki?curid=786820", "title": "Teatro Cortesi", "text": "Il Teatro Cortesi di Sirolo (AN) \u00e8 lo storico teatro della citt\u00e0.\nStoria.\n\u00c8 inserito nel sistema murario di fortificazione dell'antico centro abitato, tra la porta e l'adiacente torrione. Sulla facciata \u00e8 riportata la scritta che ricorda come il teatro fu eretto nel 1873. Nel 1980 sono stati avviati i lavori di restauro dell'edificio abbandonato da anni. La riapertura \u00e8 stata datata 1989.\nArchitettura e decorazioni.\nNella facciata, di stile ottocentesco, si riconoscono due ordini di aperture nelle quali il rivestimento in pietra bianca del monte Conero si contrappone alle cornici, alle ghiere degli archi e agli architravi in laterizio. Tre grandi porte arcuate si aprono sulla parete del piano terreno, mentre tre finestre architravate, sovrastate da lunette e inquadrate da arcate, ornano il piano superiore, concluso da un grande timpano triangolare caratterizzato da cornici aggettanti e orologio al centro, sovrastante la scritta \"Teatro Comunale\". Il corpo di fabbrica anteriore racchiude l'ingresso, il foyer e parte dei servizi, mentre quello posteriore corrisponde alla sala e al palcoscenico. Dal fondo dell'atrio una scala a doppia rampa conduce al foyer, mentre una seconda sala raggiunge il primo ordine di palchi. La sala degli spettacoli presenta la classica forma a ferro di cavallo ed \u00e8 circondata da uno spazio delimitato da colonne doriche in legno verniciato su cui si impostano due ordini di palchi per un totale di 22, intervallati da pilastrini e con balaustre a fascia, ornate da riquadrature esagone con rilievi a stucchi dorati. Il boccascena \u00e8 delimitato da due paraste e da un architrave leggermente arcuato con ornamentazioni che richiamano quelle dei palchi. Soprattutto gradevole \u00e8 la decorazione della volta che presenta dieci figure femminili danzanti all'interno di riquadri ottagonali disposti in circolo attorno al rosone centrale, da cui pende un lampadario a cristalli. Nel 1998-2000 \u00e8 stato oggetto di un profondo ed attento restauro a cura dell'impresa De Feo Antonio Restauri di Roma una delle pi\u00f9 apprezzate realt\u00e0 italiane nel restauro di beni culturali."}
{"id": "786822", "revid": "47767", "url": "https://it.wikipedia.org/wiki?curid=786822", "title": "Wynfrith", "text": ""}
{"id": "786825", "revid": "1305772", "url": "https://it.wikipedia.org/wiki?curid=786825", "title": "Fuck You", "text": "Espressione volgare in lingua inglese, traducibile con: fottiti. Pu\u00f2 riferirsi a:"}
{"id": "786826", "revid": "1632387", "url": "https://it.wikipedia.org/wiki?curid=786826", "title": "Under the Influence (Overkill)", "text": "Under The Influence \u00e8 un album della band thrash metal Overkill, pubblicato nel 1988 dalla Megaforce Records."}
{"id": "786828", "revid": "154893", "url": "https://it.wikipedia.org/wiki?curid=786828", "title": "Medea (Benda)", "text": "Medea \u00e8 un melodramma in un solo atto composto nel 1775 da Ji\u0159\u00ed Anton\u00edn Benda su libretto di Friedrich Wilhelm Gotter (scritto nel 1763).\nL'opera venne considerata dai contemporanei una rottura nella tradizione musicale del tempo. Benda la compose a 52 anni, nella sua piena maturit\u00e0, e fu spunto per la successiva opera di Wolfgang Amadeus Mozart, come egli stesso testimonia nei suoi scritti.\nSecondo alcuni critici, Benda anticip\u00f2 in quest'opera addirittura alcune delle caratteristiche musicali presenti nella musica di Richard Wagner.\nIl librettista Gotter, drammaturgo tedesco oppositore del movimento \"Sturm und Drang\" che si stava affermando in quel periodo in Germania, si richiamava ai temi della cultura classica. Nella sua \"Medea\" rappresent\u00f2 le vicende della figura mitologica rifacendosi alle omonime tragedie di Euripide e di Ovidio.\nL'opera fu rappresentata per la prima volta al \"Theater am Rannst\u00e4dter Tor\" di Lipsia il 1\u00ba maggio 1775. La parte della protagonista fu affidata a Sophie Seyler, attrice e moglie dell'impresario teatrale Abel Seyler, che aveva commissionato appositamente il melodramma alla coppia di autori dopo che la rivale artistica della consorte, Charlotte Brandes, aveva ottenuto un grande successo nel melodramma \"Ariadne auf Naxos\" nel gennaio dello stesso anno.\nLa \"Medea\" di Benda riscosse subito grandi consensi e fu messa in scena in altre citt\u00e0 tedesche. Mozart assistette all'opera nel 1778 a Mannheim. Venne tradotta anche in altre lingue, tra cui italiano, danese (da Frederik Schwarz) e ceco."}
{"id": "786836", "revid": "4", "url": "https://it.wikipedia.org/wiki?curid=786836", "title": "Tibial Plateau Leveling Osteotomy", "text": ""}
{"id": "786840", "revid": "1632387", "url": "https://it.wikipedia.org/wiki?curid=786840", "title": "The Years of Decay", "text": "The Years of Decay \u00e8 un album della band thrash metal Overkill, pubblicato nel 1989 dalla Megaforce Records, con la collaborazione della Atlantic Records.\nClassifica.\nThe Years Of Decade - Megaforce Records "}
{"id": "786843", "revid": "287204", "url": "https://it.wikipedia.org/wiki?curid=786843", "title": "Upper Hutt", "text": "Upper Hutt \u00e8 una citt\u00e0 e un'autorit\u00e0 territoriale della Nuova Zelanda che si trova nella regione di Wellington, nell'Isola del Nord, 30 chilometri a nordest della citt\u00e0 di Wellington. Si tratta della meno popolosa fra le grandi citt\u00e0 neozelandesi e della seconda per estensione (la prima \u00e8 Dunedin), fatto che si ripercuote sulla sua bassa densit\u00e0 di abitanti per chilometro quadrato.\nGeografia fisica.\nLa citt\u00e0 sorge sulla riva settentrionale del fiume Hutt ed \u00e8 chiamata cos\u00ec per distinguerla da Lower Hutt, che invece sorge sulla riva meridionale dello stesso fiume. L'area urbana principale della citt\u00e0 si trova in una pianura alluvionale del fiume, ma piccoli insediamenti si possono anche trovare sulle colline circostanti.\nStoria.\nPrima dell'arrivo dei colonizzatori europei, questa zona era abitata da popolazioni M\u0101ori. Il primo ad insediarsi qui fu un certo Richard Burton, che fond\u00f2 Trentham (oggi un sobborgo di Upper Hutt) nel 1841. Nel 1848 James Brown fond\u00f2 il villaggio che sarebbe poi diventato Upper Hutt."}
{"id": "786845", "revid": "547992", "url": "https://it.wikipedia.org/wiki?curid=786845", "title": "Blu notte - Misteri italiani", "text": "Blu notte - Misteri italiani (prima Mistero in blu e poi semplicemente Blu notte, dal 2010 divenne Lucarelli racconta) \u00e8 stato un programma televisivo condotto da Carlo Lucarelli, trasmesso in Italia dal 1998 al 2012, prima da Rai 2 e poi da Rai 3. Il tema principale della serie \u00e8 quello della ricostruzione in forma narrativo-documentaristica di delitti irrisolti pi\u00f9 o meno famosi e di vicende ritenute poco chiare.\nStoria.\nLa prima stagione viene trasmessa da Rai 2, in seconda serata; dalla seconda la serie pass\u00f2 a Rai 3, mentre nella settima in prima serata, sempre su Rai 3. Le musiche originali del programma sono di Alessandro Molinari (dal primo \"Mistero in blu\" ad oggi).\nLa serie ha subito alcuni cambiamenti di nome nel corso degli anni:\nDal 1998 al 2001: i casi irrisolti.\nNelle prime tre edizioni, Lucarelli si occupa di ricostruire alcuni casi irrisolti di delitti apparentemente casuali, senza movente e con poche prove, quando addirittura nessuna, a supporto delle ipotesi investigative. Lo scrittore svolge una puntigliosa inchiesta giornalistica, con interviste e ricognizioni sul luogo da parte degli investigatori Alessandro Riva e Lorenzo Vigan\u00f2 e avvalendosi della consulenza tecnica del commissario della polizia scientifica di Bologna Silio Bozzi.\nLa puntata inizia con un dettagliato racconto del momento del delitto da parte di Lucarelli, che fa da presentatore in studio e voce narrante nelle ricostruzioni filmate. Si passa quindi a definire la personalit\u00e0 e la storia personale della vittima, per formulare ipotesi sul movente e sull'autore del delitto. Viene quindi presentata la ricostruzione \"in loco\" delle circostanze per ipotizzare il come, con la collaborazione di Bozzi, che attraverso l'analisi delle prove materiali rinvenute sulla scena tenta di formulare ipotesi investigative sulla vicenda.\nInfine, Lucarelli, sulla base degli indizi raccolti e dei fatti esaminati, presenta congetture pi\u00f9 o meno plausibili sullo svolgimento dei fatti.\nDal 2001: intrighi e complotti.\nNegli anni successivi al 2000 la trasmissione \u00e8 passata ad occuparsi di casi criminali di maggiore rilevanza mediatica e spesso connessi a temi della cronaca recente italiana come Tangentopoli, la mafia, la politica.\nNelle ultime edizioni, trasmesse in prima serata, il programma si prolunga dai precedenti tre quarti d'ora alla ora e mezza, e si occupa, con speciali corredati da interviste a personaggi famosi e ricostruzioni storiche di vicende riguardanti P2, Gladio, strategia della tensione, Brigate Rosse, banda della Magliana, Cosa Nostra e fatti del G8 di Genova.\nUn elemento caratterizzante del programma \u00e8 la presenza in studio, intorno al conduttore, di sagome di cartone in bianco e nero a grandezza naturale riproducenti i protagonisti del racconto di ciascuna puntata; un simile espediente scenico era gi\u00e0 stato usato da Giuseppe Ferrara nel documentario \"P2 story\" del 1986, che anticipava lo stile e gran parte dei temi di Blu Notte."}
{"id": "786858", "revid": "124050251", "url": "https://it.wikipedia.org/wiki?curid=786858", "title": "Teatro sperimentale Lirio Arena", "text": "Il Teatro sperimentale \"Lirio Arena\" \u00e8 uno dei teatri della citt\u00e0 di Ancona.\nStoria.\nFu inaugurato nel maggio del 1960, dopo tre anni di lavori, grazie all'impegno e alla lungimiranza di Lirio Arena, di Antonio Fazi, di Antonio Bilei e dell'allora ministro Fernando Tambroni, con l'obiettivo di far rinascere ad Ancona il teatro drammatico e dare ai suoi artisti un luogo nel quale realizzare le rappresentazioni in maniera continuativa. La sala degli spettacoli si caratterizzava per un ampio palcoscenico con boccascena da 12 metri, profondo 18 metri e con tre piani girevoli, impianto stereofonico ed apparato luci all'avanguardia. La platea poteva ospitare 320 spettatori seduti ed il teatro era completo di bar, foyer, sala prove, camerini e direzione. In attesa della riapertura del Teatro delle Muse, lo Sperimentale divenne il teatro cittadino e per finanziarne le spese di gestione fu costituito un comitato di sostenitori che diede solidit\u00e0 finanziaria consentendo alle migliori compagnie italiane di esibirvisi. Nel 1965 nacque l'Ente Autonomo Assistenza Artisti Marchigiani per sostenere il teatro dorico. Nel 1967 si decise di ampliare il teatro con l'acquisto dell'area circostante, ma la morte nel 1968, del direttore Lirio Arena colp\u00ec duramente lo Sperimentale e rallent\u00f2 l'iter decisionale. I lavori di ampliamento furono avviati solo nel 1974 dopo la risoluzione delle difficolt\u00e0 economiche e burocratiche. La riapertura al pubblico avvenne nel 1979."}
{"id": "786860", "revid": "17654", "url": "https://it.wikipedia.org/wiki?curid=786860", "title": "Melodrama", "text": ""}
{"id": "786862", "revid": "17654", "url": "https://it.wikipedia.org/wiki?curid=786862", "title": "M\u00e9lodrame", "text": ""}
{"id": "786863", "revid": "908177", "url": "https://it.wikipedia.org/wiki?curid=786863", "title": "Tre millimetri al giorno", "text": "Tre millimetri al giorno (\"The Incredible Shrinking Man\") \u00e8 un romanzo di fantascienza del 1956 dello scrittore statunitense Richard Matheson.\nDa esso \u00e8 stato tratto il classico del cinema fantastico \"\" (\"The Incredible Shrinking Man\", 1957).\nTrama.\nDurante una gita in barca, Scott Carey, un uomo come tanti, marito e padre, viene a contatto con una misteriosa sostanza radioattiva e dopo qualche settimana inizia a notare dei cambiamenti. Sta perdendo peso, ma sta anche diventando pi\u00f9 basso. Gli esami medici confermano l'incredibile quanto innegabile verit\u00e0: Scott sta rimpicciolendo, con ritmo costante e inesorabile. Tre millimetri al giorno, per la precisione. E non sembrano esserci vie di scampo. La moglie e la figlia diventano giganti irraggiungibili, il gatto di casa un minaccioso mostro carnivoro. Persa ogni speranza di tornare a una vita normale, Carey si trova a lottare per sopravvivere in un mondo sempre pi\u00f9 ostile e minaccioso. Ed \u00e8 solo l'inizio del suo viaggio verso l'ignoto. Rimasto presto solo, terrorizzato, deve affrontare i limiti estremi dell'esistenza: cosa succeder\u00e0 infatti quando arriver\u00e0 a misurare zero millimetri? Ma soprattutto, cosa c'\u00e8 oltre lo zero? Capolavoro del genere fantascientifico e horror, \"Tre millimetri al giorno\" alterna con crescente suspense scene drammatiche e d'azione e le riflessioni solitarie del protagonista sul destino che lo aspetta. Una potente metafora del ridimensionamento del ruolo del maschio americano nel secondo dopoguerra, ma anche un avvertimento contro i rischi del pericolo nucleare in piena Guerra Fredda e contro il folle e autodistruttivo atteggiamento dell'uomo verso il pianeta.\nLa copertina di \"Urania\", di Karel Thole, lo raffigura in lotta con un ragno, divenuto ormai, per lui, un mostro gigantesco.\nAltri media.\nTrasposizioni cinematografiche.\nQuasi immediatamente dopo l'uscita del romanzo, nel 1957, la casa cinematografica Universal Pictures ne acquist\u00f2 i diritti e produsse il film \"\" (titolo originale: \"The incredible shrinking man\").\nMatheson scrisse anche la sceneggiatura per un seguito, che si sarebbe dovuto intitolare \"The Fantastic Shrinking Girl\", in cui la moglie del protagonista, Louise Carey, segue il marito nel suo microscopico mondo. Il film non fu mai prodotto, ma la sceneggiatura fu pubblicata nel 2006 dalla Gauntlet Press nell'ambito di una collezione intitolata \"Sogni irrealizzati\" (\"Unrealized Dreams\").\nIl romanzo di Matheson ha ispirato il film commedia del 1981, \"The Incredible Shrinking Woman\" di Joel Schumacher.\nFumetti.\nIl romanzo \u00e8 stato trasposto nella mini serie a fumetti dell'IDW Publishing, pubblicata in quattro uscite dal luglio all'ottobre del 2015; l'autore dei testi e della sceneggiatura \u00e8 Ted Adams e i disegni sono di Mark Torres."}
{"id": "786865", "revid": "1437722", "url": "https://it.wikipedia.org/wiki?curid=786865", "title": "Se l'amore \u00e8 amore...", "text": "Se l'amore \u00e8 amore... \u00e8 una raccolta di successi di Antonello Venditti, pubblicato nel 2001."}
{"id": "786872", "revid": "34928", "url": "https://it.wikipedia.org/wiki?curid=786872", "title": "Lucio Silla", "text": ""}
{"id": "786875", "revid": "1728", "url": "https://it.wikipedia.org/wiki?curid=786875", "title": "Galleria Doria Pamphilij", "text": ""}
{"id": "786878", "revid": "110157", "url": "https://it.wikipedia.org/wiki?curid=786878", "title": "Arrondissement di Mons", "text": "L'arrondissement di Mons (in francese \"Arrondissement de Mons\", in olandese \"Arrondissement Bergen\") \u00e8 una suddivisione amministrativa belga, situata nella provincia dell'Hainaut e nella regione della Vallonia.\nComposizione.\nL'arrondissement di Mons raggruppa 13 comuni:\nSociet\u00e0.\nEvoluzione demografica.\n\"Abitanti censiti\""}
{"id": "786881", "revid": "903821", "url": "https://it.wikipedia.org/wiki?curid=786881", "title": "Resurrection (Halford)", "text": "Resurrection \u00e8 il primo album registrato e pubblicato dalla band heavy metal Halford, pubblicato nel 2000 dalla Metal-Is Records.\nNel disco \u00e8 presente un celebre duetto con il collega Bruce Dickison degli Iron Maiden, primo e unico amb\u00ecto incontro fra i due frontman."}
{"id": "786885", "revid": "287204", "url": "https://it.wikipedia.org/wiki?curid=786885", "title": "Poecilia velifera", "text": "Poecilia velifera \u00e8 un pesce d'acqua dolce appartenente alla famiglia Poeciliidae.\nDistribuzione e habitat.\nQuesta specie \u00e8 diffusa nelle acque dolci del Messico sudorientale.\nDescrizione.\nIl corpo del maschio ha forme rettangolari, con testa appuntita e fianchi compressi. La pinna dorsale \u00e8 alta e ampia, erettile, composta da 19 raggi. La coda \u00e8 a delta, ampia, cos\u00ec come le pettorali. Le pinne ventrali sono piccole, vicine al gonopodio. La femmina \u00e8 pi\u00f9 snella, con ventre arrotondato e pinne pi\u00f9 corte. \nLa livrea originaria prevede un colore di fondo verde-azzurro, con squame colorate di scuro formanti righe puntinate. Le pinne sono altrettanto colorate. \nIl maschio raggiunge una lunghezza di 15 cm, la femmina \u00e8 pi\u00f9 grossa, arrivando a 18 cm.\nSpecie assai simile \u00e8 \"Poecilia latipinna\", con il quale questo Molly viene spesso confuso.\nRiproduzione.\nLa fecondazione \u00e8 interna, ed avviene grazie al gonopodio, organo riproduttore del maschio. La femmina cova internamente le uova, partorendo avannotti (da 10 a 100) gi\u00e0 formati quando le uova si schiudono, dopo 28-32 giorni.\nSia in natura (a causa degli areali d'origine sovrapposti) che in cattivit\u00e0 \u00e8 possibile che si incroci con altre specie di Molly, dando origine a ibridi fecondi.\nAlimentazione.\n\"P. velifera\" ha dieta onnivora, si nutre di crostacei, vermi, insetti e alghe.\nAcquariofilia.\n\u00c8 uno dei Poecilidi pi\u00f9 allevati in acquario. &lt;br&gt;\nLa selezione da parte dell'uomo per la vendita come pesce d'acquario ha portato a esemplari intensamente colorati (bianchi, neri, gialli, rossi, screziati) e con forme dalle pinne a velo e a lira. &lt;br&gt;\nPu\u00f2 vivere e riprodursi sia in acqua dolce che in acqua salmastra."}
{"id": "786890", "revid": "712828", "url": "https://it.wikipedia.org/wiki?curid=786890", "title": "Killik", "text": ""}
{"id": "786892", "revid": "36426", "url": "https://it.wikipedia.org/wiki?curid=786892", "title": "Caf\u00e8-chantant", "text": ""}
{"id": "786900", "revid": "767487", "url": "https://it.wikipedia.org/wiki?curid=786900", "title": "Live Insurrection", "text": "Live Insurrection \u00e8 un live album pubblicato dalla band heavy metal Halford nel 2001.\nTracce.\nCD1\nCD2"}
{"id": "786901", "revid": "3082", "url": "https://it.wikipedia.org/wiki?curid=786901", "title": "Shapur III", "text": ""}
{"id": "786902", "revid": "1656773", "url": "https://it.wikipedia.org/wiki?curid=786902", "title": "Caf\u00e9-concert", "text": "Il caf\u00e9-concert, pi\u00f9 comunemente caf\u00e9 chantant o caff\u00e8-concerto, \u00e8 un genere di spettacolo nel quale si eseguivano piccole rappresentazioni teatrali e numeri di arte varia (operette, giochi di prestigio, balletti, canzoni ecc.) in locali dove si potevano consumare bibite e generi alimentari nel corso dello spettacolo. Per estensione, il \"caf\u00e9-concert\" \u00e8 anche il locale che ospitava tale genere di spettacolo.\nIl fenomeno dei \"caf\u00e9-chantant\" nacque a Parigi nel XVIII secolo, dove sorsero numerosi locali di tale genere sul boulevard du Temple. Dopo essersi spostati sotto le arcate del Palais-Royal durante la rivoluzione e aver conosciuto dei giorni difficili sotto l'Impero, questi stabilimenti rinnovarono il loro successo sotto Luigi Filippo I. Tuttavia solo la met\u00e0 del XIX secolo vide il nuovo fenomeno diffondersi anche nelle citt\u00e0 di provincia e all'estero.\nIl \"caf\u00e9-concert\" in Francia.\nDefinizione.\nIl \"caf'conc\", come venne chiamato familiarmente in francese (scritto a volte \"caf'con\u00e7\") \u00e8, secondo il \"Grand Dictionnaire Larousse\" del XIX secolo, allo stesso tempo una sala da concerto e una sala da the, che riuniva un pubblico che pagava con le consumazioni il piacere di ascoltare brani d'opera, canzonette o assistere a delle brevi recitazioni drammatiche e dei \"tableau vivant\", delle riviste riccamente allestite con effetti di luce e grande uso delle macchine teatrali, dei balletti e degli esercizi acrobatici. A differenza dei \"tabarin\", molto simili, non vi si praticava il ballo da parte degli spettatori.\nEsisteva un pesante pregiudizio verso questo nuovo genere, nonostante che sia gli esecutori sia gli spettatori ne rivendicassero lo \"status\" artistico. La definizione di caff\u00e8-concerto come puro luogo di consumazione \u00e8 tuttavia da sfumare, poich\u00e9 le consumazioni potevano essere sostituite da un biglietto per l'ingresso. Quanto all'aspetto formale dei locali, esso si avvicin\u00f2 sempre pi\u00f9 ai teatri.\nNascita e affermazione del \"caf\u00e9-concert\" (1800-1864).\nDurante la Rivoluzione francese, l'abolizione del monopolio dei teatri permise a partire dal 1791 l'apertura di numerose sale di spettacolo. Nacque cos\u00ec il \"Caf\u00e9 d'Apollon\", uno dei primi \"caf\u00e9-concert\" di Parigi. Nelle piccole taverne la produzione di spettacoli si limitava, non potendosi permettere \"vedette\" internazionali, a quelli degli artisti girovaghi: non esistono tuttavia fonti storiografiche certe per tracciare un quadro significativo della situazione. La liberalizzazione non dur\u00f2 oltre il 1807, quando vennero ristabiliti i privilegi dei teatri: questo avvenimento segn\u00f2 una battuta d'arresto allo sviluppo spontaneo e selvaggio dei \"caf\u00e9-concert\".\nTra il 1807 e il 1849 solo in qualche locale si tenevano regolarmente dei concerti. Una legge proibiva persino i concerti in un locale se non con previa autorizzazione del prefetto di Polizia. La rivoluzione del febbraio 1848 restitu\u00ec per breve tempo a questo genere di divertimenti la libert\u00e0, ma l'ordinanza del 17 novembre 1849 reintrodusse le limitazioni precedenti. La crescita del fenomeno fu cos\u00ec sorvegliata: solo 22 autorizzazioni furono accordate tra il 1849 e il 1859 a Parigi. La pressante censura preventiva dell'ordinanza limit\u00f2 persino la libert\u00e0 dei commercianti ambulanti, al fine di evitare la nascita di canzoni a tema sociale: nei locali venne infine vietata l'esecuzione delle \"goguette\".\nNonostante il precedente ostracismo dello stato e l'emanazione di regolamenti che determinarono uno sviluppo limitato e organizzato del fenomeno, nel 1864 una nuova liberalizzazione in materia teatrale vide la costruzione di nuovi locali nella capitale, tra cui l'Alcazar, l'Horloge e l'Ambassadeur.\nApogeo dei \"caf\u00e9-concert\" (1864-1896).\nIn seguito all'abolizione dei privilegi dei teatri nel 1864, i \"caf\u00e9-concert\" uscirono dall'ombra dei teatri. L'importanza di tale avvenimento consistette nella possibilit\u00e0, da parte dei locali che organizzavano spettacoli, di fare a meno della sorveglianza dei direttori teatrali, per cadere per\u00f2 sotto la tutela diretta della polizia. La pubblica amministrazione moltiplic\u00f2 le ordinanze a favore di queste strutture e del genere teatrale, che quindi si diffuse liberamente e velocemente.\nFu l'et\u00e0 d'oro dei divertimenti: Parigi divenne il modello del divertimento su scala europea, fama che perse, per\u00f2, durante la Terza Repubblica. In quel periodo ascesero al successo numerose cantanti dei \"caf\u00e9-concert\", come ad esempio Th\u00e9r\u00e9sa e Suzanne Lagier.\nDeclino del \"caf\u00e9-concert\", resistenza del \"music-hall\" (1896-1914).\nIl primo concorrente nel campo degli spettacoli, che si impose in tutte le citt\u00e0 dopo il 1896, fu il cinema, che determin\u00f2 la sostanziale conversione dei \"caf\u00e9-concert\" o delle sale di \"music-hall\" in cinema-teatro. L'adattamento fu implicito perch\u00e9 il primo cinema, muto, necessitava dell'ausilio di un'orchestra (o comunque di un accompagnamento musicale o vocale): le sale dove si rappresentava l'arte varia possedevano gli spazi e gli ambienti necessari alle proiezioni cinematografiche. In tal modo, piuttosto che di un brusco declino del \"caf\u00e9-chantant\", si tratt\u00f2 di uno scivolamento da un divertimento ad un altro o di una lenta mutazione.\nCi\u00f2 nonostante, i \"music-hall\" e la crescente influenza della cultura anglosassone permise a questi locali di resistere alle nuove mode. In aggiunta, la censura scomparve lentamente, il visto quotidiano sui contenuti degli spettacoli divenne settimanale. Il genere conobbe indiscutibilmente una nuova giovinezza nel 1906, quando la censura scomparve completamente (per riapparire tuttavia durante la prima guerra mondiale).\nI \"caf\u00e9-concert\" segnarono cos\u00ec l'emergere di una cultura popolare che diede vita dapprincipio alla ricca tradizione della canzone francese, ma anche del music-hall e del cinema. La filiazione di queste differenti forme di spettacolo agevol\u00f2 sia i percorsi di certi artisti, che passarono dal \"caf'conc\" al \"music-hall\" e poi al cinema, sia la storia dei locali stessi, quando le vecchie sale \"caf'conc\" divennero sale di \"music-hall\" e poi cinematografi. Queste nuove forme di spettacolo popolare e universale avrebbero gettato le basi della cultura di massa del XX secolo, caratterizzato dal fenomeno del divismo, accentuato dalla diffusione della radio e del cinema.\nNella Francia del XX secolo riapparvero tuttavia alcuni locali sulla scia del \"caf\u00e9-concert\", chiamati \"caf\u00e9-th\u00e9\u00e2tre\".\nI \"caf\u00e9-concert\" in Italia.\nI \"caf\u00e9-concert\" contribuirono in maniera decisiva alla successiva nascita del variet\u00e0, genere che, proprio per la sua provenienza esterna al circuito dei teatri di velluto, godette, come gli artisti che militarono nelle sue file, di scarsi riconoscimenti in campo artistico.\nL'italianizzazione dei nomi delle professioni francesi e la creazione di nuovi numeri allarg\u00f2 considerevolmente il ventaglio delle professioni artistiche: la sciantosa, derivazione della francese \"chanteuse\", divenne l'antenata dell'odierna \"soubrette\". A essa si aggiunsero le caratteriste, i finedicitori, le brillanti e altri ancora.\nLa diffusione dei caff\u00e8-concerto, e del mercato del lavoro ad esso connesso, favor\u00ec la nascita di riviste specializzate nel settore, come \u00abCaf\u00e8-Chantant\u00bb, strumento di informazione artistica e promozionale.\nI \"caf\u00e9-concert\" a Napoli.\nSul finire del XIX secolo, quando Parigi divenne il simbolo del divertimento e della vita spensierata, i \"caf\u00e9-chantant\" valicarono le Alpi per essere importati anche in Italia. La novit\u00e0 esplose a Napoli, dove l'epoca d'oro del caff\u00e8-concerto coincise con quella della canzone napoletana. Nel 1890 venne infatti inaugurato l'elegante Salone Margherita, incastonato nella Galleria Umberto I, per merito dei fratelli Marino, che capirono l'importanza di un'attivit\u00e0 commerciale redditizia da unire al fascino della rappresentazione del vivo.\nL'idea fu vincente e ricalc\u00f2 totalmente il modello francese, persino nella lingua utilizzata: non solo i cartelloni erano scritti in francese, ma anche i contratti degli artisti e il menu. I camerieri in livrea parlavano sempre in francese, cos\u00ec come gli spettatori: gli artisti, poi, fintamente d'oltralpe, ricalcavano i nomi d'arte in onore ai divi e alle \"vedette\" parigine. \u00c8 chiaro come la clientela che affollasse il Salone Margherita non fosse gente del popolino: in ogni caso, per i pi\u00f9 disparati gusti, sorsero altri \"caf\u00e9-concert\" come l'elegante Gambrinus, l'Eden, il Rossini, l'Alambra, l'Eldorado, il Partenope, la Sala Napoli e altri ancora che ricalcavano spesso, anche nel nome, i \"caf\u00e9-chantant\" parigini. Anche altri bar di Napoli, che in passato non presentavano spettacoli, si adattarono al gusto del momento presentando numeri di variet\u00e0 misti a canzoni.\nSolitamente gli spettacoli proposti erano presentati in successione, con un intervallo tra primo e secondo tempo del susseguirsi di rappresentazioni. Solo verso la fine del primo tempo qualche personaggio noto appariva in scena, ma il \"clou\" veniva raggiunto al termine, quando il divo eseguiva il suo numero. Importanti e famosi artisti che iniziarono la loro carriera proprio nei caff\u00e8-concerto furono Anna Fougez, Lina Cavalieri, Lydia Johnson, Leopoldo Fregoli, Ettore Petrolini, Raffaele Viviani.\nIl \"caf\u00e9-chantant\" divenne in Italia non solo un luogo ed un genere teatrale, ma come in Francia, il simbolo della bella vita e della spensieratezza, in coincidenza con la \"Belle \u00e9poque\".\nI \"caf\u00e9-concert\" a Roma.\nIl successo dei \"caf\u00e9-chantant\" napoletani fu tale che in breve tempo il fenomeno cominci\u00f2 ad espandersi nelle altre grandi citt\u00e0 italiane. La prima a introdurli a sua volta fu Roma. Anche qui, come a Catania, a Milano, a Torino e in molte altre citt\u00e0 letterate d'Italia, nei bar e nelle trattorie si riunivano spesso cantanti e poeti che, nel corso di riunioni semiprivate, si dedicavano al canto e alla declamazione di poesie.\nSempre i fratelli Marino, gi\u00e0 proprietari del Salone Margherita di Napoli, inaugurarono nella capitale due nuovi locali: un altro Salone Margherita e, successivamente, il Teatro Sala Umberto. A questi seguirono numerosi altri \"caf\u00e9-chantant\" dai nomi altisonanti ed esotici (non proprio tutti: il primo caff\u00e8-concerto della citt\u00e0, aperto in via Nazionale, portava il poco allegro nome di \"Cassa da morto\").\nBen presto Roma fu preferita a Napoli come \"piazza d'affari\": gli artisti venivano volentieri nella capitale dove il maggior giro d'affari garantiva loro maggiori possibilit\u00e0 d'ingaggio. Il luogo d'incontro degli artisti gravitava nell'asse tra piazza Esedra e la Stazione Termini, dove si concentravano la maggioranza dei locali."}
{"id": "786903", "revid": "767487", "url": "https://it.wikipedia.org/wiki?curid=786903", "title": "Crucible", "text": "Crucible \u00e8 il secondo album studio pubblicato dalla band heavy metal Halford, nel 2002, dalla Metal-Is Records."}
{"id": "786905", "revid": "6534608", "url": "https://it.wikipedia.org/wiki?curid=786905", "title": "Leopoldo Gullotta", "text": ""}
{"id": "786909", "revid": "36426", "url": "https://it.wikipedia.org/wiki?curid=786909", "title": "Caf\u00e9-chantant", "text": ""}
{"id": "786911", "revid": "1305772", "url": "https://it.wikipedia.org/wiki?curid=786911", "title": "Caf\u00e9 chantant (disambigua)", "text": ""}
{"id": "786930", "revid": "73997", "url": "https://it.wikipedia.org/wiki?curid=786930", "title": "Resurrection (album Halford)", "text": ""}
{"id": "786931", "revid": "3082", "url": "https://it.wikipedia.org/wiki?curid=786931", "title": "Shapur", "text": ""}
{"id": "786932", "revid": "834", "url": "https://it.wikipedia.org/wiki?curid=786932", "title": "Spitzer Space Telescope", "text": ""}
{"id": "786934", "revid": "125071204", "url": "https://it.wikipedia.org/wiki?curid=786934", "title": "Boeing X-32", "text": "Il Boeing X-32 era un prototipo di caccia multiruolo di 5\u00aa generazione, proposto dall'azienda statunitense Boeing nella gara di appalto per il programma JSF (Joint Strike Fighter) alla fine degli anni novanta. Questa era dedicata alla scelta di un velivolo che potesse sostituire diversi tipi di aerei dell'USAF, dell'US Navy e dei USMC (Marines). Dalla valutazione comparativa che ne segu\u00ec gli venne preferito il prototipo realizzato dalla Lockheed Martin, l'X-35, ora in produzione con la denominazione Lockheed Martin F-35 Lightning II.\nL'aereo era caratterizzato da una presa d'aria sotto il cockpit, da due stive sui fianchi della presa d'aria al di sotto della grande ala a delta e soprattutto per l'assenza dei piani orizzontali di coda sostituiti dai piani verticali inclinati come quelli del F/A-18 anche se era previsto che la versione di serie li avrebbe avuti.\nIl primo volo dell'X-32 avvenne nel settembre 2000, quando un prototipo decoll\u00f2 dallo stabilimento Boeing di Palmdale e vol\u00f2 fino alla Edwards AFB, dove avrebbe sostenuto i test. Il prototipo della versione STOVL l'X-32B fece il suo primo volo nel marzo 2001.\nIl programma dell'X-32 venne interrotto subito dopo il 26 ottobre 2001, dopo cio\u00e8 che il dipartimento della difesa ebbe dichiarato l'X-35, poi rinominato F-35 Lightning II, vincitore del programma JSF.\nEsemplari attualmente esistenti.\nDue esemplari dell'X-32 sono stati donati a due diversi musei.\nIl primo, un prototipo STOVL X-32B, \u00e8 stato donato al Naval Air Museum sulla Patuxent River Naval Air Station di St. Mary's County, Maryland, mentre il secondo, un X-32A, \u00e8 stato donato nel 2005 al National Museum of the United States Air Force di Dayton (Ohio), dove \u00e8 stato restaurato. Quest'ultimo esemplare non \u00e8 ancora (2013) esposto al pubblico."}
{"id": "786937", "revid": "124050296", "url": "https://it.wikipedia.org/wiki?curid=786937", "title": "Teatro studio Valeria Moriconi", "text": "Il teatro studio Valeria Moriconi \u00e8 il secondo teatro della citt\u00e0 di Jesi (AN).\nStoria.\nIl teatro studio inaugurato nel maggio 2002 ha sede nei locali dell'ex-chiesa che fin dal XII secolo era dedicata a san Floriano, compatrono della citt\u00e0. All'interno di essa vi si sono tenute le pi\u00f9 importanti cerimonie pubbliche tra cui, il 4 maggio di ogni anno, la presentazione del Palio da parte dei Castelli di Jesi in segno di sottomissione alla citt\u00e0.\nAll'interno vi erano alcune opere del pittore Lorenzo Lotto: la \"Deposizione\" del 1512, il \"Trittico dell'Annunciazione\" del 1527 e la \"Pala di santa Lucia\" del 1532, ora conservate nella pinacoteca civica. Rispetto alla struttura originale, nel 1743 la chiesa and\u00f2 incontro a profonde modifiche che le diedero la forma a pianta centrale, con grande cupola a base ovale, profonda abside emicicla e due cappelle principali con volta a tutto sesto. Gli affreschi della cupola, raffiguranti le \"Storie di san Francesco\", sono opera del pittore jesino Luigi Mancini.\nLa chiesa fu sconsacrata dopo il 1860 e divenne sede della biblioteca e pinacoteca comunali. Le decorazioni tardo barocche creano una sorta di scenografia permanente. La progettazione del nuovo allestimento per il teatro studio \u00e8 stata affidata all'architetto milanese Italo Rota. Il 15 novembre 2005, il teatro studio \u00e8 stato dedicato alla scomparsa attrice jesina Valeria Moriconi nel giorno del suo compleanno."}
{"id": "786938", "revid": "71155", "url": "https://it.wikipedia.org/wiki?curid=786938", "title": "Panchito", "text": ""}
{"id": "786953", "revid": "1305772", "url": "https://it.wikipedia.org/wiki?curid=786953", "title": "FAO (disambigua)", "text": ""}
{"id": "786955", "revid": "339392", "url": "https://it.wikipedia.org/wiki?curid=786955", "title": "Fao", "text": ""}
{"id": "786956", "revid": "767487", "url": "https://it.wikipedia.org/wiki?curid=786956", "title": "Sa'da", "text": "Sa'da (), \u00e8 una citt\u00e0 dello Yemen, capoluogo dell'omonimo governatorato nel nord-ovest del Paese. Si trova a circa 1.800 metri di altezza."}
{"id": "786958", "revid": "767487", "url": "https://it.wikipedia.org/wiki?curid=786958", "title": "I tre caballeros", "text": "I tre caballeros (\"The Three Caballeros\") \u00e8 un film del 1944 diretto da Norman Ferguson, Clyde Geronimi, Jack Kinney, Bill Roberts e Harold Young. \u00c8 un film d'animazione statunitense prodotto dalla Walt Disney Productions. Il film debutt\u00f2 a Citt\u00e0 del Messico il 21 dicembre 1944, mentre usc\u00ec negli Stati Uniti il 3 febbraio 1945 e in Italia il 14 giugno 1949. \u00c8 il settimo Classico Disney, e narra un'avventura attraverso l'America Latina, combinando live-action e animazione (tecnica mista). Questo \u00e8 il secondo dei film collettivi della Disney degli anni quaranta.\nNel film appaiono diverse stelle latino-americane del periodo, tra cui la cantante brasiliana Aurora Miranda e le artiste messicane Dora Luz e Carmen Molina.\nCome il precedente \"Saludos Amigos\" (1942), il film \u00e8 stato prodotto come parte della politica di buon vicinato con l'America Latina commissionata dal Dipartimento di Stato degli Stati Uniti d'America. Tuttavia il film rende meno ovvio il messaggio propagandistico, puntando sull'immaginazione degli animatori. Il lungometraggio vede ancora una volta protagonista Paperino, che nel corso del film \u00e8 affiancato dal vecchio amico Jos\u00e9 Carioca, il pappagallo fumatore di sigaro da \"Saludos Amigos\" che rappresenta il Brasile, e in seguito da un nuovo amico nella persona del gallo pistolero Panchito Pistoles, in rappresentanza del Messico.\nIl film ricevette due nomination all'Oscar nel 1946: migliore colonna sonora e miglior sonoro (C. O. Slyfield).\nNegli Stati Uniti il film fu pesantemente modificato e riedito il 15 aprile 1977 in forma di cortometraggio per accompagnare una riedizione de \"L'incredibile furto di Mr. Girasole\", mentre in Italia venne riedito (integralmente) nel 1955 e 1959.\nTrama.\nIl film \u00e8 composto da vari segmenti, collegati da un tema comune. Nel film, \u00e8 il compleanno di Paperino, e lui riceve tre regali dagli amici in America Latina. Il primo regalo \u00e8 un proiettore cinematografico, che gli mostra un documentario sugli uccelli. Nel corso del documentario, viene a conoscenza dell'Aracuan, il cui nome \u00e8 dovuto alla sua eccentrica canzone. L'Aracuan fa anche diverse apparizioni lungo tutto il film.\nIl regalo successivo \u00e8 un libro dato a Paperino da Jos\u00e9 Carioca stesso. Questo libro racconta di Bahia, che \u00e8 uno dei 26 stati del Brasile. Jos\u00e9 fa restringere s\u00e9 stesso e Paperino, in modo che possano entrare nel libro. Paperino e Jos\u00e9 si imbattono in alcuni degli abitanti, che ballano la samba, e Paperino finisce per invaghirsi di una ragazza. Dopo il viaggio, Paperino e Jos\u00e9 lasciano il libro.\nAl ritorno, Paperino si rende conto di essere troppo piccolo per aprire il suo terzo regalo, e Jos\u00e9 gli mostra come usare la magia per tornare della giusta dimensione. Dopo aver aperto il regalo, Paperino incontra Panchito Pistoles, un gallo antropomorfo originario del Messico. I tre prendono il nome de \"I tre caballeros\", e festeggiano brevemente. Panchito presenta quindi a Paperino il suo regalo, una pi\u00f1ata. Panchito racconta a Paperino della tradizione dietro la pi\u00f1ata. Jos\u00e9 e Panchito poi bendano Paperino e gli fanno tentare di rompere la pi\u00f1ata, che alla fine rivela molte sorprese. La celebrazione si conclude con Paperino che viene sparato via da un mucchio di fuochi d'artificio che formano un toro (i fuochi vengono accesi da Jos\u00e9 con il suo sigaro). Infine Paperino atterra e saluta il pubblico insieme a Jos\u00e9 e Panchito mentre i fuochi artificiali, esplodendo, formano la scritta \"fine\" nelle lingue dei paesi nativi dei protagonisti: il Brasile, il Messico e gli Stati Uniti d'America.\nPer tutto il film, l'Aracuan compare in momenti casuali. Di solito assilla tutti, a volte ruba il sigaro a Jos\u00e9. La sua gag pi\u00f9 famosa \u00e8 quando reindirizza il treno disegnando nuove rotaie. Ritorna tre anni dopo nel film Disney \"Lo scrigno delle sette perle\".\nIl film consiste di sette segmenti.\nEpisodi.\n\"Il pinguino a sangue freddo\".\nQuesto segmento coinvolge un pinguino di nome Pablo, e riproduce immagini dei pinguini di Punta Tombo in Argentina, lungo la costa della Patagonia. Pablo \u00e8 cos\u00ec stufo delle condizioni di gelo del Polo Sud che decide di partire per climi pi\u00f9 caldi.\n\"Il gauchito volante\".\nQuesto segmento comprende le avventure di un bambino in Argentina e del suo asino alato, Burrito. Si ritiene che l'asino sia modellato sul vigoroso latin lover Don Juan De Gama.\n\"Un viaggio a Bahia\".\nQuesto segmento comprende un viaggio attraverso Salvador, la capitale dello Stato brasiliano di Bahia, mentre Paperino e Jos\u00e9 Carioca si imbattono in alcuni residenti che ballano una vivace samba, e Paperino si invaghisce di una delle donne, interpretata dalla cantante Aurora Miranda.\n\"Las Posadas\".\nQuesta \u00e8 la storia di un gruppo di bambini messicani che celebrano il Natale reinterpretando il viaggio di Maria, la madre di Ges\u00f9, e san Giuseppe alla ricerca di una stanza nelle locande: \"Posada\" significa \"ricovero\", e venne detto loro \"no hay posada\" (\"non c'\u00e8 ricovero\") in ogni casa fino a quando non arrivarono dove venne loro offerto rifugio in una stalla. Questo porta ai festeggiamenti, compresa la rottura della pi\u00f1ata, che a sua volta Paperino cerca di rompere.\n\"Messico: P\u00e1tzcuaro, Veracruz e Acapulco\".\nPanchito regala a Paperino e Jos\u00e9 un tour del Messico su un sarape volante. Qui si imparano diversi balli e canzoni del Messico. Un punto fondamentale di ci\u00f2 che accade in seguito \u00e8 che Paperino sembra essere nuovamente un \"lupo\" per le donne, andando alla caccia di ogni ragazza che vede e cercando di guadagnarsi il loro affetto, senza per\u00f2 riuscirci. E finendo per baciare Jos\u00e9 con gli occhi bendati.\n\"You Belong To My Heart\".\nI cieli del Messico fanno innamorare Paperino di una donna che canta. Il testo della canzone stessa gioca una parte negli scenari e anche in ci\u00f2 che accade.\n\"Le surreali fantasticherie di Paperino\".\nUn bacio (anzi, molti baci) portano Paperino ad interpretare la frase \"L'amore \u00e8 una droga\". Questa scena \u00e8 simile alla \"parata degli elefanti rosa\" di \"Dumbo\", per essere una grande scena da \"ubriaco\". Paperino immagina costantemente colori, fiori, e Panchito e Jos\u00e9 che saltano fuori nei momenti peggiori. La scena cambia dopo che Paperino riesce a ballare con una ragazza di Oaxaca, dall'Istmo di Tehuantepec. I due danzano sulla canzone \"La Sandunga\". La ragazza comincia a cantare la canzone come se fosse una specie di valzer malinconico, e Paperino \"starnazza\" il resto del coro. La \"sbornia\" rallenta per un attimo, ma accelera di nuovo quando un'altra ragazza messicana utilizza un frustino da cavallerizza per far fare ai cactus qualsiasi cosa mentre lei balla \"Jesusita en Chihuahua\", un brano marchio della rivoluzione messicana. Questa \u00e8 una scena notevole per la commistione tra live action e animazione, cos\u00ec come per l'animazione tra i cactus.\nLa scena si interrompe quando Panchito e Jos\u00e9 si preparano per il finale, e Paperino finisce per combattere un toro giocattolo con ruote per gambe. Il problema \u00e8 che esso \u00e8 caricato con fuochi d'artificio e altri esplosivi.\nColonna sonora.\nLa colonna sonora originale del film fu composta da Edward H. Plumb, Paul J. Smith e Charles Wolcott.\nLa title-track, \"I tre caballeros\", ha la melodia basata su quella di \"Ay, Jalisco, no te rajes!\", una canzone messicana composta da Manuel Esper\u00f3n (1911\u20132011) con testi di Ernesto Cort\u00e1zar (1897\u20131953), pubblicata originariamente nel 1941 nel film omonimo, interpretato da Jorge Negrete. Dopo aver visto il successo di Manuel Esper\u00f3n nel cinema messicano, Walt Disney lo chiam\u00f2 personalmente per chiedergli di partecipare al film. Nuovi testi in inglese vennero scritti per la canzone da Ray Gilbert.\n\"Bahia\" ha la melodia basata su quella della canzone brasiliana \"Na Baixa do Sapateiro\", che era stata scritta da Ary Barroso e pubblicata per la prima volta nel 1938. Nuovi testi in inglese vennero scritti da Ray Gilbert. Un'altra canzone di Ary Barroso, \"Aquarela do Brasil\", era contenuta nel prequel de \"I tre caballeros\", \"Saludos Amigos\", con i suoi testi originali in portoghese.\n\"Sei mai stato a Bahia?\" (\"Voc\u00ea J\u00e1 Foi \u00e0 Bahia?\") venne scritta da Dorival Caymmi e fu originariamente pubblicata nel 1941. La canzone \u00e8 stata tradotta in inglese, senza grandi cambiamenti, se non sostituendo la parola \"nega\" (una donna di origine africana) con \"Donald\", a cui si rivolge la canzone nel film. Parti della canzone sono ancora cantate in portoghese.\n\"Pandeiro &amp; Flute\" venne scritta da Benedito Lacerda, ed \u00e8 riprodotta durante la sequenza del treno di Bahia. \u00c8 parere dell'emerito archivista capo della Disney, Dave Smith, che il pezzo non fosse stato scritto originariamente per il film, ma fosse stato invece concesso in licenza a Disney, ma egli non \u00e8 a conoscenza di alcuna prova che lo dimostri. Il pezzo venne sviluppato da Charles Wolcott, e Lacerda non fu accreditato nel film.\n\"Os Quindins de Yaya\" venne scritta da Ary Barroso e pubblicata per la prima volta nel 1941. A differenza di altre canzoni di Barroso presenti in questo film, \u00e8 stato lasciata in portoghese. La canzone \u00e8 cantata da Aurora Miranda nel film.\n\"Os Quindins de Yaya\" viene brevemente interrotta da un uomo che canta una piccola parte di \"Preg\u00f5es Cariocas\", che venne scritta da Braguinha nel 1931. Questo brano \u00e8 stato registrato con il nome di \"Cena Carioca\" e divenne conosciuto come \"Preg\u00f5es Cariocas\" nel 1936.\n\"Mexico\" venne composta da Charles Wolcott con testi di Ray Gilbert e fu cantata da Carlos Ram\u00edrez. \u00c8 l'unica canzone nel film ad essere completamente originale.\nIl \"Jarabe Pate\u00f1o\" fu scritto da Jon\u00e1s Yeverino C\u00e1rdenas nel 1900. \u00c8 considerata una delle composizioni pi\u00f9 famose dello Stato messicano di Coahuila.\n\"Lilongo\" venne scritta da Felipe \"El Charro\" Gil e pubblicata negli USA nel 1946, anche se era stata registrata nel 1938. \u00c8 eseguita dal Tr\u00edo Calaveras nel film.\n\"You Belong to My Heart\" ha la melodia basata sulla canzone messicana \"Solamente una vez\", che fu scritta da Agust\u00edn Lara. Nuovi testi in inglese sono stati scritti per la canzone da Ray Gilbert.\n\"La Zandunga\" (scritto anche \"La Sandunga\") \u00e8 una canzone tradizionale messicana e l'inno non ufficiale dell'Istmo di Tehuantepec, nello Stato messicano di Oaxaca. La melodia si crede abbia avuto origine nell'Andalusia e fu riarrangiata da Andres Gutierrez. I testi della canzone furono scritti da M\u00e1ximo Ramo Ortiz nel 1853. Fu arrangiata per questo film da Charles Wolcott.\nLa composizione strumentale che si sente mentre i cactus danzano \u00e8 \"Jesusita en Chihuahua\", un inno della rivoluzione messicana scritto da Quirino Mendoza y Cort\u00e9s nel 1916. Nel tempo questo pezzo fin\u00ec per essere conosciuto con il nome di \"JC Polka\", \"Jesse Polka\" e \"Cactus Polka\".\nLa composizione strumentale \"Sobre las olas\" (Sopra le onde), scritta dal cantautore messicano Juventino Rosas e pubblicata per la prima volta nel 1888, pu\u00f2 essere ascoltata nella colonna sonora durante il segmento \"Il pinguino a sangue freddo\" mentre Pablo il pinguino \u00e8 in partenza per le isole Gal\u00e1pagos. Infine, una piccola porzione di \"Jingle Bells\" \u00e8 brevemente cantata da Paperino.\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano venne eseguito negli stabilimenti Fono Roma dalla CDC su dialoghi di Alberto Liberati. I titoli di testa italiani non sono accompagnati dalla title-track \"I tre caballeros\", ma dalla parte strumentale di \"Os Quindins de Yaya\" (una cosa simile accadr\u00e0 anche nei successivi due Classici Disney). Come in \"Saludos Amigos\", i tre protagonisti parlano in italiano mantenendo i loro doppiatori originali.\nEdizioni home video.\nVHS.\nLa prima edizione VHS usc\u00ec nel giugno 1983. La seconda edizione VHS usc\u00ec nell'aprile 1992 e venne seguita da un'altra edizione, quasi identica, nell'agosto 1997.\nDVD.\nLa prima edizione DVD del film usc\u00ec il 1\u00ba marzo 2004. Il 4 novembre 2015 torna ad essere disponibile all'interno della raccolta \"I Classici Disney\".\n\"La leggenda dei tre Caballeros\".\nIl 9 giugno 2018 \u00e8 stata pubblicata nell'app DisneyLife nelle Filippine una serie animata in 13 episodi liberamente ispirata al film, intitolata \"La leggenda dei tre Caballeros\" e realizzata dalla Disney Digital Network. Nella trama, di genere fantasy, Paperino eredita dal suo bisnonno Clinton Coot una cabana che deve condividere con Jos\u00e9 e Panchito. Nella cabana i tre scoprono un libro magico che quando viene aperto libera la dea Xandra. La dea spiega che loro sono i discendenti di un trio di avventurieri noti come \"i Tre Caballeros\", che molto tempo prima avevano impedito al malvagio stregone Lord Felldrake di conquistare il mondo e lo avevano sigillato nel suo bastone magico. Nel frattempo, il bastone viene scoperto dal suo discendente, il barone Von Sheldgoose. Mentre il barone si propone di far rivivere Felldrake, i nuovi Tre Caballeros devono imparare a diventare eroi per salvare il mondo dal disastro."}
{"id": "786960", "revid": "125952494", "url": "https://it.wikipedia.org/wiki?curid=786960", "title": "Regno d'Italia (1805-1814)", "text": "Il Regno d'Italia napoleonico, noto comunemente come Regno Italico, fu uno Stato fondato da Napoleone Bonaparte nel 1805, allorquando il generale francese si fece incoronare sovrano della previgente Repubblica Italiana. Il Regno, che comprendeva l'Italia centro orientale e buona parte del settentrione e aveva capitale Milano, non sopravvisse alla caduta del suo monarca, e si disciolse nel 1814. Il Regno napoleonico d'Italia o Regno Italico \u00e8 considerato dalla storica anglo-italiana Jessie White l'embrione dello Stato unitario italiano costituitosi poi nel 1861.\nStoria.\nNascita.\nIl Regno d'Italia fu creato il 17 marzo 1805 e il 26 maggio, Napoleone ne fu incoronato Re.\nNapoleone, che si era fatto proclamare dal Senato francese Imperatore dei francesi facendosi incoronare da Papa Pio VII, trasform\u00f2 la precedente Repubblica Italiana in Regno d'Italia proclamandosi Re.\nL'incoronazione di Napoleone Re d'Italia avvenne il 26 maggio 1805 nel Duomo di Milano, utilizzando l'antica Corona ferrea dei sovrani longobardi da sempre custodita nel Duomo di Monza, in quell'occasione avrebbe pronunciato la famosa frase \"Dio me l'ha data, guai a chi la tocca\".\nIl 5 giugno Eugenio di Beauharnais, figlio di prime nozze della moglie di Napoleone Giuseppina, fu nominato Vicer\u00e9 d'Italia, Bonaparte si fidava ciecamente di costui ed era sicuro di non doverne temere il perseguimento di obiettivi politici propri; il Vicer\u00e9 stabil\u00ec la propria residenza a Monza.\nCon la pace di Presburgo del 26 dicembre 1805, l'impero austriaco rinunci\u00f2 a Gorizia e alla Provincia Veneta.\nCon la Convenzione di Fontainebleau avvenuta il 10 ottobre 1807, il Regno d'Italia napoleonico cedette Monfalcone all'Austria guadagnando la citt\u00e0 di Gradisca, spostando cos\u00ec il nuovo confine lungo il fiume Isonzo.\nIl Regno napoleonico d'Italia includeva fin dal 1806 tutti i territori adriatici della Repubblica di Venezia, ossia anche l'Istria e la Dalmazia. Nel 1808 il generale Marmont vi annesse anche il territorio della Repubblica di Ragusa: per quasi due anni Ragusa fece parte politicamente dell'Italia e per decreto del governatore Vincenzo Dandolo la lingua italiana - gi\u00e0 utilizzata nei secoli precedenti assieme al latino - vi divenne ufficiale nell'amministrazione e nelle scuole, come in tutta la Dalmazia.\nA seguito del Trattato di Sch\u00f6nbrunn del 1809, Napoleone ottenne l'acquisizione dell'Alto Adige, contemporaneamente furono separati dal Regno i territori di Istria, Dalmazia e delle Bocche di Cattaro (oltre all'ex Repubblica di Ragusa, da poco inserita) per formare con le citt\u00e0 austriache di Gorizia e Trieste, sempre sotto il controllo francese, le Province Illiriche con capoluogo la slovena Lubiana.\nIn compenso fu portato il confine del Regno d'Italia fino all'Isonzo e a nord di Bolzano (con tutto il Trentino). Il Vicer\u00e9 Eugenio di Beauharnais si oppose fermamente, ma inutilmente, alla cessione dell'Istria e Dalmazia alle Province Illiriche. La perdita di Trieste, Istria e Dalmazia in favore dell'Impero Francese provoc\u00f2 un danno anche economico al giovane Regno.\nIl Regno d'Italia, agli inizi del 1810, contava quindi 24 Dipartimenti.\nL'organo centrale del Regno d'Italia, era Consiglio di Stato costituito con Decreto Reale 9 maggio 1805, mentre con il terzo Statuto Costituzionale, emanato il successivo 5 giugno, ne furono delineate l'organizzazione e le competenze.\nIl Consiglio, presieduto dal Re o, in sua assenza, da un Grande Ufficiale della Corona, era l'insieme di tutti gli alti funzionari e l'incontro di tutte le competenze, la sua voce rimaneva tuttavia unicamente consultiva, mentre il potere esecutivo era saldamente nelle mani del sovrano.\nIn base al testo di legge istitutivo, il Consiglio doveva essere composto da trentacinque membri scelti e nominati dal Re, tra i quali figuravano di diritto i Grandi Ufficiali della Corona, vale a dire il cancelliere guardasigilli Francesco Melzi d'Eril, il grande elemosiniere e arcivescovo di Ravenna Antonio Codronchi, il gran maggiordomo maggiore Giuseppe Fenaroli Avogadro, il gran ciambellano Antonio Litta Visconti Arese e il grande scudiere Carlo Montecuccoli Caprara; erano chiamati a farne parte inoltre i ministri, i membri della Consulta di Stato e quelli del consiglio legislativo. L'organo fu ripartito in cinque sezioni: giustizia, finanza, guerra, interno e culto, alle quali appartenevano tutti i membri, a eccezione dei Grandi Ufficiali della Corona e dei ministri. Come segretario venne designato Giuseppe Compagnoni. Ministro della Giustizia fu Giuseppe Luosi, primo promotore della codificazione del diritto in Italia.\nDel Consiglio di Stato, dotato di un segretario generale e di alcuni sostituti, facevano parte anche gli stessi ministri, che potevano inoltre partecipare alle sedute dei tre consigli dei consultori, legislativo e degli uditori, quando fossero in trattazione oggetti riguardanti i loro dipartimenti.\nIl Consiglio di Stato fu dichiarato cessato con proclama del commissario plenipotenziario austriaco conte di Bellegarde del 25 maggio 1814.\nLa Guardia Reale Italiana.\nUn contingente di truppe italiane della \"Guardia Reale Italiana\" partecip\u00f2 alle guerre napoleoniche, in particolare nel 1808 alla Guerra d'indipendenza spagnola, nel 1809, sulle Alpi, alla campagna contro l'Austria che aveva aderito alla Quinta coalizione e nel 1812 alla Campagna di Russia.\nInfatti per iniziativa del Ministro della Guerra il 17 luglio 1805, dopo la proclamazione del Regno d'Italia, le guardie d'Onore cittadine furono sciolte al fine di istituire la \"Guardia Reale Italiana\" nei territori del nuovo Regno d'Italia.\nLa Guardia Reale Italiana, armata con moschetto Charleville del 1777, fu costituita da 6 reggimenti di fanteria di linea, 3 reggimenti di fanteria leggera, un reggimento di fanteria dalmata, 2 reggimenti di dragoni e 2 reggimenti di cacciatori a cavallo.\nIl piccolo contingente del Regno d'Italia inizialmente oper\u00f2 solamente in Italia insieme alle truppe francesi del maresciallo Andrea Massena.\nLa Guardia Reale Italiana, al comando di Giuseppe Lechi partecip\u00f2 nel 1808 alla Guerra d'indipendenza spagnola conquistando Barcellona.\nNel 1809 sulle Alpi, la Guardia Reale Italiana al comando del vicer\u00e9 Eugenio di Beauharnais partecip\u00f2 anche alla campagna contro l'Austria che aveva aderito alla Quinta coalizione.\nCaduta.\nIl Regno d'Italia cess\u00f2 di esistere nel 1814 con la fine del periodo napoleonico: il 6 aprile 1814, Napoleone si disse pronto ad abdicare, atto che fu formalizzato il giorno 11. Il giorno 16 il Beauharnais comunicava di avere concluso anch'egli un armistizio con il feldmaresciallo austriaco Bellegarde, anche se sperava che il suo trono potesse essere salvato dalla disfatta napoleonica.\nDopo i disordini milanesi del 20 aprile con il linciaggio del ministro delle finanze Giuseppe Prina ad opera della folla inferocita, Beauharnais cap\u00ec tuttavia di non avere l'appoggio della popolazione. La gente lo identificava infatti con i detestati francesi e cos\u00ec il 26 aprile abdic\u00f2, lasciando il giorno successivo l'Italia per ritirarsi in esilio in Baviera presso i suoceri. Aveva cos\u00ec fine il Regno napoleonico d'Italia, ma la restaurazione diede ad Eugenio di Beauharnais, auspice lo Zar di Russia, un cospicuo appannaggio nelle Marche: 2.300 tenute agricole e 137 palazzi urbani che erano stati espropriati durante il periodo napoleonico allo Stato della Chiesa. Il 25 maggio, assumendo la presidenza della Reggenza del governo provvisorio, Heinrich Johann Bellegarde proclamava a Milano la cessazione anche legale del Regno.\nSuddivisioni.\nNel 1806 i territori del Regno d'Italia furono suddivisi in sei Divisioni Territoriali Militari con comando a Milano, Brescia, Mantova, Ancona, Venezia e Bologna.\nIl Regno napoleonico d'Italia, derivato inizialmente dalla Repubblica cisalpina (risultata della fusione della Repubblica cispadana con quella transpadana) e successivamente dalla Repubblica napoleonica italiana, fu oggetto di numerose modifiche nelle sue suddivisioni. Questo a causa dell'instabilit\u00e0 delle sue frontiere che arrivarono per qualche anno fino a Cattaro (nell'attuale Montenegro). L'ultima modifica avvenne nel maggio 1810.\nAl massimo della sua estensione nella penisola italiana, nel 1812, il Regno d'Italia contava 24 dipartimenti:\nNuovi pesi e misure.\nEcco una prima applicazione del nuovo sistema metrico decimale, secondo una lettera pervenuta a Padova:\n\"Regno d'Italia 30 ottobre 1810 - Col primo del venturo gennaio 1811 \u00e8 attivata per tutte le Amministrazioni di Finanza la legge 27 ottobre 1803 che stabilisce uniformit\u00e0 di Misure e di pesi in tutto lo Stato. La diecimilionesima parte del quarto Meridiano terrestre costituisce la nuova unit\u00e0 di misura lineare. Essa chiamasi Metro.\nIl Metro \u00e8 la base d'ogni misura e peso.\nIl Metro si divide in dieci Palmi.\nIl Palmo in dieci Diti.\nIl Dito in dieci Atomi.\nMille Metri determinano la lunghezza del nuovo Miglio.\nL'unit\u00e0 di misura superficiale \u00e8 il Metro quadrato. Il Metro quadrato contiene cento Palmi quadrati.\nIl Palmo quadrato cento Diti quadrati. Il Dito quadrato cento Atomi quadrati.\nUn quadrato di cento metri di lato costituisce la nuova misura dei terreni che si chiama Tornatura.\nLa Tornatura si divide in cento parti eguali che diconsi Tavole. Ciascuna di queste \u00e8 un quadrato di dieci metri.\nIl Metro cubico \u00e8 l'unit\u00e0 di misura dei solidi.\nEsso contiene mille Palmi cubici; il Palmo cubico mille Diti cubici, il Dito cubico mille Atomi cubici.\nLa decima parte del Metro cubico \u00e8 l'unit\u00e0 di misura della capacit\u00e0. La medesima serve egualmente per grani e pei liquidi; essa si chiana Soma.\nLa Soma si divide in dieci parti uguali dette Mine ; le Mine in Dieci Pinte; la Pinta in dieci Coppi.\nLa nuova misura di Peso si chiama Libbra. Essa \u00e8 costituita del peso di un Palmo cubico ossia di una Pinta di acqua distillata, e al grado della massima densit\u00e0 pesata nel vuoto.\nLa Libbra si divide in dieci parti eguali che diconsi Oncie.\nL'Oncia in dieci Grossi; il Grosso in dieci Denari.; il Denaro in dieci Grani.\nDieci Libbre fanno un Rubbio; dieci Rubbi un Centinajo. [\"omisissis\"] 12 Once = i Braccio da panno e di seta; 840 Tavole fanno un campo; 4 Quartieri fanno uno Staro; 12 Stara fanno un Moggio; 12 Bozze fanno un Mastello.\""}
{"id": "786965", "revid": "767487", "url": "https://it.wikipedia.org/wiki?curid=786965", "title": "Al-Salif", "text": "Al-Salif () \u00e8 una citt\u00e0 dello Yemen sulla costa del governatorato di al-Hudayda. Si trova in una baia di un promontorio che \u00e8 parte del pi\u00f9 vasto golfo di Kamaran. Al-Salif \u00e8 nota per i suoi grandi giacimenti di sale."}
{"id": "786966", "revid": "13604", "url": "https://it.wikipedia.org/wiki?curid=786966", "title": "Viadotto dell'Indiano", "text": ""}
{"id": "786967", "revid": "6923", "url": "https://it.wikipedia.org/wiki?curid=786967", "title": "ADAT", "text": "L'Alesis Digital Audio Tape, anche detto ADAT, introdotto inizialmente nel 1991, nacque allo scopo di registrare contemporaneamente otto tracce di audio digitale per volta, utilizzando come supporto un nastro magnetico Super VHS, un formato di nastro simile a quello che ritroviamo sui comuni videoregistratori.\nGrazie alla sincronizzazione di diversi dispositivi ADAT \u00e8 possibile registrare un elevato numero di tracce audio.\nNonostante ci\u00f2 fosse consentito gi\u00e0 da alcuni precedenti dispositivi, le macchine ADAT furono le prime ad implementare un sistema molto preciso di temporizzazione dei campioni, che consent\u00ec ai tecnici di studio di acquistare, otto tracce alla volta, un registratore a nastro a 24 tracce. Tale capacit\u00e0, unita al loro prezzo competitivo, furono i motivi che portarono allo sviluppo degli studi di registrazione in tutti gli anni 1990.\nCaratteristiche.\nIl termine \"ADAT\" \u00e8 usato altres\u00ec come abbreviazione per il protocollo ADAT Lightpipe, capace di trasferire 8 tracce su una singola fibra ottica. Lo standard ADAT, che non \u00e8 strettamente legato a questa tipologia di dispositivi, \u00e8 ad oggi utilizzato da convertitori analogico-digitali, schede audio per Digital Audio Workstation (DAW), effetti esterni, ecc. Uno dei pi\u00f9 grandi vantaggi nell'utilizzo dello standard ADAT rispetto allo S/PDIF o all'AES/EBU, consiste nella capacit\u00e0 di trasportare fino ad otto canali audio su un singolo canale di trasmissione dati. Lo standard AES10 (MADI) pu\u00f2 ad oggi trasportare fino a 64 canali.\nNegli anni sono stati prodotti molti dispositivi ADAT. L'ADAT originale (meglio conosciuto come \"Blackface\") e l'ADAT XT, entrambi con una capacit\u00e0 di registrazione di 16 bit per campione (ADAT di Tipo 1). Le macchine di ultima generazione, la XT-20, LX-20 e la M-20, supportano 20 bit per singolo campione (ADAT di Tipo 2). Tutte queste macchine utilizzano supporti a nastro di alta qualit\u00e0 di tipo S-VHS. \nI nastri formattati con lo standard di Tipo 1 possono essere letti e scritti dalla maggior parte dei dispositivi odierni, ma non viceversa. I registratori attuali possono lavorare a due frequenze di campionamento di 44,1\u00a0kHz o 48\u00a0kHz, concordemente allo standard audio comunemente accettato, nonostante il Blackface originale potesse farlo solo a 48\u00a0kHz. Molte apparecchiature pi\u00f9 recenti permettono un pitch control semplicemente variando la velocit\u00e0 di lettura dei campioni, cio\u00e8 la velocit\u00e0 del nastro.\nGrazie alla scrittura di punti di localizzazione, fu possibile memorizzare l'esatta posizione del nastro, rendendo estremamente facile l'individuazione di specifiche istanze della registrazione. Usando le funzioni di Auto Play e Auto Record si pot\u00e9 inserire parti di registrazione in determinati punti esatti, invece che affidandosi alla capacit\u00e0 dell'uomo di individuare la posizione precisa del nastro.\nL'unit\u00e0 ADAT pu\u00f2 essere controllata esternamente usando l'Alesis LRC (\"Little Remote Control\"), connesso al dispositivo ADAT tramite un connettore a Jack. Questo telecomando permette il controllo del transport ed altre funzioni di uso comune. In alternativa pu\u00f2 essere usato il BRC (\"Big Remote Control\"), che comprende pi\u00f9 funzioni di quante lo stesso ADAT disponga, come l'assegnazione di un altro nome al brano, l'inserimento di ulteriori punti di localizzazione e di Timecode MIDI per la sincronizzazione.\nL'ADAT \u00e8 un formato professionale e, nonostante sia stato progressivamente sostituito dalle Digital Audio Workstation (DAW), \u00e8 ancora ampiamente usato nell'industria della registrazione discografica. Grazie alla sua grande affidabilit\u00e0, tale standard \u00e8 ancora usato a scopo scientifico, o per il comando di spettacoli con luci a Laser.\nNonostante in origine l'ADAT fosse vincolato ad un formato di registrazione su nastro, oggi tale termine viene utilizzato per i suoi successori, come l'Alesis HD24. Questo \u00e8 stato il passo successivo verso un registratore audio multitraccia stand-alone, e verso funzioni di registrazione su hard disk in sostituzione al nastro ADAT originario, considerato oggi obsoleto.\nIl Bit Splitting.\nSi tratta di una estensione dello standard ADAT, che consente la registrazione di un flusso 8 canali/24 bit su 2 registratori ADAT da 8 canali/16 bit\nLo SMUX.\nSi tratta di una estensione, creata da Sonorus, dello standard ADAT, precisamente una estensione nella frequenza di campionamento. \nCollegamenti esterni.\nEstensione dello standard ottico ADAT.\nADAT ottico a 88,2/96\u00a0kHz "}
{"id": "786968", "revid": "1645873", "url": "https://it.wikipedia.org/wiki?curid=786968", "title": "Lower Hutt", "text": "Lower Hutt, in m\u0101ori Awakairangi, \u00e8 una citt\u00e0 e un'autorit\u00e0 territoriale della Nuova Zelanda che si trova nella regione di Wellington, nell'Isola del Nord, 25 chilometri a nordest della citt\u00e0 di Wellington.\nIl Consiglio cittadino ha adottato il nome di Hutt City Council, che per\u00f2 non \u00e8 riconosciuto a livello nazionale; esistono infatti due citt\u00e0 col nome simile, Upper Hutt e Lower Hutt, e chiamare una delle due semplicemente Hutt pu\u00f2 portare ad una certa confusione. La citt\u00e0 di Upper Hutt non \u00e8 d'accordo con la denominazione auto-attribuitasi da quella di Lower Hutt, ma la diatriba sul nome \u00e8 ancora in corso.\nGeografia fisica.\nLower Hutt deve il suo nome al fatto di sorgere sulla riva meridionale del fiume Hutt, mentre sulla sponda opposta sorge Upper Hutt. L'autorit\u00e0 territoriale si estende anche ad alcuni centri sulla costa del porto di Wellington, come Wainuiomata ed Eastbourne, oltre che alle isole che si trovano nella baia, la pi\u00f9 grande delle quali \u00e8 Somes Island. La citt\u00e0 di Lower Hutt conta circa 100.000 abitanti, pi\u00f9 dei tre quarti dell'intera popolazione del Distretto, ed \u00e8 l'undicesima citt\u00e0 pi\u00f9 popolosa della Nuova Zelanda.\nStoria.\nPrima dell'arrivo degli europei, la valle del fiume Hutt era abitata da popolazioni m\u0101ori ed era ricca di foreste. Il primo europeo ad arrivare qui fu William Wakefield nel 1839, a bordo della nave \"Tory\", il quale cominci\u00f2 subito a negoziare col capotrib\u00f9 per ottenere il permesso di costruire un insediamento.\nIl 22 gennaio 1840 (giorno tuttora celebrato come anniversario della citt\u00e0 di Wellington) arriv\u00f2 la prima nave di immigranti, l\"'Aurora\", e venne fondato un insediamento chiamato Britannia. Dopo pochi mesi il villaggio venne spazzato via da un'alluvione, ragion per cui alcuni abitanti decisero di spostarsi in quella che oggi \u00e8 Wellington, mentre altri rimasero e svilupparono la citt\u00e0 in quella che sarebbe diventata Lower Hutt.\nEconomia.\nStoricamente le prime industrie che si svilupparono qui furono quelle della produzione e lavorazione della carne, dell'assemblaggio di autoveicoli e della lavorazione del legname. Recentemente, tuttavia, la maggior parte di queste attivit\u00e0 \u00e8 cessata definitivamente o si \u00e8 trasferita nella zona di Auckland, mentre a Lower Hutt sono rimaste molte aziende che operano nel settore dei servizi.\nMolti degli abitanti di Lower Hutt lavorano nella citt\u00e0 di Wellington o nei suoi immediati sobborghi, relegando questo centro al rango di \"citt\u00e0 dormitorio\" della capitale neozelandese."}
{"id": "786969", "revid": "124050305", "url": "https://it.wikipedia.org/wiki?curid=786969", "title": "Teatro comunale San Gallo", "text": "Il Teatro comunale San Gallo \u00e8 il teatro della citt\u00e0 di Loreto.\nStoria.\nIl nuovo teatro si compone di una sala con una capienza di 350 posti. Il teatro \u00e8 stato riaperto il 3 marzo 2006, dopo 15 anni di chiusura per lavori di ammodernamento che l'hanno trasformato in un moderno auditorium polifunzionale.\nI lavori per il recupero del teatro comunale hanno preso il via nell'agosto 2000 e si sono posti l'obiettivo di recuperare quanto era stato edificato a partire dalle origini e fino alla met\u00e0 dell'Ottocento, eliminando delle aggiunte fatte alla fine degli anni 1950."}
{"id": "786971", "revid": "1573940", "url": "https://it.wikipedia.org/wiki?curid=786971", "title": "Sayfaf", "text": "Sayfaf (arabo: \u0635\u064a\u0641\u0627\u0641), \u00e8 una citt\u00e0 costiera sull'isola di Kamaran nello Yemen."}
{"id": "786972", "revid": "47767", "url": "https://it.wikipedia.org/wiki?curid=786972", "title": "Teofilo (ricettario)", "text": ""}
{"id": "786980", "revid": "1573940", "url": "https://it.wikipedia.org/wiki?curid=786980", "title": "Seiyun", "text": "Seiyun (arabo:|\u0633\u064a\u0626\u0648\u0646), \u00e8 una citt\u00e0 nella regione di Hadhramaut nello Yemen. \u00c8 stata la capitale del Sultanato di Kathiri."}
{"id": "786990", "revid": "767487", "url": "https://it.wikipedia.org/wiki?curid=786990", "title": "Polycentridae", "text": "La famiglia Polycentridae comprende due specie di pesci d'acqua dolce dell'ordine Perciformes.\nSpecie.\nUna volta parte di un'altra famiglia, quella dei Nandidae, da qualche anno i biologi hanno ritenuto opportuno creare una nuova famiglia, composta solo dalle due specie:"}
{"id": "786994", "revid": "1206595", "url": "https://it.wikipedia.org/wiki?curid=786994", "title": "Claroline", "text": "Claroline \u00e8 una piattaforma collaborativa di eLearning e di eWorking platform (learning management system) disponibile con licenza open source (GPL). Permette a centinaia di organizzazioni in tutto il mondo (universit\u00e0, scuole, aziende, associazioni, ecc.) di creare e gestire corsi e spazi di collaborazione sul web.\nIl download di Claroline \u00e8 gratuito e pu\u00f2 essere fatto con qualsiasi browser. La piattaforma \u00e8 utilizzata in circa 101 Paesi ed \u00e8 disponibile in 35 lingue.\nStrumenti.\nLa piattaforma Claroline \u00e8 organizzata sul concetto di spazio associato a un corso o a un'attivit\u00e0 pedagogica. In ogni spazio troviamo un elenco di strumenti che permettono di creare contenuti didattici:\nMulti-piattaforma.\nClaroline \u00e8 compatibile con GNU/Linux, Mac OS e Microsoft Windows. Si basa su tecnologie libere quali PHP e MySQL.\nSviluppo.\nClaroline si fonda su principi pedagogici comprovati che derivano dalla letteratura sul valore aggiunto delle tecnologie di formazione. Dal 2000 i team di sviluppo di Claroline si sono concentrati sulla stabilit\u00e0 del codice e sullo sviluppo di caratteristiche che fossero appropriate ai bisogni dell'utente. La preoccupazione principale degli sviluppatori non \u00e8 quella di creare un vasto numero di funzionalit\u00e0 nuove ma di concentrarsi su quegli strumenti gi\u00e0 elaborati riguardanti l'approccio pedagogico e l'interfaccia offerta agli utenti. Inoltre, allo sviluppo e alla diffusione mondiale di Claroline contribuisce una vasta comunit\u00e0 internazionale di utenti e di sviluppatori.\nPartner.\nIniziata nel 2000 dall'UCLouvain (Universit\u00e0 cattolica di Louvain, Belgio), Claroline \u00e8 stata sviluppata secondo le necessit\u00e0 e le esperienze degli insegnanti. Attualmente Claroline gode del sostegno finanziario della Regione Vallonia per il suo sviluppo attraverso il programma WIST.\nAll'interno di questo programma, Claroline associa tre partner belgi:"}
{"id": "786996", "revid": "1305772", "url": "https://it.wikipedia.org/wiki?curid=786996", "title": "Ni'matullahiyya", "text": "La confraternita sufi della Ni'matullahiyya fu fondata nel XIV secolo da Sh\u0101h Ni\u02bfmatull\u0101h N\u016br al-D\u012bn b. \u02bfAbd All\u0101h Wal\u012b (Aleppo, 1330-1 - M\u0101h\u0101n, 1430-1), cui talora si aggiunge (in India specialmente) la \"nisba\" Kirm\u0101n\u012b (del persiano Kerman).&lt;br&gt;\nDiscendente per linea paterna del settimo Imam ismailita, Ism\u0101\u02bf\u012bl b. Ja\u02bffar al-\u1e62\u0101diq, era figlio di una donna appartenente alla dinastia degli Shab\u0101nk\u0101ra del Fars.&lt;br&gt;\nFu introdotto al Sufismo dal noto storico e \"mu\u1e25addith\" (esperto di \"\u1e25ad\u012bth\") yemenita \u02bfAbd All\u0101h\nal-Y\u0101fi\u02bf\u012b, col quale rimase fino alla morte di questi nel 1367.\nSh\u0101h Ni\u02bfmatull\u0101h N\u016br al-D\u012bn, nelle sue predicazioni itineranti in Transoxiana, Iran e Afghanistan, raccomandava di praticare la \"vera alchimia\", ossia l'agricoltura. Affermava anche di essere ispirato dal Profeta Maometto e scrisse numerosi trattati di interpretazione del pensiero del mistico andaluso Mu\u1e25yi al-D\u012bn Ibn \u02bfArab\u012b.\nLa sua grande capacit\u00e0 di attirare fedeli e di edificare khanaq\u0101h per i suoi devoti a Shahrisabz e in Transoxiana tra l'elemento turco in via d'islamizzazione, suscit\u00f2 le sospettose preoccupazioni di Tamerlano, che ne decret\u00f2 l'espulsione dai suoi domini alla volta del confinante Khorasan.\nNata come ordine sunnita, la Ni'matullahiyya abbracci\u00f2 lo sciismo con l'avvento dei Safavidi in Iran. Con la nuova dinastia iranica le relazioni furono inizialmente buone, grazie anche a numerose alleanze matrimoniali, ma con Shah 'Abbas I le cose mutarono rapidamente e l'ordine sub\u00ec una dura repressione. Il centro della confraternita si era comunque stabilito da tempo in India e ritorn\u00f2 in Iran solo sul finire del XVIII secolo, per diventare la corrente sufi tuttora di maggior consenso in Iran].\nTra i maggiori esponenti della Ni'matullahiyya va ricordato Ma\u02bf\u1e63\u016bm \u02bfAl\u012b Sh\u0101h Dakkan\u012b (m. 1799), secondo il quale l'autentico delegato (\"wali\") dell'Imam nascosto sarebbe il maestro sufi e non il \"mujtahid\", ossia il giurista esperto nel fornire l'interpretazione autentica del Corano secondo l'orientamento sciita, come sosteneva la corrente cosiddetta \"u\u1e63\u016bl\u012b\".\nBibliografia.\nOltre a quanto citato nel testo, si veda anche "}
{"id": "786998", "revid": "1632387", "url": "https://it.wikipedia.org/wiki?curid=786998", "title": "Refresh the Demon", "text": "Refresh the Demon \u00e8 il quinto album in studio della thrash metal band canadese Annihilator, pubblicato nel 1996 dalla Music For Nations. Da quest'album \u00e8 stato tratto un singolo, \"Syn. Kill 1\".\nEdizione speciale.\nL'album fu pubblicato anche in edizione speciale con l'aggiunta di due tracce bonus e successivamente rimasterizzato nel 2002 dalla SPV GmbH."}
{"id": "787008", "revid": "767487", "url": "https://it.wikipedia.org/wiki?curid=787008", "title": "Aa! Megami-sama! Sorezore no tsubasa", "text": ""}
{"id": "787010", "revid": "1305772", "url": "https://it.wikipedia.org/wiki?curid=787010", "title": "FBI (disambigua)", "text": ""}
{"id": "787011", "revid": "712828", "url": "https://it.wikipedia.org/wiki?curid=787011", "title": "Guerra dello Sciame", "text": ""}
{"id": "787012", "revid": "361326", "url": "https://it.wikipedia.org/wiki?curid=787012", "title": "Fbi", "text": ""}
{"id": "787014", "revid": "1318658", "url": "https://it.wikipedia.org/wiki?curid=787014", "title": "Shibam", "text": "Shibam (arabo: \u0634\u0628\u0627\u0645) \u00e8 una citt\u00e0 dello Yemen nel governatorato dell'Hadramawt, nel sud del Paese. In alcuni periodi storici \u00e8 stata la capitale del regno dell'Hadramawt.\nShibam deve la sua fama allo specifico stile architettonico che qui si \u00e8 sviluppato e che ora \u00e8 posto sotto la protezione del programma di salvaguardia dei Patrimoni dell'umanit\u00e0 dell'UNESCO. Anche se tutte le case di Shibam sono state costruite con mattoni di fango, ci sono circa 500 palazzi che raggiungono l'altezza di 5-9 piani. Le case pi\u00f9 vecchie risalgono al XVI secolo anche se il sito \u00e8 abitato da oltre 2.000 anni.\nPer queste sue caratteristiche Shibam \u00e8 anche chiamata la pi\u00f9 vecchia citt\u00e0-grattacielo del mondo, o la Manhattan del deserto."}
{"id": "787016", "revid": "599013", "url": "https://it.wikipedia.org/wiki?curid=787016", "title": "Fcs", "text": ""}
{"id": "787018", "revid": "116032729", "url": "https://it.wikipedia.org/wiki?curid=787018", "title": "Aston Martin Virage", "text": "La Aston Martin Virage \u00e8 un'automobile sportiva prodotta dalla casa automobilistica inglese Aston Martin dal 1989 al 2000.\nL'origine.\nPresentata al salone dell'automobile di Birmingham nel 1988, la \"Virage\" era il primo modello inedito della Casa di Newport Pangell dai tempi della DBS.\nNel listino della casa prendeva il posto dell'ormai vetusta (classe 1973) AM V8, di cui conservava l'impostazione tecnica di base: trazione posteriore, avantreno a quadrilateri, retrotreno De Dion, cambio automatico 3 rapporti (in alternativa manuale a 5 marce), freni a disco autoventilati con ABS e sterzo con servoassistenza variabile.\nIl motore, il noto V8 di 5 340 cm\u00b3, venne dotato di alimentazione a iniezione elettronica e testata a 32 valvole.\nGrazie a questi accorgimenti erogava 335 CV, sufficienti a garantire buone prestazioni, nonostante i 1790 kg di peso.\nLa linea, completamente nuova, prevedeva una classica conformazione a tre volumi, abbandonando la coda fastback. Sebbene le finiture continuassero a essere di alto livello (pelle e radica), la \"Virage\" utilizzava molti componenti di modelli di grande serie: i fari anteriori erano dell'Audi 200 C2, i fari posteriori della Volkswagen Scirocco seconda serie, i retrovisori dell'ultima Citro\u00ebn CX, il pannello della climatizzazione della Peugeot 605, la componentistica minore (tasti, levette) della Ford.\nNel 1990 venne presentata la versione cabriolet \"Virage Volante.\"\nL'evoluzione.\nNel 1991 venne lanciata la \"Virage 6.3\", con cilindrata portata a 6,3 litri e potenza di 485 CV.\nNel 1993 venne presentata la pi\u00f9 potente versione \"Vantage\" (solo coup\u00e9), potenziata da 2 compressori volumetrici Eaton. Oltre che per la potenza di ben 557 CV e il cambio manuale a 6 marce, la \"Vantage\" si distingueva per un nuovo frontale dalle linee pi\u00f9 morbide e per le luci posteriori tonde.\nNel 1996 le versioni standard e \"Volante\" adottarono il frontale e la coda della \"Vantage\", perdendo il nome \"Virage\" in favore del pi\u00f9 semplice \"V8\".\nL'ultima evoluzione del modello fu la \"Vantage Le Mans V600\" del 2000, con potenza di 600 CV, costruita in 40 esemplari.\nNel 2001 questo modello venne sostituito dalla Vanquish. Sono stati prodotti in tutto 1 050 esemplari.\nNel 1993 furono presentati due prototipi di station wagon, derivati dalla \"Virage\": la \"Virage Shooting Break\" (con 3 porte e lo stesso passo della coup\u00e9) e la \"Virage Lagonda Shooting Break\" (con 5 porte e passo allungato).\nFu la prima Aston costruita interamente con pannelli d'alluminio."}
{"id": "787019", "revid": "767487", "url": "https://it.wikipedia.org/wiki?curid=787019", "title": "In Command", "text": "In Command \u00e8 un album live della band canadese thrash metal Annihilator pubblicato nel 1996 dalla Roadrunner Records."}
{"id": "787020", "revid": "287204", "url": "https://it.wikipedia.org/wiki?curid=787020", "title": "Gymnopus foetidus", "text": "Gymnopus foetidus \u00e8 un fungo basidiomicete della famiglia Omphalotaceae.\nEtimologia.\nDal latino \"foetidus\" = \"fetido\", per via dell'odore e del sapore.\nDescrizione della specie.\nCappello.\n1\u20133\u00a0cm di diametro, membranoso, convesso poi piano, alla fine depresso, striato, plissettato, tenace, pruinoso, rugoso, igrofano.\nLamelle.\nSpaziate, non larghe, annesso-decorrenti, incarnato-rossastre, margine pi\u00f9 pallido.\nGambo.\n1-4 x 0,1-0,2\u00a0cm, bruno poi presto nerastro, pi\u00f9 scuro alla base, attenuato verso il basso, vellutato.\nCarne.\nSottile, esigua, giallastra nel cappello, bruno-nerastra nel gambo.\nOdore e sapore: fetidi.\nDistribuzione e habitat.\nFungo saprofita, cresce su rametti marcescenti, in numerosi esemplari, spesso fascicolati tra loro, nei boschi e nelle siepi, in autunno.\nCommestibilit\u00e0.\nNon commestibile, senza valore.\nSpecie simili.\n\"G. foetidus\" pu\u00f2 essere confuso con:"}
{"id": "787021", "revid": "1573940", "url": "https://it.wikipedia.org/wiki?curid=787021", "title": "Al-Shihr", "text": "Al-Shi\u1e25r (), \u00e8 una citt\u00e0 dello Yemen, sulla costa del governatorato di Hadramawt, nel sud-est del Paese."}
{"id": "787027", "revid": "1573940", "url": "https://it.wikipedia.org/wiki?curid=787027", "title": "Shuqra", "text": "Shuqra (), \u00e8 una citt\u00e0 costiera dello Yemen. \u00c8 stata capitale del Sultanato di Fadhli."}
{"id": "787028", "revid": "399", "url": "https://it.wikipedia.org/wiki?curid=787028", "title": "Chitarra multicorde", "text": "Una chitarra multicorde \u00e8 una chitarra con pi\u00f9 corde delle abituali 6, generalmente 7, 8, 10 o 12.\nSette corde.\nLa sua invenzione \u00e8 attribuita al chitarrista russo Andrei Sychra, il quale compose pi\u00f9 di un centinaio di pezzi e scrisse un metodo per la stessa. Viene utilizzata nel \"choro\" brasiliano e nel samba.\nOtto corde.\nLe chitarre classiche a 8 corde sono generalmente accordate con due note basse in pi\u00f9 (\"fa\"\u266f-\"si\"-mi-la-re-sol-si-mi).\nUna variazione comune \u00e8 quella di aggiungere una nota pi\u00f9 alta e una pi\u00f9 bassa. Anche qui, in linea generale, la pi\u00f9 alta \u00e8 un la, mentre la pi\u00f9 bassa un si (\"si\"-mi-la-re-sol-si-mi-\"la\").\nAltra accordatura molto comune, detta Drop E, consiste nell'abbassare di due semitoni la corda pi\u00f9 grave, da fa diesis a mi. Una variazione di ci\u00f2, \u00e8 Drop EA, dove si abbassano di due semitoni le due corde pi\u00f9 gravi (da fa diesis e si a mi e la), andando a creare un salto di un'ottava tra le ultime due corde e le penultime due (l'accordatura diventa cos\u00ec EAEADGBE, mi-la-mi-la-re-sol-si-mi), permettendo di suonare in tapping a due mani la linea di basso e la melodia.\nPaul Galbraith e Alexander Vynograd sono due dei pi\u00f9 celebri chitarristi ad 8 corde, ai quali si aggiunge l'italiano Livio Gianola.\nNel metal, in particolare nel djent, le 8 corde sono utilizzate da chitarristi come: Fredrik Thordendal e M\u00e5rten Hagstr\u00f6m dei Meshuggah (considerati gli inventori del djent), Tosin Abasi e Javier Reyes degli Animals as Leaders, Simon Girard e Kevin Chartr\u00e8 dei Beyond Creation (esponenti del Technical Death Metal canadese), Stephen Carpenter dei Deftones, Justin Lowe e Trent Hafdahl degli After the Burial, Dino Cazares dei Fear Factory e degli Asesino, Gregg Burgess degli Allegaeon.\nLa prima casa produttrice di chitarre a 8 corde in scala industriale fu la Ibanez, che nel 2007 lanci\u00f2 il modello RG2228. Successivamente altre case iniziarono a produrne come la Schecter, LTD e Dean Guitars.\nNove corde.\nLa chitarra cosiddetta \"spagnola\" a nove corde (quattro doppie e una singola nella parte alta, detta \"cantino\") fu uno strumento del Settecento.\nDieci corde.\nNe esistono varie versioni del XIX secolo e una versione moderna, originariamente creata in collaborazione tra Narciso Yepes e Jos\u00e9 Ram\u00edrez per rendere pi\u00f9 facile l'esecuzione del repertorio rinascimentale e barocco, scritto originariamente per liuto.\nDodici corde.\nVi sono le 6 corde tradizionali, ognuna delle quali \u00e8 affiancata da un'altra corda accordata all'ottava superiore, fatta eccezione per le prime due, accordate all'unisono.\nQuattordici corde.\nModello costruito appositamente per Pasquale Taraffo, con le sei corde tradizionali ed altre otto posizionate sul modello dell'arpa.\nMusicisti.\nAlcuni musicisti storicamente celebri:"}
{"id": "787029", "revid": "36426", "url": "https://it.wikipedia.org/wiki?curid=787029", "title": "Mappae Clavicula", "text": ""}
{"id": "787030", "revid": "106069", "url": "https://it.wikipedia.org/wiki?curid=787030", "title": "Basi di Gr\u00f6bner", "text": ""}
{"id": "787031", "revid": "1573940", "url": "https://it.wikipedia.org/wiki?curid=787031", "title": "Steroh", "text": "Steroh (arabo: \u0633\u062a\u064a\u0631\u0648\u062d), \u00e8 una citt\u00e0 dello Yemen che si trova nell'isola di Socotra, nel governatorato di Hadramawt.\nLa citt\u00e0, inoltre offre innumerevoli bellezze turistiche, ancora non ben gestite dallo Yemen."}
{"id": "787033", "revid": "1318658", "url": "https://it.wikipedia.org/wiki?curid=787033", "title": "Mich\u00e8le Morgan", "text": "Biografia.\nA 15 anni lasci\u00f2 la casa dei genitori (il padre, dopo la crisi del 1929, perdette il lavoro e faticava a mantenere la famiglia) per andare a vivere assieme al fratello dai nonni a Neuilly, e l'anno successivo frequent\u00f2 le lezioni di recitazione di Ren\u00e9 Simon. Dopo il debutto con piccoli ruoli non accreditati, nel 1937 arriv\u00f2 la prima grande occasione grazie al film \"Il caso del giurato Morestan\", seguito l'anno successivo da \"Delirio\" (1938), entrambi diretti da Marc All\u00e9gret.\nI film successivi riscossero un enorme successo sia di pubblico che di critica. Dello stesso anno \u00e8 un altro film entrato nella storia del cinema \"Il porto delle nebbie\" diretto da Marcel Carn\u00e9. I dialoghi di questo film furono affidati a Jacques Pr\u00e9vert, il quale - ispirandosi ai suoi occhi azzurri e al suo sguardo enigmatico e per certi versi affine a quello di Greta Garbo - far\u00e0 dire al protagonista Jean Gabin la famosa frase \"T'as d'beaux yeux, tu sais\" (Hai degli occhi meravigliosi, lo sai?). Allo scoppio della guerra, nel settembre del 1939, al termine delle riprese del film \"Tempesta\", entrambi lasceranno la Francia per andare a Hollywood. L'attrice venne scritturata dalla casa di produzione RKO con un contratto settennale, ma la sua carriera americana non decoll\u00f2 mai.\nNel 1942 spos\u00f2 l'attore statunitense William Marshall dal quale nel 1944 ebbe un figlio, Michael (morto nel 2005) e da cui divorzi\u00f2 nel 1948. Marshall si sarebbe in seguito risposato con l'attrice Micheline Presle. Nel 1950 la Morgan si rispos\u00f2 con l'attore francese Henri Vidal, al fianco del quale rimase fino alla prematura morte di lui, sopravvenuta nel 1959. Dall'inizio degli anni sessanta fu sentimentalmente legata all'attore e regista G\u00e9rard Oury, fino alla morte di lui nel 2006. \nNel 1944 commission\u00f2 a un architetto la famosa casa di Los Angeles al numero 10050 di Cielo Drive, dove visse durante il suo periodo hollywoodiano, e che in seguito divenne tragicamente famosa per essere stata il luogo dell'omicidio, nel 1969, dell'attrice Sharon Tate e di altre 4 persone a opera degli adepti di Charles Manson.\nMuore il 20 dicembre 2016 all'et\u00e0 di 96 anni.\nCarriera cinematografica.\nElegante e di luminosa bellezza, si impose all'attenzione del grande pubblico con \"Il porto delle nebbie\" (1938), capolavoro di Marcel Carn\u00e9 interpretato al fianco di Jean Gabin. Per la sua interpretazione nel film \"Sinfonia pastorale\" (1946) di Jean Delannoy vinse il premio per la migliore interpretazione femminile al Festival di Cannes.\nNel 1941 gir\u00f2 un provino per Alfred Hitchcock, che stava cercando la protagonista per il film \"Il sospetto\", ma non venne prescelta poich\u00e9 il suo inglese era ancora insufficiente. L'anno successivo la Morgan fu una delle attrici prese in considerazione dal produttore Hal B. Wallis per il ruolo di protagonista femminile in \"Casablanca\", ruolo che and\u00f2 poi a Ingrid Bergman. Alcuni anni pi\u00f9 tardi la Morgan si rifiuter\u00e0 di girare sia \"Johnny Belinda\" (1948) nel ruolo per cui Jane Wyman conquister\u00e0 il premio Oscar alla miglior attrice, sia, in seguito, \"La notte\" (1961) di Michelangelo Antonioni.\nTra le sue interpretazioni in film in lingua inglese, da ricordare \"L'ora del destino\" (1942) con Paul Henreid, \"Il giuramento dei forzati\" (1944), al fianco di Humphrey Bogart, \"Incatenata\" (1946), con Robert Cummings, e \"Idolo infranto\" (1948) con Ralph Richardson. Rientrata in patria, continu\u00f2 a lavorare in melodrammi o in pellicole del genere noir, e negli anni cinquanta fu eletta per ben due volte l'attrice francese pi\u00f9 popolare, ma, con la nouvelle vague, venne ignorata dalla nuova generazione di registi e dopo aver girato \"Benjamin ovvero le avventure di un adolescente\" (1968), si ritir\u00f2 dalle scene per dedicarsi alla pittura. Torn\u00f2 occasionalmente davanti alla macchina da presa, pare solo per l'insistenza dei registi che la chiamarono.\nNel 1969 il governo francese le confer\u00ec il titolo di Cavaliere della Legion d'onore mentre nel 2009 fu elevata al rango di Grande Ufficiale dello stesso ordine. Nel 1971 presiedette la giuria del Festival di Cannes. Pubblic\u00f2 nel 1977 un libro di memorie intitolato \"Avec ces yeux-l\u00e0\", riprendendo la celebre battuta pronunciata da Jean Gabin nel film \"Il porto delle nebbie\".\nPer timore di recitare davanti al pubblico, l'attrice non intraprese alcuna carriera teatrale fino ai tardi anni settanta, quando apparve al Th\u00e9\u00e2tre du Palais-Royal per la messa in scena della \"pi\u00e8ce\" \"Le Tout pour le tout\", di Fran\u00e7oise Dorin. Nel 1992 ottenne il Premio C\u00e9sar alla carriera. Per il suo contributo all'industria cinematografica, Mich\u00e8le Morgan ha una stella nella Hollywood Walk of Fame al 1645 Vine Street.\nGalleria d'immagini.\nScene o \"poster\" da film in cui ha recitato Mich\u00e8le Morgan (ed eventuale \"partner\") e anno di produzione:\nDoppiatrici italiane.\nNelle versioni in italiano dei suoi film, Mich\u00e8le Morgan \u00e8 stata doppiata da:"}
{"id": "787035", "revid": "8489", "url": "https://it.wikipedia.org/wiki?curid=787035", "title": "Oh! My Goddess", "text": ""}
{"id": "787039", "revid": "1573940", "url": "https://it.wikipedia.org/wiki?curid=787039", "title": "Thamud", "text": "Thamud () \u00e8 una citt\u00e0 dello Yemen nel governatorato di Hadramawt."}
{"id": "787042", "revid": "1305772", "url": "https://it.wikipedia.org/wiki?curid=787042", "title": "Remains", "text": ""}
{"id": "787067", "revid": "1632387", "url": "https://it.wikipedia.org/wiki?curid=787067", "title": "Criteria for a Black Widow", "text": "Criteria for a Black Widow \u00e8 il settimo album in studio della thrash metal band canadese Annihilator, pubblicato nel 1999 dalla CMC International.\nEdizione speciale.\nL'album fu pubblicato anche in edizione speciale con l'aggiunta di due tracce bonus e successivamente rimasterizzato nel 2002 dalla SPV GmbH."}
{"id": "787068", "revid": "838137", "url": "https://it.wikipedia.org/wiki?curid=787068", "title": "Smurf", "text": "Lo Smurf \u00e8 un tipo di attacco su rete Internet volto a causare un denial of service, sovraccaricando il computer vittima con numerosi messaggi provenienti da molti altri nodi della rete, in risposta a false richieste che vengono spacciate per richieste della vittima stessa.\nIl nome deriva dal nome inglese dei Puffi e si riferisce al fatto che molti piccoli agenti insieme possono ottenere un grosso risultato.\nFunzionamento.\nAd ogni nodo connesso in rete \u00e8 associato un Indirizzo IP univoco. La struttura del protocollo IP non impedisce lo spoofing degli indirizzi IP, questo permette a un qualsiasi nodo di generare un pacchetto con indirizzo IP mittente arbitrario. Di conseguenza \u00e8 possibile l'invio di un pacchetto IP dal proprio nodo, usando l'indirizzo IP di una seconda macchina presente in rete.\nUna tipologia di richiesta d'informazione del protocollo di diagnostica ICMP (Internet Control Message Protocol) consente l'invio di richieste di eco (ECHO_REQUEST) al fine di:\nL'attacco Smurf consente l'invio pacchetti ICMP ECHO_REQUEST (tipo 8), generalmente denominati ping, con indirizzo mittente \"spoofato\" e corrispondente all'indirizzo IP del \"computer vittima\" (\"target\"), a una serie di gateway.\nIl gateway malconfigurato riceve il ping e lo instrada a tutti i nodi connessi alla propria sottorete, i quali invieranno un pacchetto di risposta ECHO_REPLY (tipo 0) all'indirizzo IP mittente. In una rete broadcast a multiaccesso (come ad esempio reti di provider) centinaia di macchine connesse potrebbero rispondere ad ogni pacchetto.\nGli indirizzi destinati al gateway generalmente sono quelli con la porzione dedicata all'host con i bit tutti ad 1. Ad esempio, l'indirizzo IP di broadcast della rete 10.0.0.0 \u00e8 10.255.255.255.\nGeneralmente l'attacco smurf risulta efficace utilizzando numerosi gateway. I fautori dell'attacco necessitano quindi di \"broadcast list\" (\"smurf amplifier\"), generalmente file di testo contenenti una lista di indirizzi IP corrispondenti a gateway malconfigurati presenti in rete. Questo attacco, a causa del fatto che \"amplifica\" la quantit\u00e0 di dati usati dall'attaccante, fa parte dei cosiddetti amplification attack.\nTale tecnica consente di generare molto traffico, soprattutto considerando che i messaggi ICMP sono incapsulati in un datagram IP, che consente l'inserimento di dati opzionali, e nel caso di richieste eco (ECHO_REQUEST), tali dati saranno replicati nei messaggi di risposta.\nIl nodo vittima (target) ricever\u00e0 un \"flood\" di pacchetti ICMP da numerosi indirizzi IP. \nGli effetti di questo attacco si verificano in:\nStoria.\nL'attacco Smurf si diffonde in rete intorno alla fine degli anni 90. Gli attackers generalmente miravano al flood di servers IRC e di numerosi utenti ad essi connessi, spesso al fine di ottenere il possesso di un canale IRC (\"take over\"); questo perch\u00e9 i demoni IRC pi\u00f9 usati non consentivano l'opzione di masking degli indirizzi IP degli utenti connessi, lasciando tali indirizzi di fatto visibili all'utenza stessa.\nAltri fenomeni di cybercrime tramite smurf si verificavano al fine di portare in downtime un server (anche server destinati all'hosting di siti web, shell provider.. etc.), in modo da rendere tale server irraggiungibile in rete.\nAd oggi, l'attacco smurf \u00e8 ancora possibile, nonostante siano diminuiti drasticamente i gateway malconfigurati, questo anche grazie a numerose societ\u00e0 produttrici di routers che hanno disabilitato di default il broadcasting dei pacchetti ICMP sui propri prodotti di rete.\nDiffusione.\nDiffusione su Microsoft Windows.\nOriginariamente il programma che permetteva l'attacco smurf era un software opensource scritto in C per sistemi operativi unix-like (Posix standard), come Linux o BSD.\nIn un secondo momento seguendo lo schema di costruzione del pacchetto ICMP e l'algoritmo utilizzato per l'attacco, furono creati diversi software, tali da consentire attacchi smurf anche a partire dal sistema operativo Microsoft Windows.\nNumerosi software che consentivano l'attacco smurf, furono inseriti nei database degli antivirus pi\u00f9 noti in commercio, al fine di limitare la diffusione degli attacchi e di scoraggiare gli attackers stessi.\nL'attacco \u00e8 stato possibile sui sistemi operativi Microsoft fino al rilascio della Service Pack 2 per Windows XP, la cui patch disabilitava di fatto, la possibilit\u00e0 di creare RAW Sockets, e di conseguenza di manipolare i pacchetti IP. Da quel momento non fu pi\u00f9 possibile gestire lo spoofing dei messaggi ICMP e chi avesse voluto provare ad utilizzare ugualmente lo smurf sarebbe rimasto vittima del suo stesso attacco.\nDiffusione su Linux.\nIl primo vero smurfer per Linux \u00e8 considerato il Papasmurf, programma scritto nel linguaggio C, pubblicato il 28 luglio 1998 come software opensource, creato dall'hacker TFreak membro del gruppo rootshell e promosso dal portale di sicurezza informatica PacketStorm Security.\nAd oggi Papasmurf risulta ancora funzionante sui sistemi operativi GNU/Linux.\nQuesto programma fu oggetto di abuso da parte di lamer e script kiddie.\nBroadcast list.\nDurante l'evoluzione di Internet si sono susseguiti diversi siti e team che riportavano liste di reti malconfigurate, ovvero reti i cui gateway permettevano il broadcasting dei pacchetti ICMP. Il pi\u00f9 famoso \u00e8 l'ormai inattivo Netscan.org che forniva liste in numerosi formati testuali. \nAncora attiva invece \u00e8 la norvegese Powertech, provider e societ\u00e0 di consulenza informatica, che scansiona la rete al fine di trovare bug nei network e fornisce informazioni sulle liste broadcast mettendo a disposizione un database SAR (\"Smurf Amplifiers Registry\").\nContromisure.\nSmurf Amplifiers.\nClient.\nSingoli computer appartenenti ad una rete possono essere protetti dal diventare amplificatori di attacchi smurf, semplicemente impostando il blocking dei pacchetti ICMP in ingresso, di conseguenza non risponderanno pi\u00f9 ad alcun Ping.\nNumerosi firewall software (tra cui quello in bundle con Windows) incorporano gi\u00e0 questa funzionalit\u00e0 di default.\nRouter.\nConfigurare il router in modo da non redirigere i pacchetti via broadcast. Dal 1999 lo standard relativo al broadcast sui router fu cambiato affinch\u00e9 i pacchetti non fossero pi\u00f9 instradati a tutti i nodi di rete\n\u00c8 possibile limitare la banda da destinare al servizio ICMP tale da diminuire l'amplificazione attivando la funzione di CAR (\"Committed Access Rate\") presente su IOS a partire dalla versione 11.1CE.\nAl fine di non essere utilizzati da terzi per l'amplificazione di un attacco smurf nei vecchi routers Cisco il comando da applicare che evita l'instradamento su broadcast dei pacchetti \u00e8:\nno ip directed-broadcast\nNelle versioni pi\u00f9 recenti di IOS tale funzione \u00e8 attivata di default.\nUna possibile soluzione per la sottorete alla quale appartiene il nodo dell'attacker potrebbe essere quella di filtrare i pacchetti al fine di verificare l'appartenenza alla sottorete.\nLinux.\nPer impedire a un sistema operativo basato su GNU/Linux di rispondere alle richieste broadcast di ECHO, \u00e8 possibile attivare il firewall a livello di kernel utilizzando il comando:\niptables\nUna valida protezione \u00e8 ottenuta installando il modulo kernel AngeL (che impedisce la generazione di pacchetti di numerosi attacchi DoS) ad opera del team Sikurezza.org\nUnix.\nNei sistemi operativi basati su Unix \u00e8 necessario disattivare inserendo un # prima del nome:\necho \nchargen \nnel path:\n/etc/inetd/conf\nVittima.\nGeneralmente un firewall risulta comunque inutile durante un flood: nonostante i pacchetti in eccesso siano tralasciati, la banda a disposizione \u00e8 ugualmente saturata.\n\u00c8 virtualmente possibile con la collaborazione dell'ISP di una rete dalla quale provengono gli attacchi procedere ad una investigazione \"al contrario\", passando per gli ISP dei vari gateway di passaggio al fine di individuare la rete iniziale da cui sono partiti i pacchetti e l'indirizzo fisico (MAC) dei pacchetti iniziali.\nVariante UDP.\n\u00c8 diffusa anche una variante dello smurf che utilizza come protocollo UDP (\"User Datagram Protocol\") al posto di ICMP, nota con il nome Fraggle.\nGli attacchi che utilizzano il protocollo UDP sono usati in quanto generano molto traffico sulla rete."}
{"id": "787072", "revid": "287204", "url": "https://it.wikipedia.org/wiki?curid=787072", "title": "Campeonato Brasileiro S\u00e9rie A 2006", "text": "Il Campeonato Brasileiro S\u00e9rie A 2006 (in italiano Campionato Brasiliano Serie A 2006) \u00e8 stato la 36\u00aa edizione del massimo campionato brasiliano di calcio.\nFormula.\nGirone all'italiana con partite di andata e ritorno. Vince il campionato la squadra che totalizza pi\u00f9 punti, retrocedono in S\u00e9rie B le ultime 4 classificate."}
{"id": "787076", "revid": "104458", "url": "https://it.wikipedia.org/wiki?curid=787076", "title": "Bruno Kernen (sciatore 1972)", "text": "Biografia.\nStagioni 1990-1996.\nSpecialista delle prove veloci originario di Reutigen, Bruno Kernen debutt\u00f2 in campo internazionale in occasione dei Mondiali juniores di Zinal 1990 e nella successiva rassegna iridata giovanile, Geilo/Hemsedal 1991, vinse la medaglia d'oro nella combinata e quella di bronzo nel supergigante.\nOttenne il suo primo piazzamento in Coppa del Mondo il 26 gennaio 1992 nella combinata di Wengen (15\u00ba), mentre nel 1993 esord\u00ec ai Campionati mondiali: nella rassegna iridata di Morioka si classific\u00f2 16\u00ba nella discesa libera. Nel 1996 in Coppa del Mondo conquist\u00f2 il suo primo podio, il 14 gennaio nella combinata di Kitzb\u00fchel classificandosi al 3\u00ba posto, e la prima vittoria, il 19 gennaio nella discesa libera di Veysonnaz; ai Mondiali della Sierra Nevada dello stesso anno fu 17\u00ba sia nella discesa libera sia nel supergigante.\nStagioni 1997-2002.\nKernen ottenne la vittoria pi\u00f9 importante della carriera ai Mondiali di Sestriere 1997 conquistando la medaglia d'oro nella discesa libera, precedendo sul podio iridato Lasse Kjus e Kristian Ghedina; nella stessa rassegna iridata vinse inoltre la medaglia d'argento nella combinata, fu 14\u00ba nel supergigante e non complet\u00f2 lo slalom speciale. Ai XVIII Giochi olimpici invernali di , sua prima presenza olimpica, si classific\u00f2 11\u00ba nel supergigante e non complet\u00f2 la discesa libera e la combinata.\nAi Mondiali di Vail/Beaver Creek 1999 fu 7\u00ba nella discesa libera, 17\u00ba nel supergigante e 5\u00ba nella combinata; due anni dopo, nella rassegna iridata di Sankt Anton am Arlberg, concluse la discesa libera al 13\u00ba posto, mentre ai XIX Giochi olimpici invernali di disput\u00f2 soltanto la discesa libera, senza completarla.\nStagioni 2003-2007.\nIl 18 gennaio 2003 ottenne la sua ultima vittoria, nonch\u00e9 ultimo podio, in Coppa del Mondo nella prestigiosa discesa libera della Lauberhorn di Wengen; ai successivi Mondiali di Sankt Moritz vinse la medaglia di bronzo nella medesima specialit\u00e0 e si classific\u00f2 8\u00ba nel supergigante e 14\u00ba nella combinata. Due anni dopo, ai Mondiali di Bormio/Santa Caterina Valfurva 2005, si piazz\u00f2 5\u00ba nella discesa libera, 15\u00ba nel supergigante e 10\u00ba nello slalom gigante.\nAi XX Giochi olimpici invernali di , sua ultima presenza olimpica, vinse la medaglia di bronzo nella discesa libera e fu 18\u00ba nel supergigante, mentre l'anno dopo a \u00c5re 2007 si conged\u00f2 dai Campionati mondiali vincendo la sua ultima medaglia iridata, il bronzo nel supergigante, e classificandosi 12\u00ba nella discesa libera. Si ritir\u00f2 dall'attivit\u00e0 agonistica al termine della stagione 2006-2007; la sua ultima gara in carriera fu la discesa libera di Coppa del Mondo disputata a Lenzerheide il 14 marzo, che non complet\u00f2.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
