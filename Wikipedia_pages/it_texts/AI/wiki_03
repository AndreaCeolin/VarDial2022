{"id": "779246", "revid": "125827716", "url": "https://it.wikipedia.org/wiki?curid=779246", "title": "Mario Appelius", "text": "Biografia.\nFin da bambino manifest\u00f2 vivo interesse per i viaggi e l'avventura tanto che, dopo l'ennesima fuga di casa, per punizione fu costretto dal padre a imbarcarsi come mozzo su una nave italiana.\nDisert\u00f2 anche il modesto lavoro nella marina mercantile e cominci\u00f2 a vagabondare fra Egitto, India, Indocina, Filippine e Cina.\nVarie attivit\u00e0, affari, situazioni in giro per l'Asia e l'Africa ne favorirono la maturazione imprenditoriale, artistica e personale tanto che, a soli vent'anni, aveva gi\u00e0 visitato tre continenti, sempre in bilico tra povert\u00e0 e benessere.\nAutodidatta, durante un soggiorno in Italia, ebbe occasione di collaborare con \"Il Popolo d'Italia\" che gli offr\u00ec una corrispondenza dall'Africa mentre era al seguito di un'esplorazione nella quale era stato ingaggiato come interprete. Da quell'episodio, durante gli anni trenta, cominci\u00f2 la sua carriera di scrittore di successo, grazie alla vena artistica che lo contraddistingueva per le sue fantasiose e forbite descrizioni delle citt\u00e0, dei popoli e degli stati che andava visitando nei cinque continenti. Nel 1930 fond\u00f2 \"Il Mattino d'Italia\" di Buenos Aires che diresse fino al 1933. In seguito fu corrispondente di guerra de \"Il Popolo d'Italia\" in Etiopia e in Spagna.\nGrande e documentato viaggiatore, rest\u00f2 fino all'ultimo un convinto fascista. Nel 1938 fu tra i sostenitori pubblici del \"Manifesto della razza\" che precedette la promulgazione delle leggi razziali fasciste. Durante la Seconda guerra mondiale fu radiocommentatore; era la sua voce a ripetere alla radio italiana il motto: \"Dio stramaledica gli Inglesi!\" con riferimenti e frasi contro il famoso complotto \"demo-pluto-masso-giudaico.\" Dopo l'invasione tedesca della Polonia, fece notare che i successi germanici erano dovuti all'applicazione delle tecniche gi\u00e0 impiegate dagli italiani in Catalogna, nella Guerra civile spagnola, peraltro opinione corrente nei circoli militari.\nNel corso della guerra si alline\u00f2 completamente alla propaganda dell'Asse, talvolta inventando di sana pianta battaglie vittoriose per il Terzo Reich. Nonostante la grande popolarit\u00e0 delle sue trasmissioni radiofoniche, il rifiuto di negare le difficolt\u00e0 incontrate dalle forze armate italo-tedesche e i suoi toni sempre pi\u00f9 pessimistici lo resero inviso al Ministero della cultura popolare e allo stesso Mussolini, fino al suo definitivo allontanamento dal microfono il 20 febbraio 1943. Dopo la fine della guerra venne processato per apologia del fascismo e condannato, ma grazie all'amnistia Togliatti evit\u00f2 la carcerazione. Mor\u00ec nel 1946 a Roma nella pi\u00f9 squallida miseria; Il Corriere della sera rifiut\u00f2 di pubblicare il necrologio (8)."}
{"id": "779247", "revid": "83531", "url": "https://it.wikipedia.org/wiki?curid=779247", "title": "Tdp", "text": ""}
{"id": "779249", "revid": "123367", "url": "https://it.wikipedia.org/wiki?curid=779249", "title": "Thermal Design Point", "text": ""}
{"id": "779251", "revid": "984922", "url": "https://it.wikipedia.org/wiki?curid=779251", "title": "Cantone di Monthureux-sur-Sa\u00f4ne", "text": "Il Cantone di Monthureux-sur-Sa\u00f4ne era una divisione amministrativa dell'Arrondissement di \u00c9pinal.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779254", "revid": "984922", "url": "https://it.wikipedia.org/wiki?curid=779254", "title": "Cantone di Plombi\u00e8res-les-Bains", "text": "Il Cantone di Plombi\u00e8res-les-Bains era una divisione amministrativa dell'Arrondissement di \u00c9pinal.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779255", "revid": "984922", "url": "https://it.wikipedia.org/wiki?curid=779255", "title": "Cantone di Rambervillers", "text": "Il Cantone di Rambervillers era una divisione amministrativa dell'Arrondissement di \u00c9pinal.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779257", "revid": "287204", "url": "https://it.wikipedia.org/wiki?curid=779257", "title": "Cantone di Remiremont", "text": "Il Cantone di Remiremont \u00e8 una divisione amministrativa dell'Arrondissement di \u00c9pinal.\nA seguito della riforma complessiva dei cantoni del 2014 \u00e8 passato da 16 a 9 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "779258", "revid": "984922", "url": "https://it.wikipedia.org/wiki?curid=779258", "title": "Cantone di Saulxures-sur-Moselotte", "text": "Il Cantone di Saulxures-sur-Moselotte era una divisione amministrativa dell'Arrondissement di \u00c9pinal.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779261", "revid": "767487", "url": "https://it.wikipedia.org/wiki?curid=779261", "title": "Cantone di Le Thillot", "text": "Il Cantone di Le Thillot \u00e8 una divisione amministrativa dell'Arrondissement di \u00c9pinal.\nA seguito della riforma complessiva dei cantoni del 2014 \u00e8 passato da 8 a 10 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "779262", "revid": "984922", "url": "https://it.wikipedia.org/wiki?curid=779262", "title": "Cantone di Xertigny", "text": "Il Cantone di Xertigny era una divisione amministrativa dell'Arrondissement di \u00c9pinal.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779265", "revid": "767487", "url": "https://it.wikipedia.org/wiki?curid=779265", "title": "Percy Heath", "text": "Era il fratello del sassofonista Jimmy Heath e del batterista Albert Heath, con cui form\u00f2 gli Heath Brothers nel 1975. Heath lavor\u00f2 anche con Miles Davis, Dizzy Gillespie, Charlie Parker, Wes Montgomery e Thelonious Monk. A 81 anni pubblic\u00f2 il suo primo album come bandleader per la Daddy Jazz intitolato \"A Love Song\", con Albert Heath alla batteria, Peter Washington al contrabbasso e Jeb Patton al pianoforte; l'album ebbe ottime recensioni e fu la trionfale conclusione della sua illustre carriera.\nHeath era nato a Wilmington, Carolina del Nord e pass\u00f2 la sua infanzia a Filadelfia. Suo padre suonava il clarinetto e la madre cantava nel coro della chiesa. A 8 anni Percy intraprese lo studio del violino e inizi\u00f2 a cantare. Nel 1944 fu arruolato nell'esercito anche se non fu mai mandato al fronte.\nDopo la guerra, avendo deciso di intraprendere la carriera musicale, compr\u00f2 un contrabbasso e s'iscrisse alla Granoff School of Music di Philadelphia. Poco dopo inizi\u00f2 a suonare nei jazz club della citt\u00e0 assieme ai musicisti pi\u00f9 importanti della scena locale. Trasferitisi a New York alla fine degli anni quaranta, Percy e Jimmy Heath entrarono a far parte della formazione di Dizzy Gillespie.\nAlcuni membri del gruppo di Dizzy, John Lewis, Kenny Clarke, Milt Jackson, e Ray Brown, decisero di formare un quartetto che sarebbe divenuto il Modern Jazz Quartet. Quando Ray Brown se ne and\u00f2 per unirsi all'orchestra della moglie, Ella Fitzgerald, Percy Heath lo sostitu\u00ec e la formazione debutt\u00f2 ufficialmente nel 1952. Il MJQ sarebbe rimasto unito fino al 1974.\nNel 1975, Percy e i suoi fratelli formarono gli Heath Brothers col pianista Stanley Cowell. Con questo gruppo Percy prese talvolta a suonare il violoncello.\nMor\u00ec due giorni prima del suo ottantaduesimo compleanno, a causa di un cancro, a Southampton, nello Stato di New York."}
{"id": "779266", "revid": "123494769", "url": "https://it.wikipedia.org/wiki?curid=779266", "title": "Roger Mendy", "text": "Dopo il ritiro \u00e8 diventato allenatore di calcio giovanile a Montesilvano, dove si \u00e8 stabilito al termine della carriera, per poi tornare a Dakar per allenare la squadra locale.\nCarriera.\nDopo aver iniziato la carriera nello Jeanne d'Arc di Dakar, Mendy inizi\u00f2 la sua esperienza europea in Francia nel 1984 \nDopo tre stagioni nel Tolone, nel 1989-1990 avviene il suo passaggio al che gli permise di esibirsi anche in Europa.\nRisale al campionato 1992-1993 il suo arrivo in Italia nel \nIn maglia biancoazzurra disput\u00f2 le ultime due stagioni della sua carriera per poi stabilirsi definitivamente nel capoluogo abruzzese. \u00c8 stato il prima calciatore africano a segnare in Serie A.\nNazionale.\nConta 87 presenze nel ."}
{"id": "779267", "revid": "37401", "url": "https://it.wikipedia.org/wiki?curid=779267", "title": "Desinenza", "text": "Il termine desinenza (dal latino \"desin\u0115re\", \"terminare\") \u00e8 usato fin dal XVI secolo per indicare in diversi contesti linguistici la parte finale di una parola.\nIl significato tradizionale del termine si \u00e8 assestato nell'identificare quella porzione della parola che risulta variabile nella flessione e che generalmente coincide con la sua parte finale.\nIn una definizione lessicologica pi\u00f9 moderna e formale, ma ancora ambigua, il termine indica un particolare morfema grammaticale precisabile solamente nel contesto della lingua di riferimento.\nIn passato il termine desinenza fu usato anche per definire la rima e come sinonimo di suffisso.\nAttualmente \u00e8 ancora utilizzato con questi significati solamente al di fuori dell'ambito tecnico linguistico.\nContestualizzazione e individuazione della desinenza.\nIn realt\u00e0 tutt'oggi le diverse definizioni di desinenza si confondono, rendendo necessario ogni volta precisare il contesto nel quale va identificata la desinenza di una parola.\nNelle lingue isolanti come il cinese non esiste praticamente flessione e di conseguenza non esiste nemmeno il concetto di desinenza.\nNelle lingue principalmente isolanti come l'inglese, in cui esiste una sia pur minima flessione, \u00e8 facile identificare la desinenza in quanto questa \u00e8 generalmente apposta di seguito al lemma; prendendo come esempio le forme del verbo \"to form\", possiamo trovare quattro possibili desinenze: \"forms, \"formed, \"forming e nella parola \"form\" si considera applicata una cosiddetta desinenza nulla o desinenza zero, a volte indicata con la cifra \"0\": \"form0.\nNelle lingue agglutinanti la flessione avviene per apposizione successiva di affissi che sono generalmente suffissi; ne consegue che in queste lingue la desinenza coincide con la sequenza di affissi.\nNelle lingue flessive il concetto di desinenza si lega indissolubilmente con il concetto di tema, definito come ci\u00f2 che rimane della parola dopo che \u00e8 stata separata dalla desinenza; l'individuazione del punto di separazione tra tema e desinenza dipende dal contesto nel quale ci si trova.\nNell'ambito della grammatica normativa, il campo di interesse \u00e8 quello di fornire un elenco di desinenze da apporre al tema del lemma per ottenere tutte le possibili forme del lessema; si tratta ad esempio del processo ben conosciuto in italiano di coniugare un verbo: \"amo, \"ami, \"amer\u00f2, \"ameresti, e cos\u00ec via.\nNello studio delle desinenze di solito non ci si preoccupa delle flessioni irregolari, in quanto l'irregolarit\u00e0 generalmente si presenta solo nel tema e non nella desinenza (vedi l'approfondimento pi\u00f9 avanti).\nNell'ambito della grammatica descrittiva si tende a restringere il concetto di desinenza a un solo morfema, in modo da analizzare le relazioni tra diverse forme e riscontrarne eventuali regolarit\u00e0; ad esempio, nelle coniugazioni in italiano del presente indicativo e dell'imperfetto indicativo si possono isolare le desinenze personali \"-o (\"amo, \"amavo), \"-i (\"ami, \"amavi), \"-a (\"ama, \"amava\"), e cos\u00ec via, che si ripetono con minime variazioni anche in altri tempi e modi.\nIncidentalmente, in questo modo si identificano un maggior numero di temi e quindi si possono analizzare anche le relazioni tra di essi.\nDesinenza e vocale tematica.\nLe desinenze sono generalmente raggruppate in classi flessive; ad esempio si parla di \"prima declinazione\" dei nomi in latino o \"terza coniugazione\" dei verbi in italiano per identificare particolari classi di desinenze.\nGeneralmente, per identificare a quale classe flessiva appartiene una parola, ci si basa su un particolare morfema presente nel tema, conosciuto come vocale tematica; negli esempi appena fatti, appartengono alla \"prima declinazione\" i nomi latini che hanno la vocale tematica \"-\u0103-\" (il cui lemma termina in \"-\u0103, ad esempio \"ros\u0103) e appartengono alla \"terza coniugazione\" i verbi italiani che hanno la vocale tematica \"-i-\" (il cui lemma termina in \"-ire\", ad esempio \"dormire\").\nAlcune desinenze possono provocare la caduta della vocale tematica (\"ros-is, \"dorm-o) mentre altre desinenze la mantengono (\"ros-\u0103-rum, \"dorm-i-te); questo comportamento non dipende dal particolare tema o lessema ma \u00e8 una caratteristica della particolare desinenza considerata (la desinenza \"-o della prima persona singolare del presente indicativo fa perdere la vocale tematica in tutti i verbi italiani della terza coniugazione, la desinenza \"-rum del genitivo plurale fa mantenere la vocale tematica in tutti i nomi latini della prima declinazione, e cos\u00ec via).\nIncidentalmente, questa caratteristica pu\u00f2 essere trasversale a tutte o alcune delle classi flessive; infatti la desinenza \"-o della prima persona singolare del presente indicativo fa perdere la vocale tematica ai verbi di tutte le coniugazioni italiane, la desinenza \"-rum del genitivo plurale fa mantenere la vocale tematica anche nei nomi latini della seconda e della quinta declinazione latina, e cos\u00ec via.\nLa desinenza nelle flessioni irregolari.\nNel caso delle flessioni irregolari, vale a dire quando alcune forme del lessema si formano apponendo le desinenze a un tema diverso da quello del lemma, l'irregolarit\u00e0 \u00e8 generalmente limitata alla radice del tema e non si riflette nella desinenza; ad esempio, il verbo italiano \"andare\" \u00e8 irregolare in quanto cambia il tema nella sua flessione, ma utilizza regolarmente le desinenze della prima coniugazione: \"vado, \"vai, \"andiamo esattamente come \"amo, \"ami, \"amiamo.\nL'irregolarit\u00e0 si presenta anche nella desinenza solamente in casi sporadici che generalmente si studiano isolatamente: ad esempio i verbi ausiliari italiani \"essere\" e \"avere\", o il nome inglese \"child\" che al plurale fa \"children\".\nL'irregolarit\u00e0 pu\u00f2 presentarsi nell'assenza della desinenza; a volte l'assenza pu\u00f2 esprimersi senza cambio tematico (come nel verbo inglese \"to put\" che nelle forme flesse del passato e del participio fa ancora \"put\"), a volte con cambio tematico (come il nome \"fior\" in veneto polesano che al plurale fa \"fiur\")."}
{"id": "779268", "revid": "1318658", "url": "https://it.wikipedia.org/wiki?curid=779268", "title": "Jack Lang", "text": " \nEsponente del Partito Socialista \u00e8 noto soprattutto per essere stato per complessivamente dieci anni ministro della Cultura francese, dal 1981 al 1986 e ancora dal 1988 al 1993. Fu Ministro dell'Educazione dal 1992 al 1993 e dal 2000 al 2002. \u00c8 stato sindaco di Blois dal 1989 al 2000.\nBiografia.\nStudi giuridici e interessi artistici.\nNato da una famiglia benestante di origine ebraica e cresciuto a Nancy, conosce ben presto le difficolt\u00e0 a causa della tragica scomparsa di suo padre. Si laurea in legge, e si specializza presso l'Istituto di Sciences Politiques (\"Sciences po\") di Parigi. Professore universitario di diritto internazionale, coltiva anche una passione per il teatro, che lo porta alla direzione del Festival di Nancy dal 1963 al 1977 e del Th\u00e9\u00e2tre de Chaillot di Parigi dal 1972 al 1974.\nCarriera politica.\nSostenitore di Pierre Mend\u00e8s France, a 16 anni si iscrive al Parti Radical. Si allontana da quel partito nel 1959, a seguito dell'espulsione di Mend\u00e8s France. Aderisce quindi al Parti Socialiste Autonome (PSA), poi divenuto Parti Socialiste Unifi\u00e9 (PSU). Nel 1977 aderisce al Partito Socialista (PS), che era stato rifondato nel 1971 da Fran\u00e7ois Mitterrand, ed \u00e8 eletto al consiglio comunale di Parigi. \u00c8 uno dei principali organizzatori della campagna del PS per le elezioni europee del 1979. Risale a quell'epoca il sodalizio con Mitterrand, cui Lang sar\u00e0 fino all'ultimo uno dei fedelissimi.\nLa campagna per l'elezione di Fran\u00e7ois Mitterrand alle presidenziali del 1981 vede Lang in prima linea. Il 21 maggio del 1981 il grande pubblico televisivo comincia a fare la conoscenza di Jack Lang. Nel Salone delle Feste del palazzo dell'Eliseo, \u00e8 accanto a Pierre Mend\u00e8s France quando Mitterrand, appena insediato alla presidenza della Repubblica, va ad abbracciare l'anziano statista.\n\u00c8 costantemente rieletto all'Assembl\u00e9e Nationale nella circoscrizione dello Cher e poi del Pas-de-Calais in tutte le elezioni legislative dal 1986 al 2007. Alle elezioni legislative del 2012 cambia collegio elettorale e si presenta nella circoscrizione dei Vosgi, ma \u00e8 battuto al ballottaggio dal candidato dell'UMP per una differenza di settecento voti (49,12% contro 50,88%).\n\u00c8 deputato al Parlamento europeo dal 1994 al 1997.\nMinistro della Cultura di Mitterrand.\nIl 21 maggio 1981 \u00e8 nominato ministro della Cultura nel governo di Pierre Mauroy. \u00c8 alla guida della cultura fino al 20 marzo 1986, nel governo di Laurent Fabius. \u00c8 ministro della Cultura e della Comunicazione dal 10 maggio 1988 al 29 marzo 1993, nei successivi governi di Michel Rocard, \u00c9dith Cresson e Pierre B\u00e9r\u00e9govoy.\n\u00c8 l'inventore della Festa della musica e delle Giornate nazionali del patrimonio. Durante la sua gestione il bilancio del ministero della Cultura \u00e8 lievitato enormemente, aprendo la strada a una moltiplicazione d'iniziative e d'eventi. A volte con qualche eccesso, come sottolineato dal polemico pamphlet dell'ex alto funzionario ministeriale Michel Schneider \"La com\u00e9die de la culture\" (1992).\nGrazie al suo impulso e alla sua forte personalit\u00e0, in Francia \u00e8 stata promossa la cultura in tutte le sue espressioni, anche quelle pi\u00f9 popolari. E a lasciare una traccia permanente del suo passaggio al Ministero della Cultura, i \"Grands Travaux\" realizzati negli anni novanta sotto l'egida di Mitterrand: l\"'Arche\" alla D\u00e9fense, la \"Cit\u00e9 de la Musique\", il \"Grand Louvre\", la Pyramide dell'architetto Ieoh Ming Pei, l'Op\u00e9ra Bastille. Altre iniziative, come ad esempio la nuova Biblioteca Nazionale a Tolbiac, non sono state lanciate da Lang. Questi, poi, non ha mai fatto mistero di non approvare certe scelte come, ad esempio, quella dell'architetto dell'Op\u00e9ra Bastille.\nAltri incarichi ministeriali e parlamentari.\nDal 13 maggio 1988 al 2 aprile 1992 cumula l'incarico di ministro della Cultura con quello della Comunicazione. Dal 23 giugno 1988 al 16 maggio 1991 ha, inoltre, la competenza sulle grandi opere per il Bicentenario della Rivoluzione francese.\nDal 17 maggio 1991 al 2 aprile 1992 \u00e8 anche portavoce del governo. Conservando il portafoglio della Cultura, dal 3 aprile 1992 al 29 marzo 1993 \u00e8 ministro dell'Educazione nazionale, con il rango di ministro di Stato.\nDal 1997 al 2000 \u00e8 presidente della commissione Esteri dell'Assembl\u00e9e Nationale.\nTorna al governo il 27 marzo 2000, chiamato dal primo ministro Lionel Jospin a reggere nuovamente il ministero dell'Educazione nazionale, incarico che lascer\u00e0 il 5 maggio 2002.\nMandati locali.\n\u00c8 sindaco di Blois (Loir-et-Cher) dal 1989 al 2000. Nel 2002 si ricandida alla carica di sindaco, ma \u00e8 battuto dal candidato del centrodestra.\nConsigliere regionale del Centre dal 1992 al 1998.\nConsigliere regionale del Nord-Pas-de-Calais dal 2004 al 2010, e anche vice presidente della Regione con delega all'universit\u00e0 e alla ricerca.\nConsigliere generale del Loir-et-Cher dal 1992 al 1993.\nConsigliere comunale di Parigi dal 1983 al 1989.\nLe elezioni presidenziali del 1995 e le legislative del 1997.\nJack Lang presenta la sua candidatura alle primarie organizzate in seno al Parti Socialiste per le elezioni presidenziali del 1995, ritirandole subito anche per le ostilit\u00e0 dei rocardiani e dei seguaci di Lionel Jospin, che sar\u00e0 poi designato a candidato ufficiale del partito. Alle elezioni legislative anticipate del 1997 partecipa attivamente alla campagna elettorale, e, dopo la vittoria del PS, si aspetta la nomina a ministro nel governo Jospin, che tuttavia non arriva. Lang non mancher\u00e0 di manifestare pubblicamente il suo disappunto.\nLe dimissioni dalla direzione del PS.\nAlle elezioni presidenziali del maggio 2007 sostiene S\u00e9gol\u00e8ne Royal. L'8 luglio 2007 \u00e8 invitato dal presidente della Repubblica Nicolas Sarkozy a far parte del \"Comit\u00e9 de r\u00e9flexion sur la modernisation et le r\u00e9\u00e9quilibrage des institutions\", una commissione di tredici saggi presieduta dall'ex primo ministro \u00c9douard Balladur, con l'incarico di allestire entro il novembre di quell'anno una proposta articolata di riforme istituzionali. Prima ancora di dare la sua risposta, Lang \u00e8 messo sull'avviso che, in caso di accettazione dell'incarico, sar\u00e0 allontanato dagli organi direttivi del partito. Come reazione, l'11 luglio si dimette dalla direzione nazionale del Partito Socialista, dichiarando di \"non riconoscersi pi\u00f9 nei metodi\" del segretario Fran\u00e7ois Hollande. Il 18 luglio accetta l'offerta di Sarkozy, ed \u00e8 nominato alla vicepresidenza dell commissione Balladur.\nIl contributo alla riforma della Costituzione.\nDalle proposte della commissione Balladur deriva la legge costituzionale del 23 luglio 2008 riforma della Costituzione, approvata dal Congresso (le Camere riunite) a Versailles il 21 luglio 2008. Jack Lang \u00e8 stato l'unico parlamentare socialista a votare a favore del provvedimento, che ha ottenuto la maggioranza richiesta di tre quinti del Congresso solo per due voti. In conseguenza del suo voto favorevole, il capogruppo del PS all'Assembl\u00e9e Nationale, Jean-Marc Ayrault, ha dichiarato che Lang \"si \u00e8 allontanato da solo dal gruppo\", senza tuttavia spingersi fino a ventilare un'espulsione formale. Al congresso del partito a Reims il 14 novembre 2008 sostiene la candidatura di Martine Aubry a primo segretario.\nLa missione a Cuba, l'offerta di un ministero da parte di Fillon e la presidenza dell'IMA.\nNel febbraio 2009, il presidente della Repubblica Nicolas Sarkozy chiede a Jack Lang di essere il suo \"emissario speciale a Cuba per trovare con le autorit\u00e0 cubane le modalit\u00e0 di una ripresa del dialogo politico e della cooperazione tra la Francia e Cuba\".\nNel giugno 2009 gli \u00e8 offerto di entrare nel governo Fillon come ministro della Cultura e della Comunicazione, incarico che tuttavia Lang rifiuta.\nIl 25 agosto [[2010]] \u00e8 nominato consigliere giuridico del [[Segretario generale delle Nazioni Unite]], [[Ban Ki-moon]], per le questioni relative alla pirateria.\nAlle primarie per la designazione del candidato del PS alle presidenziali del [[2012]] sostiene la candidatura di [[Fran\u00e7ois Hollande]], il quale, una volta eletto, lo nomina ambasciatore itinerante con l'incarico della repressione della pirateria.\nL'8 gennaio [[2013]], il governo francese propone ai paesi arabi partner la designazione di Jack Lang alla presidenza dell'Institut du Monde Arabe (IMA). Si insedia il successivo 25 gennaio.\nVita privata.\nIl 22 luglio [[2013]] ha perso l'unica figlia [[Val\u00e9rie Lang]], morta a soli 47 anni per un tumore fulminante al cervello. Attrice di cinema e di teatro, era un'aderente del [[Movimento Democratico (Francia)|MoDem]].\nCollegamenti esterni.\n[[Categoria:Deputati francesi]]\n[[Categoria:Europarlamentari della Francia della IV legislatura]]\n[[Categoria:Ministri della V Repubblica francese]]\n[[Categoria:Decorati con la Legion d'onore]]\n[[Categoria:Politici del Partito Socialista (Francia)]]\n[[Categoria:Ebrei francesi]]\n[[Categoria:Sindaci in Francia]]"}
{"id": "779274", "revid": "767487", "url": "https://it.wikipedia.org/wiki?curid=779274", "title": "The Clash (Stati Uniti d'America)", "text": "The Clash (USA) \u00e8 la versione statunitense del primo album del gruppo punk rock inglese The Clash, pubblicato nel 1979.\nIl disco.\nStoria.\nL'album non venne pubblicato immediatamente negli Stati Uniti, perch\u00e9 si pensava non avrebbe riscosso successo sul mercato americano. Invece, due fatti convinsero la Epic a pubblicare la versione americana di \"The Clash\", e cio\u00e8 che il secondo album della band, \"Give 'Em Enough Rope\", balz\u00f2 alla posizione 128 della classifica americana di Billboard, e la versione inglese di \"The Clash\" era, nel frattempo, diventato il pi\u00f9 venduto album di importazione di tutti i tempi negli Stati Uniti. La casa discografica pubblic\u00f2 quindi nel 1979, una versione modificata dell'album di debutto dei Clash.\nIl disco venne pubblicato il 23 luglio del 1979, sei mesi prima dell'uscita di \"London Calling\", e presentava delle differenze salienti nella lista delle tracce. Nello specifico furono rimosse quattro tracce dall'edizione inglese (\"Deny\", \"Cheat\", \"Protex Blue\" e \"48 Hours\"), che vennero sostituite da altri cinque pezzi, tra b-side e tracce non facenti parte di altri album (\"Clash City Rockers\", \"Complete Control\", \"(White Man) in Hammersmith Palais\", \"I Fought the Law\" e \"Jail Guitar Doors\"). Inoltre venne sostituita anche \"White Riot\" con la versione presente nel singolo pubblicato in Inghilterra.\nQuesta versione si posizion\u00f2 nella classifica di Billboard al posto n. 126, e prepar\u00f2 la strada per il successo commerciale e di critica per \"London Calling\", che sarebbe uscito di l\u00ec a poco durante lo stesso anno.\nTracce.\nTutti i brani sono accreditati a Strummer e Jones, dove non altrimenti specificato.\nFormazione.\nThe Clash\nCrediti"}
{"id": "779278", "revid": "60344", "url": "https://it.wikipedia.org/wiki?curid=779278", "title": "Lusofono", "text": ""}
{"id": "779279", "revid": "697352", "url": "https://it.wikipedia.org/wiki?curid=779279", "title": "Beck", "text": ""}
{"id": "779280", "revid": "1318658", "url": "https://it.wikipedia.org/wiki?curid=779280", "title": "Distretto di Mackenzie", "text": " \nIl distretto di Mackenzie \u00e8 un'autorit\u00e0 territoriale della Nuova Zelanda che si trova entro i confini della regione di Canterbury, nell'Isola del Sud. La sede del Consiglio distrettuale si trova nella citt\u00e0 di Fairlie.\nGeografia fisica.\nQuresto Distretto \u00e8 uno dei meno densamente popolati dell'intera nazione, con soli 0,5 abitanti per chilometro quadrato. Ci\u00f2 \u00e8 dovuto anche al fatto che il territorio \u00e8 prevalentemente montuoso: si trova infatti sulle pendici della catena montuosa delle Alpi meridionali. Entro i confini del Distretto si trova anche il monte pi\u00f9 alto della Nuova Zelanda, il Monte Cook.\nParte del territorio del Distretto di Mackenzie \u00e8 protetto, trovandosi all'interno del parco nazionale l'Aoraki/Mount Cook, un Patrimonio dell'umanit\u00e0 dell'UNESCO.\nIl centro principale \u00e8 Fairlie, il capoluogo, che conta circa 700 abitanti; inoltre vi sono i piccoli villaggi di Mount Cook Village, Tekapo e Twizel.\nEconomia.\nL'economia del Distretto si basa fondamentalmente su due sole voci: il turismo e l'agricoltura, soprattutto per quanto riguarda l'allevamento delle pecore e la conseguente produzione e lavorazione di latte e lana."}
{"id": "779281", "revid": "661526", "url": "https://it.wikipedia.org/wiki?curid=779281", "title": "Via Zamboni 59", "text": "Via Zamboni 59 \u00e8 l'album di esordio del chitarrista e solista Federico Poggipollini. L'album \u00e8 stato pubblicato nel 1998 per Riservarossa e contiene 12 tracce."}
{"id": "779292", "revid": "3871", "url": "https://it.wikipedia.org/wiki?curid=779292", "title": "Fiume Beck", "text": ""}
{"id": "779302", "revid": "466539", "url": "https://it.wikipedia.org/wiki?curid=779302", "title": "Christina Rossetti", "text": "Biografia.\nChristina Rossetti nacque a Londra e fu educata in casa dalla madre. Intorno al 1840 la famiglia aveva grosse difficolt\u00e0 economiche dovute al peggioramento della salute fisica e mentale di suo padre. A 14 anni Christina soffr\u00ec di una crisi nervosa che fu seguita dalla depressione. In questo periodo lei, la madre e la sorella si interessarono al movimento anglo-cattolico, che era parte della Chiesa anglicana. La devozione religiosa ebbe un ruolo importante nella vita di Christina: appena diciottenne si impegn\u00f2 sentimentalmente con il pittore James Collinson, ma la relazione fin\u00ec perch\u00e9 quest'ultimo torn\u00f2 ad essere cattolico. In seguito si leg\u00f2 al linguista Charles Cayley ma non lo spos\u00f2, nuovamente per motivi religiosi. Mor\u00ec di cancro nel 1894 e venne seppellita nell'Highgate Cemetery. All'inizio del Novecento, con il modernismo, la sua popolarit\u00e0 venne offuscata, come anche quella di molti altri scrittori dell'epoca vittoriana. Christina Rossetti rimase a lungo dimenticata fino a quando negli anni settanta venne riscoperta da studiose femministe.\nComposizioni.\nL'Italo-britannica Christina Rossetti inizi\u00f2 a scrivere molto presto, ma solo all'et\u00e0 di 31 anni vide pubblicata la sua prima raccolta di poesie, \"Goblin Market and Other Poems\" (1862). L'opera ottenne una critica molto favorevole e Christina venne salutata come la naturale erede di Elizabeth Barrett Browning nel ruolo di \"female laureate\". Il titolo che d\u00e0 il nome alla raccolta \u00e8 il lavoro pi\u00f9 famoso di Christina Rossetti, e nonostante a prima vista sembri semplicemente una filastrocca sulle disavventure di due sorelle in mezzo agli gnomi (goblins), la poesia \u00e8 complessa e ha diversi livelli di lettura. La critica l'ha interpretata in modi molto diversi: vi ha visto un'allegoria sulla tentazione e la redenzione, un commento sui ruoli sessuali nell'epoca vittoriana, e la tematizzazione del desiderio erotico e la redenzione sociale.\nChristina Rossetti continu\u00f2 a scrivere e pubblicare per il resto della sua vita e si concentr\u00f2 soprattutto sulla poesia devozionale e per bambini. Tuttavia le cose pi\u00f9 interessanti che ha scritto sono poesie d'amore. Non si tratta di fantasie o di petrarchismo cortese: nascono da storie d'amore dolorosamente vissute e da sprazzi di lucidit\u00e0 che trasformano il dolore in un sentimento leggero e giocoso. La famosa \"When I am dead, my dearest\" esprime tutta la sua insicurezza: Christina non \u00e8 sicura del proprio amore quanto non \u00e8 sicura dell'amore dell'amato, il quale dunque non viene caricato di doveri, che del resto neppure lei potrebbe sopportare.\nMantenne una grande cerchia di amici e per dieci anni lavor\u00f2 come volontaria in una casa di accoglienza per prostitute. Rimase ambivalente riguardo al suffragio femminile, ma molti hanno riconosciuto tematiche femministe nella sua poesia. In pi\u00f9 era contro la guerra, la schiavit\u00f9, la crudelt\u00e0 contro gli animali, lo sfruttamento sessuale delle minorenni e ogni forma di aggressione militare."}
{"id": "779303", "revid": "181699", "url": "https://it.wikipedia.org/wiki?curid=779303", "title": "Cincinnato", "text": ""}
{"id": "779305", "revid": "767487", "url": "https://it.wikipedia.org/wiki?curid=779305", "title": "Poliziotto superpi\u00f9", "text": "Poliziotto superpi\u00f9 \u00e8 un film del 1980 diretto da Sergio Corbucci.\nIl film, una coproduzione Italia-Stati Uniti d'America-Spagna, \u00e8 una commedia fantascientifica e poliziesca interpretata da Terence Hill, nel ruolo di un agente di polizia di Miami che acquisisce accidentalmente dei superpoteri. Pensata principalmente per il pubblico americano, la pellicola \u00e8 stata trasmessa pi\u00f9 volte da HBO nel corso dei primi anni ottanta.\nTrama.\nLa bellissima cantante e attrice Rosy Labouche arriva con un grosso mazzo di fiori rossi in un penitenziario di Miami dove l'agente di polizia David (Dave) Speed sta per essere condannato a morte con la sedia elettrica e chiede alla guardia di far vedere questi fiori a Dave come prova dell'affetto e della compassione che Rosy prova per Dave.\nSubito dopo Dave comincia a raccontare in flashback le sue vicende, per spiegare il perch\u00e9 \u00e8 stato condannato a morte. A seguito di un'esplosione atomica in cui viene coinvolto accidentalmente, Dave acquista dei superpoteri e diventa, quindi, un poliziotto \"superpi\u00f9\" che utilizza questi superpoteri per il suo lavoro, catturando criminali e sventando rapine con successo; senza apparentemente una ragione precisa, ogni tanto i superpoteri svaniscono e Dave ha degli incidenti in cui rischia la vita: dopo breve tempo, per\u00f2, i superpoteri ritornano e Dave guarisce all'istante da ogni ferita riportata e torna \"superpi\u00f9\" come se l'incidente non fosse mai avvenuto. Ad ogni modo, i superpoteri di Dave mandano in collera il suo superiore, il sergente William (Willy) Dunlop, e fanno naufragare la storia d'amore tra Dave ed Evelyne, la nipote di Willy; ella, infatti, ritiene che Dave sia pi\u00f9 un robot che un uomo da quando ha assunto i superpoteri.\nA questo punto Dave inizia a cercare Silvius, un vecchietto che aveva avuto anche lui in passato dei superpoteri e da cui, perci\u00f2, il poliziotto potrebbe scoprire la causa per cui i suoi superpoteri ogni tanto svaniscono. Mentre \u00e8 alla ricerca di Silvius, Dave arriva nella catapecchia in cui dovrebbe abitare Silvius, ma anzich\u00e9 trovare lui trova tre loschi individui anch'essi alla ricerca di Silvius e, con i superpoteri, li mette fuori combattimento\nIn seguito Dave si imbatte in una banda di falsari capeggiata da mister Torpedo, che \u00e8 proprietario di una ditta di pesce congelato e che, in quel preciso momento, sta guidando il camion della ditta; quando per\u00f2 Dave, insieme a Willy, ferma il camion per controllarne il carico, egli trova solo i pesci congelati perch\u00e9, evidentemente, i suoi superpoteri sono nuovamente svaniti. Subito dopo, i superpoteri tornano e Dave scopre che Torpedo, quella sera stessa, andr\u00e0 ad una festa in un locale cui baller\u00e0 Rosy Labouche e che ella sar\u00e0 accompagnata da tre scagnozzi di Torpedo; il poliziotto superpi\u00f9 ha poi la certezza che quegli scagnozzi sono i loschi individui che aveva gi\u00e0 incontrato e messo fuori combattimento nella catapecchia. Di conseguenza Dave cerca di spaventare i tre scagnozzi mandando la loro auto a schiantarsi contro un'altra e multando, quindi, lo scagnozzo alla guida dell'auto; questo con la scusa di permettere a Dunlop di accompagnare Rosy al locale, dato che Willy la ammira moltissimo \u00e8 ne \u00e8 da sempre innamorato.\nSubito dopo. Dave scopre Silvius mentre sta scappando con la sua auto, inseguito proprio dagli scagnozzi di Torpedo che erano nella catapecchia: grazie ai superpoteri, il poliziotto mette ancora una volta gli scagnozzi fuori combattimento, rincorre a piedi l'auto di Silvius e questi, senza fermare l'auto, gli spiega il motivo dell'improvvisa sparizione dei superpoteri: essi, secondo Silvius spariscono ogni qualvolta Dave veda qualcosa di colore rosso, cio\u00e8 dello stesso colore dell'esplosione che lo ha reso un poliziotto \"superpi\u00f9\".\nA questo punto Dave torna sulle tracce della banda di Torpedo, consapevole che nel camion della ditta di costui aveva visto solo i pesci perch\u00e9 il camion, all'interno, era colorato di rosso, per cui il poliziotto non aveva pi\u00f9 potuto vedere i dollari falsi nascosti dentro i pesci. In occasione di un altro ballo dato da Rosy e in cui sono presenti gli scagnozzi di torpedo, Dave usa i superpoteri per farsi dire da uno degli scagnozzi che Rosy \u00e8 collusa con Torpedo nella banda di falsari e che i dollari falsi vengono coniati su un peschereccio chiamato il \"Barracuda\" e ormeggiato nel porto di Miami. Nel frattempo Dunlop, aiutato dai superpoteri di Dave, balla con Rosy; poco dopo, per\u00f2, sedotto da quest'ultima e non credendo che ella possa essere collusa con Torpedo, Dunlop svela a quest'ultima il segreto del suo collega.\nDave e Willy raggiungono quindi il \"Barracuda\" in elicottero, che apparentemente \u00e8 abbandonato: di conseguenza, Willy si sente sicuro ad entrare da solo nel peschereccio e mandare le informazione a Dave, rimasto alla guida dell'elicottero. Willy scopre che il \"Barracuda\" nasconde effettivamente la stamperia di dollari falsi, ma riesce appena in tempo ad informare Dave prima di venire immobilizzato nella cella di congelamento dagli scagnozzi di Torpedo. Costro, per eliminare le prove, affondano il \"Barracuda\" subito dopo. Dave, non ricevendo pi\u00f9 notizie da Dunlop, torna con l'elicottero alla centrale di polizia, ma viene subito arrestato come poliziotto corrotto: al momento dell'arresto, vi \u00e8 infatti Rosy vestita di rosso, per cui Dave non pu\u00f2 usare i superpoteri per fornire le prove sulla colpevolezza di lei.\nA questo punto finisce il flashback sulle vicende di Dave e quest'ultimo racconta di essere stato sottoposto ad un processo breve e sommario dove Rosy era sempre riuscita ad intromettersi inibendo i superpoteri di Dave con qualcosa di Rosso: il poliziotto\"superpi\u00f9\" \u00e8 stato quindi condannato a morte e ha capito che il mazzo fiori rossi posto proprio di fronte alla sedia elettrica \u00e8 stato mandato da Rosy non come gesto di compassione e affetto, ma come sicurezza che l'esecuzione di Dave abbia successo.\nSeduto sulla sedia elettrica, Dave riesce per\u00f2 ad esprimere due ultimi desideri: che gli venga messa in tasca la gomma da masticare che ama tanto e che i fiori rossi siano donati alla cappella del padre predicatore a cui il poliziotto aveva chiesto la benedizione. Riottenuti cos\u00ec i superpoteri, Dave si libera dalla sedia elettrica, fugge gettandosi da una finestra e, giunto al porto con un volo, si getta in mare e raggiunge il relitto del \"Barracuda\" chiedendo indicazioni ad un pesce. Sul \"Barracuda\", Dave trova Willy congelato ma ancora vivo e, con la gomma da masticare, gonfia un enorme pallone con cui i due fuggono entrambi dal peschereccio. Volando sopra la citt\u00e0, i due avvistano un idrovolante e Dave afferma che esso trasporto la banda di Mister Torpedo in fuga; questo perch\u00e9 Rosy, venuta a sapere da un telegiornale dell'avvistamento del pallone volante su cui stanno Willy e Dave, ha ordinato a Torpedo e ai suoi scagnozzi di fuggire con lei su un idrovolante da lei pilotato e ha pure preso Evelyine in ostaggio, credendo che questo scoraggi Dave dall'usare i suoi superpoteri. Dave invece, senza indugio, lascia il pallone, raggiunge a volo l'idrovolante e lo costringe ad atterrare dopo averlo reso immanovrabile per Rosy. Evelyne viene quindi liberata e Rosy, Torpedo e tutta la sua banda vengono arrestati.\nMentre Dave viene acclamato e assolto da ogni accusa, Dunlop, ormai ripresosi dal congelamento, si trova ancora sul pallone ma, per sperimentare i superpoteri di Dave, si getta improvvisamente dal pallone invitando Dave a prenderlo al volo. Il poliziotto \"superpi\u00f9\" riesce ad afferrare il collega, ma al prezzo di praticare un enorme foro nel terreno nel quale entrambi i poliziotti scompaiono senza pi\u00f9 riemergere. Evelyne e tutti i poliziotti della centrale credono morti e onorano Dave e Willy, ma poco dopo ricevono una telefonata dei due, che dichiarano di essere sani e salvi: con i suoi superpoteri, Dave ha infatti un lunghissimo cunicolo finendo da un'altra parte della Terra, ovvero in Cina. Durante la chiamata, Dave chiede anche ad Evelyne se intende ancora sposarlo ed ella risponde di s\u00ec.\nNell'ultima scena Dave ed Evelyne si sposano e lui, togliendole il velo, scopre che lei si \u00e8 tinta i capelli di rosso per inibire i superpoteri di lui.\nDistribuzione.\nIl film \u00e8 stato trasmesso in diversi paesi con diversi titoli:\nAccoglienza.\nCritica.\nFantafilm scrive che \"Il soggetto richiama, un po' anacronisticamente, le innocue commedie americane a sfondo fantascientifico con gli sbadati protagonisti trasformati in super-uomini [...] dalla bomba atomica. Sergio Corbucci lo adatta su misura alla verve del dinamico Terence Hill [...] e si assicura la simpatia dei nostalgici del cinema di altri tempi assicurandosi la presenza di Ernest Borgnine [...] e di Joanne Dru, qui alla sua ultima apparizione.\""}
{"id": "779311", "revid": "6448523", "url": "https://it.wikipedia.org/wiki?curid=779311", "title": "The Lost Road", "text": ""}
{"id": "779318", "revid": "1602064", "url": "https://it.wikipedia.org/wiki?curid=779318", "title": "Palazzo Sirotti Gaudenzi", "text": "Palazzo Sirotti Gaudenzi \u00e8 un palazzo nel Centro storico di Cesena.\nStoria.\nEretto alla fine del secolo XVIII sulla base di edifici precedenti (di presumibile et\u00e0 malatestiana), il palazzo \u00e8 sorto come residenza dei conti Pasolini e venne poi acquisito dalla famiglia patrizia Sirotti Gaudenzi.\nDescrizione.\nLa facciata neoclassica ospita i bassorilievi di sei divinit\u00e0 (tra cui il fiume Savio, che attraversa Cesena). Gli interni sono decorati con opere di Felice Giani e Giovan Battista Ballanti Graziani. Si accede al piano nobile tramite uno scaloncino caratterizzato dalla presenza di una galleria cieca che ospita due monumentali tempere (una raffigura Arianna con ghepardo e l'altra riproduce un maestoso Masaniello). Nel salone principale sono presenti la grande tela di Felice Giani dedicata a Marco Atilio Regolo e due lavori di Ballanti Graziani (\"\"Sacrificio pagano\" e \"Le tre grazie\"\"). La sala azzurra presenta opere di Pietro Piani e altri stucchi di Ballanti Graziani (raffiguranti putti dorati), mentre la successiva sala verde ha una volta su cui sono rappresentati motivi floreali. La sala ottagonale \u00e8 abbellita dalla tela di Felice Giani raffigurante il banchetto delle Eumenidi. Nel salone rosa campeggiano decorazioni in stile pompeiano. Un'ulteriore grande sala (detta \"sala del Fauno\") \u00e8 decorato dal Giani. I principali ambienti del piano nobile sono collegati tra loro da una galleria decorata da motivi neoclassici e grotteschi. Nella saletta ovale in stile neoclassico \u00e8 conservata la tela del Giani raffigurante \"Amorini che danzano\".\nAl secondo piano vi sono altre sale che possono essere ricondotte al ciclo di Giani. \u00c8 presente, in particolare, una grande sala nuziale (detta \"sala della musica\"), caratterizzata da un'eccellente acustica e decorata con le immagini di alcune muse e con una tela dello stesso Giani che rappresenta una manifestazione artistica nell'antica Roma. Annessa alla \"sala della musica\", si trova la biblioteca, arricchita da decorazioni con le storie di Edipo. Il salone dell'ultimo piano ospita alcune scene attribuibili alla scuola di Ferdinando Galli da Bibbiena.\nIn una delle corti del palazzo \u00e8 presente una torre medievale (probabilmente oggetto di modifiche nel sec. XIX) che, secondo la tradizione, ha ospitato San Carlo Borromeo, durante i propri soggiorni cesenati."}
{"id": "779319", "revid": "767487", "url": "https://it.wikipedia.org/wiki?curid=779319", "title": "Taproot", "text": "I Taproot sono una band alternative metal formata a Ann Arbor nel Michigan nel 1997, che \u00e8 riuscita a ritagliarsi uno spazio nel vasto panorama nu metal e a girare in tour con band del calibro di Deftones, Staind, P.O.D., Breaking Benjamin, Chevelle, Linkin Park e Korn.\nStoria.\nTaproot \u00e8 un'espressione che si traduce in italiano con il termine botanico \u201cfittone\u201d, che indica la radice principale di un vegetale, che \u00e8 di dimensioni maggiore delle secondarie e si sviluppa molto pi\u00f9 velocemente rispetto a esse.\nI componenti del gruppo Mike DeWolf (chitarra), Stephen Richards (voce, chitarra), Phil Lipscomb (basso), Jarrod Montague (batteria) si incontrano all'universit\u00e0 del Michigan e tra loro nasce uno stretto rapporto di amicizia (a parte Mike e Steve che si conoscevano da tempo), che \u00e8 un elemento fondamentale per la loro musica.\nIl gruppo comincia a provare quasi ogni giorno per divertimento senza l'intenzione di arrivare alla notoriet\u00e0, fino a quando mettono insieme il loro materiale in un demo che spediscono a Fred Durst frontman dei Limp Bizkit.\nFred Durst rimane colpito dal talento dalla band e decide di fare firmare al gruppo un contratto con la casa discografica Interscope Records.\nDurst successivamente per\u00f2 decide di mettere da parte il progetto e la band passa all'etichetta Atlantic Records.\nDurst, sentendosi tradito, impreca contro la band sulla segreteria telefonica di Stephen Richard, e per ritorsione estromette i System of a Down dal Family Values Tour del 1999, accusandoli di avere aiutato i Taproot a stipulare un accordo con la Atlantic Records. I System verranno poi sostituiti dagli Staind.\nNel giugno 2000 il gruppo pubblica il suo primo album di debutto \"Gift\" che riceve un buon responso dalla critica e guadagna ottime posizioni in classifica (soprattutto negli Stati Uniti) grazie al singolo \"Again &amp; Again\", per il quale viene girato un video poi trasmesso a rotazione su Headbangers Ball sul canale MTV2.\nGrazie al successo ottenuto dall'album, i quattro iniziano un tour negli Stati Uniti insieme ai Papa Roach, e nel 2001 alla data di apertura del tour europeo dei Deftones suonando in Italia.\nCon il supporto di Jack Osbourne figlio di Ozzy Osbourne, si esibiscono sul \"second stage\" dell'Ozzfest.\nDopo sette mesi di lavoro, la band registra a Los Angeles il nuovo disco \"Welcome\" che esce nell'ottobre 2002 riuscendo a riscuotere pi\u00f9 successo del precedente.\nL'album arriva al 17\u00ba posto della Billboard 200 vendendo 51.000 copie in una settimana dalla pubblicazione, grazie al singolo \"Poem\" che sale al 5\u00ba posto della Mainstream Rock charts; viene estratto come secondo singolo \"Mine\".\nI risultati delle vendite sono eccellenti: 472.000 arrivando vicino al disco d'oro.\nSuccessivamente il gruppo parte in tour (Music as a Weapon Tour) con i Disturbed, e come per il tour europeo si prendono una pausa di due anni.\nNell'agosto 2005 la band pubblica il suo terzo album \"Blue-Sky Research\" prodotto da Toby Wright e mixato da Chris Lord-Alge, con la collaborazione di Billy Corgan (Smashing Pumpkins) nella realizzazione dei testi di \"Violent Seas\", \"Lost In The Woods\" e \"Promise\".\nLa band abbandona il nu metal e il grunge, per abbracciare sonorit\u00e0 Rock.\nSuccessivamente la band parte in un tour con i From Satellite e gli Evans Blue per la promozione dell'album, ha fatto da supporto ai Chevelle in tour con i Thirty Seconds to Mars; ha inoltre partecipato al \"Fall Brawl Tour\" con Staind, P.O.D. come headliners, e Flyleaf come gruppo di apertura.\nIl 13 giugno 2006 la band esce dalla Atlantic Records, e nel settembre 2008 fanno uscire un nuovo album, \"Our Long Road Home\", per la Velvet Hammer Records. L'11 maggio 2010 i Taproot pubblicano il loro quinto album, intitolato Plead The Fifth, da cui \u00e8 stato estratto il singolo \"Fractured (Everything I Said Was True)\".\nStile.\nI Taproot fondono il tipico stile nu metal con i suoi riff pesanti e pressanti con le sonorit\u00e0 rap; accostando i riff altamente distorti del post-grunge.\nLe urla piene di rabbia dalla forte componente melodica creano un'atmosfera malinconica di stampo grunge coinvolgente ed energica.\nIl loro sound \u00e8 influenzato da gruppi come Korn e Faith No More, ma i loro modelli principali sono i Deftones e i Tool, gruppi in cui risalta l'impatto sonoro delle chitarre; inoltre hanno come ispiratori anche i Depeche Mode, dove risaltano le spiccate doti melodiche.\nLa band ha cos\u00ec creato un mix tra rap metal, campionamenti e diverse tonalit\u00e0 di voce che passano dall'urlato al cantato hip hop; la stessa band ha dichiarato:\nLa band ha anche piccole influenze verso il genere emo, che si possono notare soprattutto in \"Welcome\" e \"Blue-Sky Research\"."}
{"id": "779328", "revid": "6066", "url": "https://it.wikipedia.org/wiki?curid=779328", "title": "Evaristo dall'Abaco", "text": ""}
{"id": "779329", "revid": "1318658", "url": "https://it.wikipedia.org/wiki?curid=779329", "title": "PalAmico", "text": "Il PalAmico (dal 26 agosto 2017 PalaEolo) \u00e8 il nuovo palazzetto dello sport di Castelletto sopra Ticino (NO). \nDopo varie peripezie infatti la societ\u00e0 cestistica di Castelletto, il Basket Draghi, \u00e8 riuscita ad avere un Palasport tutto suo.\nFu inaugurato nel novembre 2005 nel match di Legadue disputato da Castelletto contro Casale Monferrato. Prima di questa data la compagine ticinese era costretta a giocare le sue partite, tra cui l'esordio in Legadue, al Palasport di Varese.\nDopo il trasferimento del Basket Draghi a Novara nel 2007, il PalAmico \u00e8 diventato il palazzetto della Pallacanestro Lago Maggiore. Dalla stagione di serie B 2016-2017 ospita le partite casalinghe dell'Oleggio Magic Basket.\nLa Pallavolo Ornavasso ha disputato in questo impianto le partite casalinghe dei playoff promozione della serie A2 2012-2013 e della regular season della serie A1 2013-2014 di volley femminile.\nDal 2019 \u00e8 diventato la sede del Centro Tecnico di Ginnastica Ritmica e polo tecnico societario FGI della Polisportiva Varese ASD.\nA novembre 2019 viene chiuso in via precauzionale per motivi di sicurezza e sequestrato dall'Autorit\u00e0 Giudiziaria ."}
{"id": "779331", "revid": "114607241", "url": "https://it.wikipedia.org/wiki?curid=779331", "title": "Grande vitello", "text": "Grande vitello \u00e8 un album di Andrea Poltronieri di tipo \"studio\".\n\u00c8 composto da 17 brani musicali, alcuni parodie di altre canzoni famose (indicate nella terza colonna), altri creati direttamente da Poltronieri, tra cui due in cui interpreta \"La Nives\", in \"Nives 2004\" e in \"Segreteria telefonica\"."}
{"id": "779334", "revid": "767487", "url": "https://it.wikipedia.org/wiki?curid=779334", "title": "... And the Wings Embraced Us", "text": "... And the Wings Embraced Us \u00e8 il primo album in studio registrato dalla band tedesca gothic metal Lacrimas Profundere e uscito nel 1995. Con l'eccezione di una ristampa russa del 2003 da parte dell'etichetta discografica Irond e una ristampa messicana del 2002 da parte della Scarecrow Records, l'album non \u00e8 stato mai ripubblicato."}
{"id": "779336", "revid": "73997", "url": "https://it.wikipedia.org/wiki?curid=779336", "title": "... and the Wings Embraced Us", "text": ""}
{"id": "779337", "revid": "2208340", "url": "https://it.wikipedia.org/wiki?curid=779337", "title": "Sugawara no Michizane", "text": "Biografia.\nNacque in una famiglia di studiosi non aristocratici; da ragazzo studi\u00f2 i classici cinesi e nell'870 entr\u00f2 nella corte di Kyoto come studioso e poeta.\nNell'886 fu nominato governatore della provincia di Sanuki, l'odierna prefettura di Kagawa, sull'isola di Shikoku, per poi fare ritorno alla capitale nell'890.\nFu scelto come precettore del futuro imperatore Daigo.\nNell'anno 894 fu invitato a guidare una ambasceria ai T'ang, in Cina, ma rifiut\u00f2, adducendo, come giustificazione, che preferiva rimanere al suo posto accanto al suo signore.\nNell'anno 899 fu nominato \"Udaijin\", Ministro della Destra, ma, all'ascesa al trono di Daigo, a causa di una calunnia ordita dal Ministro della Sinistra (\"Sadaijin\") Fujiwara no Tokihira, fu assegnato alla lontana zona di Dazaifu, nel villaggio di Chiku, in quello che era praticamente un esilio.\nMor\u00ec in questo luogo, dopo due anni, nel 903.\nSuccessivamente alla sua morte, una serie di calamit\u00e0 e morti violente furono attribuite al suo spirito vendicativo; per propiziarne la memoria, fu divinizzato con il nome di \"Tenjin\", kami protettore delle lettere e della calligrafia, presso il tempio di Kitano a Kyoto. A Tenjin \u00e8 dedicato anche il piccolo santuario di Suika Tenmangu, mentre nella prefettura di Fukuoka gli \u00e8 stato dedicato il santuario Dazaifu Tenmangu.\nNella sua carriera letteraria, fu autore di due antologie poetiche in cinese: il \"Kankebuns\u00f4\" (900) e il \"Kankek\u00f4sh\u00fb\" (903).\nLe sue vicende e l'ingiustizia ricevuta hanno ispirato molte opere letterarie, come il dramma j\u014druri \"Sugawara denju tenarai kagami\" (I segreti della calligrafia di Sugawara)."}
{"id": "779339", "revid": "33689", "url": "https://it.wikipedia.org/wiki?curid=779339", "title": "Cicatrizzazione", "text": ""}
{"id": "779341", "revid": "1776051", "url": "https://it.wikipedia.org/wiki?curid=779341", "title": "La naissance d'un r\u00eave", "text": "La Naissance D'Un R\u00eave \u00e8 il secondo album in studio registrato dalla band tedesca gothic metal Lacrimas Profundere e uscito nel 1997."}
{"id": "779342", "revid": "339392", "url": "https://it.wikipedia.org/wiki?curid=779342", "title": "Palasport di Varese", "text": ""}
{"id": "779343", "revid": "339392", "url": "https://it.wikipedia.org/wiki?curid=779343", "title": "Palasport Masnago", "text": ""}
{"id": "779344", "revid": "108165541", "url": "https://it.wikipedia.org/wiki?curid=779344", "title": "Settimanale", "text": ""}
{"id": "779345", "revid": "562499", "url": "https://it.wikipedia.org/wiki?curid=779345", "title": "Basket Draghi", "text": ""}
{"id": "779346", "revid": "1305772", "url": "https://it.wikipedia.org/wiki?curid=779346", "title": "Zollinger", "text": ""}
{"id": "779347", "revid": "6448845", "url": "https://it.wikipedia.org/wiki?curid=779347", "title": "Palamico", "text": ""}
{"id": "779348", "revid": "599013", "url": "https://it.wikipedia.org/wiki?curid=779348", "title": "Gilbert Arenas", "text": "Soprannominato \"Agent Zero\" (agente zero, per via del suo vecchio numero di maglia), ma \u00e8 anche conosciuto come \"Hibachi\", \u00e8 stato nominato per tre volte NBA All-star e per tre volte ha fatto parte dell'All-NBA Team. Ha ricevuto, nella stagione 2002-2003, il titolo di NBA Most Improved Player Award.\nGilbert \u00e8 apparso in una pubblicit\u00e0 dell'Adidas in cui racconta la sua storia di come all'inizio della sua carriera non fosse considerato dalla sua squadra, con ci\u00f2 motiva la scelta di indossare la maglia con il numero 0. \u00c8 stato l'uomo copertina di \"NBA Live 08\", videogioco della EA Sports.\nBiografia.\nDi origini cubane e afroamericane nacque a Tampa in Florida, ma visse la sua giovinezza a Los Angeles nella San Fernando Valley, giocando per la Ulysses S. Grant High School.\n\u00c8 il cugino di Javier Arenas, giocatore degli Atlanta Falcons della National Football League.\nPrese in tutela un bambino di 10 anni che ha perso la famiglia in un incendio che ha dilaniato Washington.\nCollege.\nAl college gioc\u00f2 per due anni nella University of Arizona, giocando al fianco di Richard Jefferson, futuro giocatore NBA. Si dichiar\u00f2 eleggibile per il Draft NBA 2001. Nonostante degli interessamenti da parte di numerose squadre, venne scelto al secondo giro come 31\u00aa scelta da parte dei Golden State Warriors.\nNBA.\nGolden State Warriors.\nAd Oakland scelse la maglia n\u00ba 0 per smentire un suo ex-allenatore, che gli disse che i minuti che avrebbe giocato nella NBA sarebbero stati appunto zero.\nIl primo anno di Arenas lo vede sul parquet per sole 47 partite, ma, grazie ad un buon minutaggio, riesce a mettere a referto quasi 11 punti a partita.\nNel 2003, al termine del suo secondo anno nel NBA, gli viene consegnato il premio come Giocatore Pi\u00f9 Migliorato, insieme al premio di MVP del Rookie Challenge disputato durante l'NBA All-Star Weekend 2003 coi sophomore. Rispetto all'anno precedente Arenas gioca 11 minuti in pi\u00f9 a partita, disputando tutte le partite dei Warriors da titolare, mettendo insieme 18,4 PPG, pi\u00f9 di 6 assist a partita e 4,7 rimbalzi. Al termine della stagione, Arenas \u00e8 tra i \"free agent\" pi\u00f9 richiesti della lega.\nWashington Wizards.\nIl primo anno nella Capitale.\nNell'estate del 2003 approda ai Washington Wizards firmando un contratto da $60 milioni in sei anni.\nNella sua prima stagione ai Wizards, Gilbert deluse le aspettative, dovendo giocare tutta la stagione con uno stiramento ai muscoli addominali. Gioc\u00f2 una cinquantina di partite riuscendo comunque a incrementare il suo apporto offensivo (19,6 PPG).\nL'esplosione assoluta.\nL'anno successivo divise il backcourt con la \"combo-guard\", Larry Hughes, e la coppia divenne quella pi\u00f9 prolifica di tutta la lega (2004-05). Gilbert venne anche chiamato a disputare il suo primo All-Star Game e a fine anno ricevette il primo di tre inserimenti consecutivi nell'All-NBA Team.\nA Washington guid\u00f2 la squadra a 45 vittorie stagionali e soprattutto al ritorno ai play-off dal 1997. Primeggi\u00f2 le statistiche di franchigia per punti (25,5 a partita) e si piazz\u00f2 7\u00ba assoluto tra i realizzatori NBA.\nArenas si ripet\u00e9 nella stagione 2005-06, tenendo una media di 29,3 punti a partita (4\u00ba miglior record della Lega) e aggiungendoci 2 palle rubate e 6,1 assist, toccando quasi i 4 rimbalzi di media. Nonostante i traguardi personali per\u00f2, n\u00e9 i tifosi n\u00e9 gli allenatori NBA lo scelsero per l'All-Star Game 2006. Gilbert riusc\u00ec ad essere presente solo grazie all'infortunio ai danni di Jermaine O'Neal, ala/centro degli Indiana Pacers. Non solo: in seguito all'aggravarsi della salute di un familiare, Raja Bell dei Phoenix Suns si vide obbligato ad abbandonare la Gara del Tiro da Tre; Arenas lo sostituir\u00e0, dando filo da torcere allo specialista Dirk Nowitzki.\nWashington, anche nel 2006, arriv\u00f2 ai play-off, ma si infranse contro i Cleveland Cavaliers di LeBron James dopo un'entusiasmante serie durata 6 partite. Nella off-season, Gilbert fece sapere alla dirigenza dei Wizards che era disposto a ridursi lo stipendio in modo da lasciar spazio salariale per portare a bordo i giocatori necessari per il definitivo salto di qualit\u00e0 arrivando ad affermare che non gli interessasse diventare ricco ma vincere e di essere disposto a tagliarsi lo stipendio per farlo.\nIn questa stagione, Arenas si costruisce la reputazione da \"clutch player\", vale a dire un giocatore capace di mettere a segno i canestri quando contano.\nIl 10 gennaio 2007, Arenas mand\u00f2 a segno sulla sirena un tiro dai 9,75 metri che regal\u00f2 la vittoria ai Wizards sui Milwaukee Bucks per 108-105. Due settimane dopo, Gilbert mise a segno un'altra tripla decisiva sulla sirena per la vittoria thriller (114-111) contro gli Utah Jazz. Il 22 marzo con pochi secondi sul cronometro mise a segno un layup che valse la vittoria dei Wizards sui Seattle SuperSonics.\nNel 17 dicembre 2006 Gilbert fiss\u00f2 il suo nuovo career high: 60 punti (conditi da 8 rimbalzi e 8 assist) per regalare ai suoi la vittoria in overtime sui Los Angeles Lakers di Kobe Bryant allo Staples Center (147-141). In quell'occasione Arenas divenne il Wizard ad aver segnato pi\u00f9 punti in singola gara, meglio di quanto aveva fatto Michael Jordan con la maglia di Washington e meglio del precedente detentore del record di franchigia, Earl Monroe, con i suoi 56 punti realizzati in un'altra vittoria in overtime sui Lakers (1968).\nAnche i 16 punti confezionati nel solo tempo supplementare costituiscono un nuovo record NBA, precedentemente detenuto da Earl Boykins con 15 punti realizzati in singolo overtime.\nGilbert, nel corso della stagione, non fa mistero di non aver gradito la propria esclusione dal Team USA in occasione dei FIBA World Championship 2006. Il general manager del Team USA, Jerry Colangelo, e l'assistente allenatore, Mike D'Antoni, si giustificano tirando in ballo i frequenti infortuni di Gilbert, ma diverse dichiarazioni alla stampa fanno piuttosto intendere che i due non erano rimasti soddisfatti dello stato di forma in cui Arenas si era presentato al torneo preliminare.\nGilbert ribatte sostenendo che avrebbe comunque rifiutato la convocazione, visti i pregiudizi degli allenatori, Mike D'Antoni e Nate McMillan, nei suoi riguardi. Dopo di che, promette il \"cinquantello\" contro i Phoenix Suns e i Portland Trail Balzers allenati rispettivamente dai due coach. Quando affronta Phoenix manda a segno tiri dopo tiri, sottolineando ogni sua prodezza con lo sguardo alla panchina su cui siedono Colangelo e D'Antoni; arriva anche la vittoria. Contro i Blazers, invece, la promessa viene disattesa. Portland lo asfissia in difesa, tenendo Arenas a soli 9 punti, e i Wizards finiscono per perdere.\nIl 30 gennaio 2007 partecipa al suo primo All-Star Game da titolare, grazie ai voti dei tifosi che gli regalano il vantaggio di un soffio sul pi\u00f9 quotato Vince Carter.\nSul finire della stagione regolare si rompe il legamento collaterale mediale durante la partita contro i Charlotte Bobcats, quando Gerald Wallace gli rovina addosso involontariamente. I Wizards rimangono orfani di Golden Gil e anche di Caron Butler, faticando a raggiungere i play-off. Al primo turno i Cleveland Cavaliers li travolgono per 4-0.\nIl declino: infortuni e sospensione (2008-2010).\nNella off-season Arenas ribadisce al Washington Post la propria intenzione di rimanere ai Wizards, ma anche la decisione di avvalersi dell'opzione di free agent al termine del suo contratto nel 2008.\nArenas disputa solo 8 partite nella stagione 2007-08, a causa del riaggravarsi dell'infortunio al ginocchio. Tornato ad allenarsi regolarmente nel gennaio 2008, ha fatto il suo rientro sul campo il 2 di aprile contro i Milwaukee Bucks, segnando 17 punti nella sconfitta casalinga per 110-109.\nDieci giorni prima era scappato dagli spogliatoi infuriato, a pochi minuti dalla palla a due tra Wizards e Pistons, perch\u00e9 i dottori non gli avevano dato il via libera a giocare.\nIl 9 aprile, obbligato precauzionalmente a sedere in panchina per non compromettere il ginocchio a pochi giorni dai play-off, ha pensato bene di fare un ingresso a sorpresa in campo, uscendo dagli spogliatoi in uniforme, a 5:30 dalla fine del 1\u00ba quarto e supplicando coach Eddie Jordan di farlo giocare. Ha finito per segnare 13 punti, dar via 3 assist, spingendo i Wizards alla vittoria sugli strafavoriti Boston Celtics (109-95). Nei play-off del 2008 quando i suoi Wizards hanno incontrato per la terza volta in tre anni i Cleveland Cavaliers, Arenas, ancora in pessime condizione fisiche, dopo una buona gara 1 (con 24 punti e 4 su 5 dalla lunga distanza), non ha giocato al meglio in gara 2 e gara 3. La gara 4 invece \u00e8 stata in bilico fino alla fine, una sua pazzesca giocata portava i Wizards sul 97 pari a poco pi\u00f9 di 10 secondi dal termine dopo una clamorosa rimonta da -15. Tuttavia un tiro da 3 di Delonte West, a 5 secondi dal termine della gara, ha portato i Cavaliers a +3 e Arenas si \u00e8 voluto prendere la responsabilit\u00e0 della tripla decisiva, sbagliandola. Arenas ha concluso con 10 punti al referto quella gara, l'ultima dei play-off 2008 per Gilbert (ancora a causa dei problemi al ginocchio). Alla fine i suoi Wizards hanno perso 4-2.Dopo quasi un anno di inattivit\u00e0 torna sul parquet di Washington il 28 marzo 2009, contro i Detroit Pistons, ottimi sono i segnali che si vedono da questa partita, in cui realizza una doppia doppia da 10 assist e 15 punti.\nLo scandalo delle armi.\nDurante il periodo natalizio scoppia lo scandalo che chiuder\u00e0 la stagione di Arenas: viene trovato in possesso di armi scariche nello spogliatoio e sospeso dalla NBA.\nIl 6 gennaio 2010 il \"commissioner\" della NBA, David Stern, ufficializza la sospensione del giocatore a tempo indeterminato dalla Lega in seguito al ritrovamento di armi da fuoco (seppur scariche) all'interno del suo armadietto nello spogliatoio e il seguente avvio di indagini da parte della polizia di Washington. Il 16 gennaio Gilbert perde il contratto di sponsorizzazione con l'Adidas, che decide di rescindere il loro accordo in seguito allo scandalo delle armi. Il 27 gennaio 2010 la sospensione di Arenas diventa a tempo determinato: sar\u00e0 sospeso (senza stipendio) fino al termine della stagione 2009-10. Il giocatore ha dichiarato che non far\u00e0 appello contro la squalifica. Insieme ad Arenas viene sospeso per tutta la stagione anche il compagno Javaris Crittenton, anche lui coinvolto nella vicenda.\nRitorno in Campo (2010).\nIl 12 marzo 2010 annuncia di voler cambiare numero di maglia per la stagione 2010-11, lasciando cos\u00ec il suo caratteristico numero 0 per indossare il 6. Il 3 luglio 2010 Arenas cambia nuovamente idea sul numero di maglia: non pi\u00f9 il n\u00ba 6 ma il 9.\nArenas ricomincia la stagione coi Wizards ed \u00e8 il miglior marcatore della franchigia nelle prime 24 gare stagionali: il 18 dicembre 2010 viene scambiato con Rashard Lewis degli Orlando Magic, approdando cos\u00ec in Florida. Qui per\u00f2 delude molto le aspettative e chiude la regular season a soli 8 punti di media a partita. nei play-off i Magic sono accoppiati con gli Atlanta Hawks e vengono sconfitti 4-2. Arenas chiude la serie disputando 5 gare a 8,6 punti di media.\nIl 9 dicembre 2011, la squadra di Orlando esercita l'opzione \"amnesty clause\" sul suo contratto rendendolo cos\u00ec \"free agent\". Libero di firmare con che squadra vuole ma legato comunque ad un contratto che Orlando dovr\u00e0 pagare interamente senza pesare sul \"salary cap\".\nIl 20 marzo 2012 i Memphis Grizzlies, bisognosi di un play d'esperienza per far rifiatare il titolare Mike Conley, ingaggiano Arenas fino al termine della stagione.\nCina.\nNel mese di novembre del 2012 firma un contratto di una stagione con opzione per la successiva con gli Shanghai Sharks, squadra del massimo campionato cinese. Con gli Sharks torna ad utilizzare il numero che lo aveva reso famoso, lo zero."}
{"id": "779350", "revid": "6448854", "url": "https://it.wikipedia.org/wiki?curid=779350", "title": "PalAmico Castelletto Ticino", "text": ""}
{"id": "779351", "revid": "228587", "url": "https://it.wikipedia.org/wiki?curid=779351", "title": "Argia (mitologia)", "text": "Argia () o Argea \u00e8 un personaggio della mitologia greca. Fu una principessa di Argo.\nGenealogia.\nFiglia di Adrasto e di Anfitea (figlia di Pronace) o Demonassa, spos\u00f2 Polinice e fu madre di Tersandro.\nMitologia.\nFu la prima nata tra le tre sorelle ed una volta adulta Partecip\u00f2 con altre donne ai funerali di Edipo. Anni pi\u00f9 tardi si rec\u00f2 a Tebe per recuperare il corpo del marito (Polinice, caduto nella guerra dei Sette contro Tebe) e dopo che fu sorpresa dalle guardie di Creonte riusc\u00ec a fuggire.\nPolinice era figlio di Edipo ma la sua partecipazione al funerale del padre avvenne prima che fu concessa in sposa a Polinice.\nArgia \u00e8 citata da Giovanni Boccaccio nell'opera De mulieribus claris."}
{"id": "779353", "revid": "6448874", "url": "https://it.wikipedia.org/wiki?curid=779353", "title": "Palamico Castelletto", "text": ""}
{"id": "779359", "revid": "6066", "url": "https://it.wikipedia.org/wiki?curid=779359", "title": "Christina Georgina Rossetti", "text": ""}
{"id": "779366", "revid": "124839014", "url": "https://it.wikipedia.org/wiki?curid=779366", "title": "Frank Amyot", "text": "Ha vinto una medaglia d'oro nel C1\u00a01000\u00a0m ai Giochi olimpici di Berlino 1936."}
{"id": "779373", "revid": "125307107", "url": "https://it.wikipedia.org/wiki?curid=779373", "title": "Huddersfield Town Association Football Club", "text": "L'Huddersfield Town Football Club, meglio noto come Huddersfield Town, \u00e8 una societ\u00e0 calcistica inglese con sede nella citt\u00e0 di Huddersfield, nello West Yorkshire. Milita in Championship, la seconda serie del campionato inglese di calcio.\nL'Huddersfield divenne il primo club inglese a vincere tre titoli nazionali consecutivi (dal 1924 al 1926), impresa riuscita solo a tre altri club. I primi due titoli furono vinti sotto la guida di Herbert Chapman, che nel 1922 port\u00f2 l'Huddersfield anche alla vittoria della FA Cup. Alla fine degli anni '50 la squadra fu allenata da Bill Shankly e comprendeva Denis Law e Ray Wilson. La retrocessione dalla First Division, la massima serie inglese, subita nel 1972 inaugur\u00f2 un periodo di 45 anni in cui la squadra non riusc\u00ec mai a tornare nella divisione di vertice, fino al 2017, anno a partire dal quale ha vissuto un biennio in Premier League.\nStoria.\nFondata nel 1908, la squadra fu ammessa alla Football League nel 1910, venendo tuttavia liquidata nel 1912 e rifondata solo nel 1919, grazie all'azionariato popolare. Sorprendentemente l'anno successivo arriv\u00f2 a disputare la finale di FA Cup, persa contro l' e ottenne la promozione in First Division, la massima serie inglese.\nSotto la guida di Herbert Chapman e del successore Cecil Potter, negli anni venti divent\u00f2 la prima squadra inglese a vincere tre titoli consecutivi fra il 1924 e il 1926 (record uguagliato solo da altre tre squadre fino ad oggi). Nel frattempo nel 1921-1922 l'Huddersfield vinse la Coppa d'Inghilterra per la prima volta nella sua storia, per poi aggiudicarsi anche la Supercoppa d'Inghilterra. Retrocesso per la prima volta nel 1952, rimase in Second Division per una stagione e poi fino al 1956 rimase in massima serie, raggiungendo nel contempo per quattro volte la finale di FA Cup (senza vincerla). Il periodo di soddisfazioni prosegu\u00ec anche negli anni '30, con un seguito popolare sempre crescente: il 27 febbraio 1932 ben 67\u00a0037 spettatori accorsero a Leeds Road per assistere alla partita del sesto turno di FA Cup contro l'.\nDopo la seconda guerra mondiale il club visse una fase di progressivo declino, perdendo nel 1952 il posto il First Division. Tornata subito in massima serie, retrocesse nuovamente tre stagioni dopo. Prima della stagione 1969-1970 adott\u00f2 il soprannome di \"The Terriers\". Dopo una quindicina di campionati fra i cadetti, proprio nel 1969-1970 torn\u00f2 al vertice, vincendo il campionato di Second Division. Rimase in massima divisione per un biennio prima di sprofondare rapidamente in Fourth Division nel 1975, rimanendovi fino al 1980.\nLa squadra milit\u00f2 al massimo in seconda divisione negli anni ottanta e fra il 1995 e il 2001. Nel novembre 1987, nel mezzo di un periodo di crisi nera per la squadra, sub\u00ec la sconfitta pi\u00f9 pesante della sua storia (10-1 contro il ). Passato in amministrazione controllata a causa di una complicata situazione economica, nell'estate del 2003 la squadra pass\u00f2 nelle mani del nuovo proprietario Ken Davy, uscendo dalla crisi. Nel 2010-2011 la squadra fece parlare di s\u00e9 stabilendo una striscia di 43 partite di fila senza sconfitte in terza serie, seconda solo a quella stabilita dall'Arsenal in Premier League qualche anno prima (49 partite consecutive senza sconfitte nel 2003-2004).\nNel 2011-2012 la squadra ottenne la promozione in seconda serie battendo per 8-7 ai rigori lo nella finale dei play-off di League One. A trasformare il rigore decisivo fu il portiere Alex Smithies. Nella stagione 2016-2017, sotto la guida del tedesco David Wagner, in carica dal novembre 2015 e primo straniero a guidare il club, l'Huddersfield ottenne la promozione in massima serie, tornandovi dopo 45 anni, grazie al successo a Wembley contro il Reading per 4-3 dopo i tiri di rigore nella finale dei play-off, dopo il quinto posto conseguito in campionato.\nLa stagione del ritorno nella massima serie cominci\u00f2 nel migliore dei modi, con la squadra che si iss\u00f2 addirittura in vetta al campionato alla terza giornata, con 7 punti ottenuti; il campionato 2017-2018 fu poi chiuso in 16\u00aa posizione, con quattro punti di vantaggio sulla zona retrocessione, ed i \"Terriers\" si presero la soddisfazione di vincere per 1-0 in casa contro il pi\u00f9 quotato (21 ottobre), nonch\u00e9 di costringere al pareggio il , che avrebbe proprio in quel match celebrato la vittoria del titolo. La stagione seguente, invece, vide l'Huddersfield ottenere solo due vittorie nelle prime ventidue giornate e retrocedere in Championship con sei giornate d'anticipo: a nulla \u00e8 valso l'avvicendamento tra Wagner e Jan Siewert. Il bilancio finale \u00e8 stato di appena 16 punti (terzo peggior risultato di sempre per un club di Premier League), quota che ha condannato i \"Terriers\" all'ultimo posto in classifica.\nLa stagione 2019-2020 si rivela anonima, col club che, sotto la guida di Danny Cowley, termina al 18\u00ba posto, evitando la seconda retrocessione consecutiva solo nelle ultime giornate.\nColori e simboli.\nI primi cinque anni della storia del club furono animati da un dibattito circa i colori sociali da adottare. Le proposte andavano dal salmone al bianco, dal blu al bianco con bordatura blu. Nel 1913 la scelta ricadde sul blu e sul bianco.\nIl simbolo del club si ispira al gonfalone della citt\u00e0 di Huddersfield: vi compaiono anche due rose bianche dello Yorkshire e Castle Hill.\nL'Huddersfield continu\u00f2 ad adottare le strisce bianche e blu fino al 1966, quando il tecnico scozzese Tom Johnston introdusse divise completamente blu. Il successivo stemma fece la propria comparsa solo nella stagione 1966-1977, quando sulle maglie completamente blu fu introdotta la scritta \"HTFC\".\nNel 1969-1970 la squadra adott\u00f2 il soprannome di \"The Terriers\"; contestualmente tornarono le strisce bianche e blu e fu introdotto un terrier, nuova mascotte del club, seduto sulla cima dello scudo, con la scritta \"The Terriers\".\nDopo la caduta in Fourth Division, l'Huddersfield Town decise di riadottare le divise completamente blu nel 1975, con il ritorno di Tom Johnston. Stavolta la nuova divisa rimase in uso solo per due anni: nel 1977-1978 furono reintrodotte le divise a strisce bianche e blu in uso ancora oggi. Il terrier rosso ricomparve sulla divisa nel 1978-1979. Nel 1980 il club riadott\u00f2 lo stemma ispirato al gonfalone cittadino, in uso tuttora. Si tratta sia del logo che compare sulle maglie, che del logo del club.\nNel 2000 l'Huddersfield Town scelse un design circolare per lo stemma, ma il cambiamento non incontr\u00f2 mai il favore del pubblico, dato che, con l'insediamento della nuova dirigenza, lasci\u00f2 presto spazio alla forma araldica tradizionale. Un piccolo ma significativo restyling ebbe luogo nel febbraio 2005: fu rimossa la scritta \"A.F.C.\", lasciando solo \"Huddersfield Town\". La dirigenza spieg\u00f2 che il cambio era dovuto all'esigenza di facilitare la produzione del merchandise e renderlo pi\u00f9 appetibile e di facile identificazione.\nNel 2017-2018, prima annata del club in massima serie dopo 45 anni, la squadra adott\u00f2 come logo un terrier in sostituzione dello storico stemma sulle maglie.\nOrganico.\nRosa 2021-2022.\nRosa e numeri come da sito ufficiale.\nRosa 2020-2021.\nRosa e numeri come da sito ufficiale."}
{"id": "779374", "revid": "1728", "url": "https://it.wikipedia.org/wiki?curid=779374", "title": "Casalbruciato", "text": ""}
{"id": "779375", "revid": "339392", "url": "https://it.wikipedia.org/wiki?curid=779375", "title": "Huddersfield Town A.F.C.", "text": ""}
{"id": "779376", "revid": "6449064", "url": "https://it.wikipedia.org/wiki?curid=779376", "title": "PalAmico Castelletto sopra Ticino", "text": ""}
{"id": "779377", "revid": "289247", "url": "https://it.wikipedia.org/wiki?curid=779377", "title": "Giuseppe Scaligero", "text": ""}
{"id": "779378", "revid": "339392", "url": "https://it.wikipedia.org/wiki?curid=779378", "title": "Palaignis", "text": ""}
{"id": "779379", "revid": "339392", "url": "https://it.wikipedia.org/wiki?curid=779379", "title": "Pala Whirlpool", "text": ""}
{"id": "779380", "revid": "339392", "url": "https://it.wikipedia.org/wiki?curid=779380", "title": "Pala Ignis", "text": ""}
{"id": "779381", "revid": "339392", "url": "https://it.wikipedia.org/wiki?curid=779381", "title": "Palazzetto dello sport Masnago", "text": ""}
{"id": "779385", "revid": "54253", "url": "https://it.wikipedia.org/wiki?curid=779385", "title": "Pala Verde", "text": ""}
{"id": "779391", "revid": "1573940", "url": "https://it.wikipedia.org/wiki?curid=779391", "title": "Ascidiacea", "text": "Ascidiacea \u00e8 una classe del subphylum degli organismi Tunicati. Sono animali marini, sessili, microfagi filtratori, dal corpo a forma di otre.\nDescrizione.\nLe ascidie adulte hanno in genere una forma globosa e presentano un sifone inalante all'estremit\u00e0 apicale ed uno esalante laterale.\nLa maggior parte delle specie sono solitarie (cosiddette \"ascidie semplici\"), ma esistono anche specie coloniali. Le colonie possono essere di due tipi:\nMentre gli adulti sono sessili (immobili), le larve assomigliano a girini e nuotano in lungo e in largo nel loro ambiente marino.La larva \u00e8 dotata di una notocorda (la struttura da cui deriva la colonna vertebrale dei vertebrati). La presenza di questo carattere fa classificare le ascidie nel phylum dei Cordati, assieme ai vertebrati. Le larve subiscono una metamorfosi quando trovano un luogo adatto per l'insediamento. Durante la metamorfosi la coda, insieme alla notocorda e al tubo neurale, viene riassorbita.\nBiologia.\nSono organismi bentonici sessili, che popolano i fondali sabbiosi e rocciosi e che talora possono svilupparsi su altri animali o piante. Un'ascidia pu\u00f2 filtrare giornalmente centinaia di litri di acqua. Come altri tunicati raccolgono e concentrano nel loro flusso sanguigno quantit\u00e0 di vanadio.\nAlimentazione.\nLe ascidie sono organismi filtratori che si nutrono di microrganismi e di particelle organiche trasportate dall'acqua, aspirandola attivamente attraverso il sifone inalante; le particelle vengono trattenute nel cestello branchiale; il deflusso dell'acqua avviene attraverso il sifone esalante. Recentemente sono state scoperte in Australia, ascidie carnivore (\"Megalodicopia hians\") che si nutrono di piccoli animali marini.\nRiproduzione.\nLe ascidie sono in genere organismi ermafroditi.\nLe cellule uovo e gli spermatozoi vengono liberati nell'acqua, dove avviene la fecondazione.\nLa larva trascorre un breve periodo (da alcune ore a pochi giorni) come organismo pelagico per poi aderire al substrato marino, a contatto del quale avviene la metamorfosi in forma matura bentonica.\nNelle ascidie coloniali \u00e8 possibile la riproduzione asessuale per gemmazione.\nDistribuzione e habitat.\nLa classe Ascidiacea ha una distribuzione cosmopolita essendo diffusa nelle acque di tutti i continenti, inclusa l'Antartide, ove sono state censite oltre un centinaio di specie. La maggiore biodiversit\u00e0 si osserva nella fascia tropicale dell'Indo-Pacifico, ove prevalgono le specie coloniali. Nel mar Mediterraneo sono presenti oltre 200 specie.\nTassonomia.\nLa classe Ascidiacea comprende 2815 specie.\nLa odierna classificazione (World Register of Marine Species 2019) raggruppa le ascidie in tre ordini:\nLa precedente classificazione, che prevedeva 2 ordini (Enterogona e Pleurogona) e tre sottordini (Aplousobranchia, Phlebobranchia, Stolidobranchia), attualmente non \u00e8 pi\u00f9 in uso.\nSecondo un'altra classificazione \"fenetica\" viene suddivisa in due ordini:\nUna classificazione pi\u00f9 \"filogenetica\", fondata sull'evoluzione della faringe branchiale,\nla ripartisce in tre ordini:"}
{"id": "779392", "revid": "486946", "url": "https://it.wikipedia.org/wiki?curid=779392", "title": "Pala Lido", "text": ""}
{"id": "779395", "revid": "339392", "url": "https://it.wikipedia.org/wiki?curid=779395", "title": "Pala Ilio", "text": ""}
{"id": "779400", "revid": "38120", "url": "https://it.wikipedia.org/wiki?curid=779400", "title": "La Naissance D'Un R\u00eave", "text": ""}
{"id": "779403", "revid": "484362", "url": "https://it.wikipedia.org/wiki?curid=779403", "title": "Palasport", "text": ""}
{"id": "779406", "revid": "125983942", "url": "https://it.wikipedia.org/wiki?curid=779406", "title": "Federico I Gonzaga", "text": "Biografia.\nFiglio di Ludovico Gonzaga e di Barbara di Brandeburgo, fu allievo dalla prima infanzia di illustri maestri fra i quali si ricordano tre discepoli di Vittorino da Feltre: Iacopo da San Cassiano, Ognibene Bonisoli (Ognibene da Lonigo) e il Platina.\nSal\u00ec al potere il 14 giugno 1478, tre giorni dopo la morte del padre. Dal punto di vista politico Federico continuava la linea filo-milanese del padre; ancor prima di succedere alla guida del marchesato, aveva militato come comandante delle truppe milanesi. Questo impegno lo aveva tenuto occupato anche dopo la sua nomina a marchese, tanto che pass\u00f2 frequenti periodi lontano da Mantova, periodi nei quali l'amministrazione del marchesato era affidata ad Eusebio Malatesta, mentre la guida delle truppe gonzaghesche al cognato Francesco Secco d'Aragona, marito della sorellastra Caterina. Federico rimase sempre fedele ai duchi di Milano e partecip\u00f2 per loro a diverse azioni militari e pi\u00f9 in generale contro Venezia, la cui politica in quegli anni era molto aggressiva. Durante una di questa operazioni militari il cognato Francesco Secco occup\u00f2 Asola (che aveva seguito le parti di Venezia), favorito anche dall'interdetto che il Papa Sisto IV (alleato nella lega contro Venezia) aveva lanciato contro il paese. In seguito per\u00f2 venne stipulata una tregua tra i belligeranti, e Ludovico il Moro (duca reggente di Milano) chiese la consegna di Asola e degli altri territori occupati, causando molta amarezza in Federico. Il marchese era gi\u00e0 ammalato, e pare che la sofferenza per la perdite delle terre appena conquistate abbia avuto la sua parte nella sua morte, avvenuta il 14 luglio 1484. Federico fu sepolto nella chiesa di San Francesco a Mantova.\nTra il 1478 e il 1484 fece erigere dall'architetto Luca Fancelli la \"Domus Nova\" di Palazzo Ducale con la facciata rivolta verso il lago.\nNel corso della sua esistenza Federico era gi\u00e0 stato provato da diversi lutti e dolori. Nel 1481 mor\u00ec infatti l'amata sorella Susanna, che dopo la rinuncia forzata alle nozze con Galeazzo Maria Sforza, si era ritirata in convento col nome di Suor Angelica. Nel 1483 spir\u00f2 invece il fratello, Francesco, del cui decesso Federico ebbe notizia dall'ecclesiastico Luigi Capra, che era al servizio del cardinale. Inoltre, dovette subire anche un tentativo di avvelenamento, peraltro sventato da suo fratello Ludovico, da parte degli altri fratelli Gianfrancesco e Rodolfo, che per brama di potere ambivano a sostituirlo.\nMatrimonio e discendenza.\nFederico spos\u00f2 il 6 giugno 1463 Margherita di Baviera, figlia del duca di Baviera Alberto III. Il matrimonio con ogni probabilit\u00e0 fu favorito dalla madre Barbara di Brandeburgo, che in questo modo manteneva il marchesato nell'orbita tedesca.\nPare che queste nozze siano state avversate da Federico; questi era un uomo intelligente e di grande cultura, nonch\u00e9 amante delle arti, mentre la moglie, oltre ad essere poco avvenente, aveva fama di scarsa eleganza tanto nel vestire che nel modo di fare. Alcune fonti non confermate attribuiscono addirittura al futuro marchese una storia d'amore con una bella e giovane popolana, storia sulla cui esistenza gli storici sono scettici.\nFederico e Margherita ebbero sei figli:"}
{"id": "779408", "revid": "324090", "url": "https://it.wikipedia.org/wiki?curid=779408", "title": "Stefano II di Napoli", "text": "Biografia.\nDivenne, su mandato del patriziato siciliano, il leader dell'aristocrazia locale ed alla fine del suo regno, grazie ad una rottura pressoch\u00e9 definitiva con l'Impero Bizantino, Napoli si rese praticamente indipendente, pur attraversando un periodo di crisi almeno sino all'elezione di Sergio I nell'840.\nFu, signore assoluto della citt\u00e0 e fautore della riaffermazione della lingua e della cultura latina, sottratta cos\u00ec all'influenza bizantina e fu il fautore della scomparsa dalla moneta cittadina dell'effigie dell'imperatore, sostituita con quella di San Gennaro.\nNei suoi primi anni di regno, Stefano mostr\u00f2 comunque una sorta di deferenza almeno formale verso l'imperatore, come ad esempio in occasione della nomina del vescovo Paolo II (761) al quale il duca viet\u00f2 di recarsi a Roma per essere consacrato dal papa Paolo I; in tale occasione il presule, allontanatosi comunque da Napoli, fu respinto al suo ritorno in citt\u00e0 e relegato nella Chiesa di San Gennaro Extra Moenia.\nNonostante l'appoggio dato alla guerra iconoclasta di Bisanzio, nel 763 Stefano riconobbe l'autorit\u00e0 papale e consent\u00ec al vescovo Paolo di fare il suo ritorno in citt\u00e0; questo gesto, probabilmente politicamente calcolato, coincise con la caduta dell'Esarcato di Ravenna per mano longobarda, e con i problemi dei patrizi di Sicilia a fronteggiare le scorrerie dei Saraceni.\nLa sua politica fu strategica e diplomaticamente riusc\u00ec a blandire sia il papa, sia Bisanzio che il \"protostratega\" di Sicilia, proseguendo comunque la sua ascesa e divenendo cos\u00ec vescovo di Napoli, al posto di Paolo II; si fece dare l'investitura direttamente dal papa, durante il periodo di pestilenza che si abbatt\u00e9 su Napoli e che decim\u00f2 la popolazione.\nLa nuova figura di \"duca-vescovo\" ebbe vita breve in quanto, con un'abile mossa strategica, Stefano abdic\u00f2 in favore di suo figlio, Gregorio II, cedendogli il titolo di duca e mantenendo quello vescovile."}
{"id": "779414", "revid": "22475", "url": "https://it.wikipedia.org/wiki?curid=779414", "title": "The Oval", "text": "The Oval, anche Kennington Oval, \u00e8 un impianto sportivo multifunzione di Londra, situato nel quartiere di Kennington.\nCostruito nel 1845, ospit\u00f2 il primo incontro incontro interno della Nazionale inglese di rugby, di quella di cricket e, a seguire, di quella di calcio.\nTra il 1870 e il 1872 la Federazione calcistica dell'Inghilterra organizz\u00f2 cinque partite di calcio tra Inghilterra e Scozia, tutte giocate a Londra, la prima delle quali si gioc\u00f2 all'\"Oval\" il 5 marzo 1870. Le squadre nazionali di Scozia e Inghilterra ritengono che quella sia stata la loro prima partita assoluta, nonch\u00e9, di conseguenza, il primo incontro tra squadre nazionali della storia del calcio. Tale partita e le quattro successive per\u00f2 non sono riconosciute dalla FIFA, nonostante fossero state definite \"internazionali\" all'epoca, perch\u00e9 la squadra scozzese non era in realt\u00e0 una vera e propria nazionale, ma una selezione dei migliori giocatori scozzesi residenti a Londra. A queste partite fece seguito l'incontro del 30 novembre 1872 tenutosi a Glasgow, che \u00e8 ufficialmente riconosciuto come la prima partita internazionale di calcio.\nNel 1872 l'impianto fu anche sede della prima finale di FA Cup, che ospit\u00f2 in seguito dal 1874 al 1892.\nOggi il suo uso prevalente \u00e8 il cricket."}
{"id": "779420", "revid": "1418004", "url": "https://it.wikipedia.org/wiki?curid=779420", "title": "Elmore Leonard", "text": "Biografia.\nSebbene nato a New Orleans, Leonard visse nella citt\u00e0 natale solo in tenera et\u00e0. Nel 1934, dopo aver abitato in moltissime localit\u00e0 come Dallas, Oklahoma City e Memphis (il padre lavorava per la General Motors, cercando localit\u00e0 idonee all'apertura di nuove concessionarie di auto), la sua famiglia si trasfer\u00ec a Detroit, citt\u00e0 in cui sarebbero stati ambientati moltissimi suoi romanzi, e nei cui sobborghi Leonard risiedette. Di educazione cattolica (e singolari tematiche religiose sarebbero state da lui affrontate in alcuni romanzi come \"Imbroglio\" e \"Il tocco\"), nel 1943 si arruol\u00f2 in Marina e combatt\u00e9 nel Pacifico. Tornato in patria alla fine della guerra, approfitt\u00f2 delle agevolazioni universitarie per gli ex combattenti (il cosiddetto GI Bill), e nel 1950 si laure\u00f2 in lettere e filosofia all'Universit\u00e0 di Detroit.\nNel 1950 Leonard si laure\u00f2 presso l'University of Detroit Mercy in Inglese e Filosofia.\nInfluenzato da scrittori poco noti in Italia, come Richard Bissell e George V. Higgins, un sostituto procuratore distrettuale di Boston dalla notevole attivit\u00e0 di romanziere (suo \u00e8 il celebrato \"Gli amici di Eddie Coyle\", un caposaldo della narrativa poliziesca che lo stesso Leonard citava come la sua pi\u00f9 grande ispirazione e del quale scrisse la prefazione alla ristampa dell'edizione statunitense), Leonard lavor\u00f2 per molti anni in un'agenzia pubblicitaria, alzandosi alle cinque di mattina per scrivere i propri racconti e romanzi prima di recarsi in ufficio. Esord\u00ec nel 1951 con un racconto western, genere diffusissimo sulle riviste popolari degli anni cinquanta. Dal 1951 al 1961 riusc\u00ec a piazzare ben ventinove racconti su una decina di diverse riviste. Il suo primo romanzo, sempre western, \u00e8 \"The Bounty Hunters\", pubblicato nel 1953.\nSolo nel 1967 Leonard decise di lasciare il suo lavoro (dal 1961 si era messo in proprio, aprendo un'agenzia pubblicitaria e fornendo testi per brevi film di carattere promozionale e didattico, anche per l'Enciclopedia Britannica) e diventare scrittore a tempo pieno. Nel 1969, con l'inaridirsi del mercato editoriale in campo western, ritenne arrivato il momento di dedicarsi al \"crime novel\" scrivendo \"Il grande salto\" (\"The Big Bounce\"), romanzo che sarebbe riuscito a pubblicare con estrema difficolt\u00e0, dopo averlo visto rifiutare da oltre ottanta case editrici. Il grande successo di pubblico giunse solo nel 1985 con il romanzo \"Casino\" (\"Glitz\"), anche grazie a una calorosa recensione di Stephen King sul New York Times. Saltuariamente, per\u00f2, Leonard torn\u00f2 alla narrativa \"di frontiera\" pubblicando qualche sparso racconto e un romanzo western, come \"Gunsights\", e debuttando nel romanzo storico vero e proprio con \"Cuba Libre\", ambientato a Cuba tra la fine dell'Ottocento e i primi del Novecento.\nLeonard vinse il prestigioso premio \"F. Scott Fitzgerald Literary Award for Achievement in American Literature\", tra i cui passati vincitori figurano, tra gli altri, William Styron, John Barth, Joyce Carol Oates, E. L. Doctorow, Norman Mailer, John Updike.\nLeonard, che si spos\u00f2 tre volte (l'ultima nell'agosto 1993), visse per lungo tempo a Bloomfield Hills, una cittadina della Oakland County, nel Michigan. Anche uno dei suoi figli, Peter Leonard, ha intrapreso la carriera di scrittore di polizieschi dopo una lunga attivit\u00e0 di pubblicitario, esordendo nel maggio 2008 con il romanzo \"Brivido\" (\"Quiver\"). Alla fine di luglio del 2013 lo scrittore venne colpito da un ictus che lo port\u00f2 poi alla morte, avvenuta il 20 agosto dello stesso anno all'et\u00e0 di 87 anni.\nNel 1970 Leonard don\u00f2 parte dei suoi archivi personali alla biblioteca dell'University of Detroit Mercy.\nStile e caratteristiche.\nLeonard \u00e8 sempre stato considerato un maestro del dialogo, e uno dei suoi tratti distintivi era quello di portare avanti la trama dei suoi libri non tanto attraverso passaggi descrittivi, quanto per mezzo delle conversazioni tra i personaggi. Non a caso la quasi totalit\u00e0 dei suoi libri (fatta eccezione per qualche storia western degli esordi) \u00e8 scritta in terza persona.\nPer questo aspetto potenzialmente \"cinematografico\", infatti, numerosi sono i film tratti dai suoi \"crime novels\" (cos\u00ec lo stesso Leonard amava definire le proprie opere), anche se gran parte di tali film non seppe ben riprodurre su pellicola il vero spirito dei romanzi originali, fatte salve alcune eccezioni come \"Jackie Brown\" di Quentin Tarantino e \"Out of Sight\" di Steven Soderbergh.\nRicercatore meticoloso delle ambientazioni e delle atmosfere dei suoi romanzi (per i cui dettagli si avvalse per molti anni del lavoro del \"researcher\" Greg Sutter), Leonard era irresistibilmente attratto dalle modificazioni della cultura popolare e dei linguaggi: questo, unito ad una prosa spesso ellittica e ben poco lineare narrativamente, tramite un uso magistrale dei vari punti di vista sparsi nel corpo della narrazione, lo rese uno degli autori pi\u00f9 difficili da tradurre efficacemente in altre lingue.\nLeonard era uno degli scrittori preferiti di Saul Bellow, cos\u00ec come di Martin Amis, che ne fu intimo amico e lo intervist\u00f2 pi\u00f9 volte, anche in pubblico, definendolo \"il Dickens di Detroit\". Nel 1991 la BBC ha prodotto e girato un documentario su di lui, \"Elmore Leonard's Criminal Records\".\nPremi letterari.\nQuesta la lista dei premi letterari di cui fu insignito:\nFortuna italiana.\nIn Italia, Leonard godette per anni di una moderata notoriet\u00e0. Molti dei suoi romanzi sono stati tradotti negli anni settanta, ma il riscontro di critica e di pubblico non \u00e8 mai stato straordinario. Negli ultimi anni la situazione \u00e8 cambiata in maniera rilevante, sull'onda del grande successo di alcuni film tratti da suoi lavori, come \"Get Shorty\", \"Jackie Brown\", \"Be Cool\" e \"Out of Sight\".\nIl rinnovato interesse per i romanzi di Leonard ha spinto Einaudi a iniziare, dal 2001, la pubblicazione italiana delle opere complete dell'autore alternando i nuovi romanzi al recupero dei titoli inediti in Italia. L'attuale traduttore italiano di Leonard \u00e8 Luca Conti, cui si devono finora \"Il grande salto\", \"Hot Kid\", \"Tutti i racconti western\", \"Killshot\", \"Su nella stanza di Honey\", \"Road Dogs\", \"Fuori dal gioco\" e \"Lo sconosciuto n. 89\"; Wu Ming 1 ha tradotto quattro romanzi (\"Tishomingo Blues\", \"Mr Paradise\", \"Cat Chaser\" e \"Freaky Deaky\"); di recente, Stefano Massaron ha tradotto \"Raylan\", mentre Ottavio Fatica ha curato l'edizione italiana di \"Quando le donne aprono le danze\".\nNel dicembre 2006 Leonard ricevette il Premio Raymond Chandler al Noir in Festival di Courmayeur.\nFilmografia.\nFilm e telefilm sceneggiati o prodotti da Leonard, oppure tratti dai suoi romanzi."}
{"id": "779422", "revid": "1573940", "url": "https://it.wikipedia.org/wiki?curid=779422", "title": "Pyura spinifera", "text": "Il tulipano di mare (\"Pyura spinifera\" ()) \u00e8 una ascidia sessile che vive nelle acque costiere ad una profondit\u00e0 massima di 80 metri.\nIl nome comune deriva dall'aspetto simile ad un bulbo nodoso di fiori impiantato su un lungo peduncolo.\nI tulipani di mare si trovano in diverse variet\u00e0 di colori, tra cui il bianco, il rosa, il giallo, l'arancione e il viola. Il colore dipende dalla associazione simbiotica con una spugna che copre la loro superficie.\nNonostante il loro nome comune, i tulipani di mare sono animali e non piante, e fanno parte del phylum dei Cordati, lo stesso cui appartengono i vertebrati.\nCome tutte le ascidie, i tulipani di mare si nutrono tramite il filtraggio."}
{"id": "779434", "revid": "287204", "url": "https://it.wikipedia.org/wiki?curid=779434", "title": "L'amante (romanzo)", "text": "L'amante (\"L'Amant\") \u00e8 un romanzo della scrittrice francese Marguerite Duras, pubblicato per la prima volta nel 1984, anno in cui ottenne anche il premio letterario Goncourt. In Italia appare per la prima volta nel 1985 con il titolo \"L'amante\". Nel 1992 il regista Jean-Jacques Annaud trasse da questo romanzo il film omonimo con Jane March.\nIl romanzo narra le vicende, in gran parte autobiografiche, di Marguerite Duras nel periodo in cui, tra i quindici e i diciassette anni, visse con la madre e i fratelli nell'Indocina francese, per l'esattezza a V\u0129nh Long, piccolo centro situato presso il fiume Mekong. La storia \u00e8 quella dell'incontro tra Marguerite (l'io narrante) e il figlio di un ricco possidente cinese (il cui vero nome \u00e8 Huynh Thuy Le): un amore proibito non solo per la giovane et\u00e0 della ragazza, ma anche e soprattutto per le convenzioni vigenti (n\u00e9 la differenza etnica n\u00e9 quella di ceto sociale potevano essere ignorate).\nLa loro relazione, inizialmente clandestina, viene osteggiata dal padre del giovane ed utilizzata dalla famiglia di lei per trovare un po' di sollievo a una povert\u00e0 frutto di inganni e sfortune; termina nel momento in cui la madre della protagonista decider\u00e0 di ripartire dal Vietnam in cui si trovano per la Francia portando i figli con s\u00e9. La vicenda amorosa, raccontata con stile spoglio ed ampie digressioni, s'intreccia con le varie vicende della sua vita: l'odio per il fratello maggiore, il rapporto conflittuale con la madre e il lesbismo latente della stessa protagonista nei confronti dell'amica e compagna di scuola Hel\u00e9ne.\nTrama.\nSiamo nel 1929, una ragazza di appena 15 anni (ed il cui nome non viene mai rivelato) \u00e8 in viaggio sul traghetto che attraversa il delta del Mekong; \u00e8 di ritorno da una vacanza trascorsa nell'abitazione di famiglia a Sa \u0110\u00e9c (Provincia di Dong Thap) e sta tornando nel collegio di Saigon dove studia. Mentre si trova sul ponte dell'imbarcazione attrae l'attenzione di un giovane ventisettenne di origini cinesi figlio ed erede di un importante uomo d'affari; egli inizia una conversazione con la ragazza e, appena sbarcati, le propone d'accompagnarla in automobile: lei accetta il passaggio nella sua limousine con autista e si fa portare fino in citt\u00e0, all'ingresso della scuola.\nLa ragazzina \u00e8 figlia di una vedova affetta da crisi maniaco depressive, ha un fratello pi\u00f9 grande che detesta e uno pi\u00f9 piccolo che adora; presto, aiutata anche dalle circostanze economiche difficoltose in cui si trova, finisce con il diventar l'amante del giovane cinese: inizia una relazione che vuol far credere a se stessa sia solo puramente sessuale e d'interesse. Comincia anche a farsi pagare proprio come fosse una prostituta e porta i soldi a casa; la madre e il fratello maggiore cercano d'approfittarne, fino a quando il padre del giovane uomo non s'intromette con la sua forte disapprovazione, portando cos\u00ec all'interruzione brusca della relazione tra i due.\nSolo molto pi\u00f9 tardi la ragazza riconoscer\u00e0 i propri sentimenti, la profondit\u00e0 e la sincerit\u00e0 del suo primo amore.\nVersioni pubblicate.\nEsiste, oltre al romanzo scritto in forma autobiografica, anche una riscrittura intitolata \"L'amante della Cina del Nord\", pubblicato in concomitanza con la trasposizione cinematografica del 1992; questo, narrato in terza persona \u00e8 in forma di sceneggiatura, coi dialoghi scritti e senza alcun monologo interiore."}
{"id": "779439", "revid": "114448996", "url": "https://it.wikipedia.org/wiki?curid=779439", "title": "Lampada frontale", "text": "La lampada frontale \u00e8 un attrezzo utile e comodo che permette a chi la utilizza di illuminare la parte davanti a s\u00e9 senza impegnare le mani, grazie a cinghie elasticizzate e regolabili che permettono una perfetta aderenza alla testa dell'utilizzatore.\nStoria.\nI primi utilizzatori di lampade frontale furono i minatori e gli esploratori del XVIII e XIX secolo: il tipico caschetto con un piccolo fornelletto a carburo e acqua che, mescolati insieme, sviluppavano acetilene.\nLe lampade ad acetilene hanno poi lasciato spazio alle tipiche lampadine ad incandescenza, con le normali pile. Questo tipo di lampada era decisamente pi\u00f9 sicura, perch\u00e9 non produceva fiamme libere, quindi in caso di fuga di gas infiammabile non potevano verificarsi esplosioni: l'operaio o l'esploratore potevano mettersi in salvo se si accorgevano in qualche modo della fuga di gas. L'inconveniente di tali lampade era, ed \u00e8 tuttora, l'eccessivo calore prodotto dalle stesse.\nNegli ultimi anni poi si sono affermate le lampadine a LED, utilizzate per la pratica dell'alpinismo: producono pochissimo calore, hanno un basso consumo di batterie e possono durare fino all'80% in pi\u00f9 delle lampade ad incandescenza. Al contrario di queste ultime, non sono costituite da una singola lampada, bens\u00ec da un insieme di lampade (spesso 8 o multipli di 8). Questa tecnologia prevede l'installazione di un LED in un circuito stampato elettronico. Due esempi di funzioni in pi\u00f9 rispetto alle precedenti lampadine sono: \nNormalmente tutte queste funzioni si ottengono premendo consecutivamente un solo pulsante:\nLogicamente, se la lampada ha soli 8 LED il ciclo si conclude in tre passaggi (accensione, lampeggiamento e spegnimento); se i LED sono 16, in quattro passaggi (accensione di 8 LED, accensione di 16 LED, intermittenza, spegnimento).\nDescrizione.\nCon il casco.\nAlcuni caschetti hanno specifici agganci, o sistemi di blocco, per appositi modelli di lampade, che permettono di serrare ancora meglio la lampada alla testa: infatti senza questi sistemi l'attrito delle cinghie sarebbe minimo, causando spesso lo scivolamento della lampada dal caschetto, vanificando anche il suo effetto di comodit\u00e0. Questo accorgimento rende utile la lampada frontale non solo per sport come alpinismo o mountain bike, ma anche per escursionismo, speleologia e lavoro. Basti pensare ad uno speleologo costretto a lavorare, arrampicarsi o maneggiare la corda o un vigile del fuoco che deve fare un soccorso con l'oscurit\u00e0, entrambi con una mano sola perch\u00e9 hanno l'ingombro di una lampada tradizionale.\nAdattamenti.\nLe lampade frontali di ultima generazione hanno quasi sempre varie parti regolabili e adattabili. Una parte molto importante nell'adattamento \u00e8 il sistema di cinghie che come gi\u00e0 detto tengono ben salda la lampada alla testa dell'utilizzatore. Questo tipo di regolazione \u00e8 solitamente formata da due sistemi distinti, uno che circonda la testa orizzontalmente, e uno che la fascia verticalmente. Quest'ultima presenta un'asola cucita, e all'interno di essa viene fatta passare la cinghia orizzontale, l'altra estremit\u00e0 va al corpo di plastica della lampada e permette la regolazione anche in verticale. Alcune lampade presentano poi un sistema di blocco a molla che permette l'inclinazione della lampada, con la possibilit\u00e0 di dirigere il fascio luminoso anche longitudinalmente. Questa regolazione varia spesso da 30\u00b0-45\u00b0, cio\u00e8 un fascio molto luminoso ma a breve distanza (5-8m), fino ad un'angolazione di 90\u00b0, questa regolazione fa s\u00ec che la lampada sia parallela alla testa, quindi il fascio che proietta sar\u00e0 pi\u00f9 debole ma illuminer\u00e0 pi\u00f9 lontano (circa 30\u00a0m), ovviamente il tutto in base all'altezza dell'utilizzatore"}
{"id": "779441", "revid": "1305772", "url": "https://it.wikipedia.org/wiki?curid=779441", "title": "Broken Barricades", "text": "Broken Barricades \u00e8 il quinto album dei Procol Harum, pubblicato nel 1971. Fu l'ultimo album di Robin Trower con il gruppo, prima che iniziasse la carriera solista."}
{"id": "779444", "revid": "123055385", "url": "https://it.wikipedia.org/wiki?curid=779444", "title": "Velvet (rivista)", "text": "Velvet \u00e8 stato un supplemento mensile del quotidiano \"Repubblica\" pubblicato dal 2006 al 2012. Si occupava di moda, costume e attualit\u00e0 e usciva nei primi quindici giorni del mese e veniva stampato su carta patinata. Per i primi anni \u00e8 stata caratterizzata per l'adozione di un grande formato, una grafica di forte impatto e la cura attenta ai testi. Il primo numero di 580 pagine \u00e8 uscito il 9 novembre 2006, con una tiratura di 500.000 copie. \"Velvet\" vendeva circa 100.000 copie al mese, festeggiando a fine 2010 l'uscita n\u00ba 50. A seguito di un restyling presentato il 16 febbraio 2011, con una nuova veste grafica e un nuovo formato ridotto del 15%, \"Velvet\" ha ridotto il formato e aumentato lo spazio per i temi di attualit\u00e0, le inchieste, i personaggi. Il prezzo era di 2,50 euro (poteva essere comprato anche separatamente dal quotidiano). Esiste anche un archivio web dove \u00e8 possibile trovare i numeri del magazine.\nVelvet ha chiuso nel dicembre 2012.\nRedazione.\nIl direttore e fondatore di \"Velvet\" \u00e8 stato Michela Gattermayer. Da luglio 2011 la direzione \u00e8 passata a Daniela Hamaui, ex-direttore di \"D - la Repubblica delle donne\" e dell'\"Espresso\". In redazione lavoravano Fabrizio Filosa, Rachele Bagnato e Laura Bianchi (moda), Elisabetta Muritti e Giovanni Ciullo (attualit\u00e0, costume, celebrit\u00e0), Serena Tibaldi e Donatella Genta (rubriche moda), Roberto Ciminaghi (rubriche uomo e casa), Angela Croce (bellezza). La veste grafica \u00e8 curata da Joel Berg in collaborazione con Anna Cuppini."}
{"id": "779463", "revid": "124671667", "url": "https://it.wikipedia.org/wiki?curid=779463", "title": "Guru Nanak Dev", "text": "Biografia.\nSri Guru Nanak Dev nacque a Rai Bhoe ki Talwandi nel mese di \"baisakhi\" (aprile-maggio) del 1469 e divent\u00f2 il primo guru sikh nel mese di \"kartik\" (ottobre-novembre) del 1469: per questo motivo il suo compleanno viene festeggiato dai sikh il 19 novembre, in seguito la citt\u00e0 natale di Nanak fu rinominata in Nankana Sahib (territorio del Pakistan dal 1947).Mor\u00ec il 7 settembre 1539 a Kartarpur (Punjab, Impero Moghul). Egli viaggi\u00f2, specialmente nei luoghi di pellegrinaggio, dove insegnava, cantava inni e stabiliva dei centri di culto chiamati \"dharamsalas\". Si stabil\u00ec alla fine a Kartarpur con i suoi discepoli. Mor\u00ec probabilmente nel 1569. Aveva designato uno dei suoi discepoli, Lahina, come suo successore, cos\u00ec che il movimento dei Sikh prosegu\u00ec dopo la sua morte con la successione dei Guru. \nGli insegnamenti di Guru Nanak Dev si basano su tre principi derivati da una frase attribuita a lui, la quale afferma:\n\"Meditate costantemente sul Nome, lavorate con impegno, dividete con gli altri ci\u00f2 che guadagnate.\" egli anche afferm\u00f2: \"Non ci sono ind\u00f9, non ci sono musulmani\".\nDi conseguenza i tre principi derivati dai suoi insegnamenti:\n1) Ricordare Dio in ogni momento\n2) Guadagnare lavorando onestamente\n3) Condividere il guadagno\nIl pensiero di Guru Nanak Devi ji.\nGuru Nanak Dev ji afferm\u00f2 che \"Dio \u00e8 uno, il suo nome \u00e8 verit\u00e0, creatore immanente, senza timori, senza ostilit\u00e0, di forma immortale, ingenerato, autosussistente, conosciuto dalla grazia del Guru\". Gli esseri umani sono legati al karma, la legge morale delle cause e degli effetti. Dio concede loro l'aiuto, (la grazia, \"prasad\") per innalzarsi attraverso cinque stadi, dall'essere un malvagio o \"manmukh\" fino a diventare devoti del Guru e assorbiti in Lui (\"gurmukh\"). Il \"manmukh\" vive nei cinque mali morali che sono simili ai peccati mortali dei cristiani, e si perde nel \"maya\", che per i Sikh \u00e8 l'errore che porta a dare pi\u00f9 valore alle cose materiali che alle spirituali. Lo stadio finale \u00e8 la totale beatitudine, o \"sachkand\", aldil\u00e0 delle parole e del ciclo delle rinascite (reincarnazione)."}
{"id": "779470", "revid": "124123", "url": "https://it.wikipedia.org/wiki?curid=779470", "title": "Jayant Vishnu Narlikar", "text": "\u00c8 considerato il principale esperto e propugnatore della teoria cosmologica dello stato stazionario. Il suo lavoro sulla teoria della gravit\u00e0 conformale con Fred Hoyle, chiamata teoria Hoyle-Narlikar, dimostr\u00f2 la sintesi che pu\u00f2 essere raggiunta fra la teoria della relativit\u00e0 di Albert Einstein e il principio di Mach. \u00c8 stato premiato per il suo lavoro con la Padma Vibhushan, il secondo pi\u00f9 alto onore civile indiano.\nNarlikar \u00e8 anche il direttore fondatore dell'Inter-University Centre for Astronomy and Astrophysics (IUCAA) a Pune in India.\nNel 1966, a 28 anni, \u00e8 anche tra i fondatori dell'Institute of Theoretical Astronomy di Cambridge.\n\u00c8 un attivo divulgatore scientifico, avendo pubblicato articoli su periodici e tenuto conferenze a tal fine; ha pubblicato racconti di fantascienza in lingua hindi, marathi ed inglese.\nPubblicazioni.\nFantascienza.\nIn inglese:\nIn marathi:"}
{"id": "779473", "revid": "54354", "url": "https://it.wikipedia.org/wiki?curid=779473", "title": "Jayant Narlikar", "text": ""}
{"id": "779484", "revid": "174925", "url": "https://it.wikipedia.org/wiki?curid=779484", "title": "Ruth", "text": ""}
{"id": "779486", "revid": "287204", "url": "https://it.wikipedia.org/wiki?curid=779486", "title": "Campionati mondiali di canoa/kayak 2005", "text": "I 34esimi Campionati mondiali di canoa/kayak si sono svolti a Zagabria (Croazia) dal 25 al 28 agosto 2005."}
{"id": "779493", "revid": "1117982", "url": "https://it.wikipedia.org/wiki?curid=779493", "title": "Stagira", "text": "Stag\u00edra (in greco antico prima \u03a3\u03c4\u03ac\u03b3\u03b5\u03b9\u03c1\u03bf\u03c2, poi \u03c4\u03ac \u03a3\u03c4\u03ac\u03b3\u03b5\u03b9\u03c1\u03b1), l'odierna Olympiada (localit\u00e0 del comune di Aristotelis), \u00e8 un'antica citt\u00e0 della regione greca di Macedonia situata nella penisola Calcidica, nota soprattutto per essere la citt\u00e0 natale del filosofo Aristotele (da cui deriva l'appellativo \"Stagirita\").\nStoria.\nFu fondata nel 656 a.C. da coloni greci di Andros, isola delle Cicladi; nel 480 a.C. fu occupata da Serse I. Aderente dapprima alla lega di Delo, defezion\u00f2 insieme con la vicina Acanto nel 424 a.C., dietro le promesse dello spartano Brasida; invano Atene tent\u00f2 di conquistarla.\nVi riusc\u00ec Filippo II di Macedonia e, quando Aristotele, nativo di Stagira, divenne precettore del figlio Alessandro, in suo omaggio la restaur\u00f2.\nSiti di interesse.\nGli scavi nella regione sono iniziati nel 1960. Il pezzo pi\u00f9 impressionante che \u00e8 stato portato alla luce \u00e8 il muro, in cima alla collina che \u00e8 stata costruita in et\u00e0 classica e del quale si possono esaminare le diverse tecniche di costruzione.\nIl muro determina i limiti occidentali dell'antica citt\u00e0, circondata dal mare. La potente fortificazione integrava torri e bastioni rotondi e quadrati collegati a squame pesanti. In cima alla collina appare anche la reliquia della cittadella. Nella parte posteriore, tra le colline, si trovano i resti ben conservati di un vasto edificio pubblico, con una galleria e una facciata monumentale con pilastri."}
{"id": "779501", "revid": "254059", "url": "https://it.wikipedia.org/wiki?curid=779501", "title": "Giulia Gonzaga", "text": "Biografia.\nNacque nel 1513, settima figlia, da Francesca Fieschi e da Ludovico Gonzaga, signore di Gazzuolo, Sabbioneta, Viadana e Casalmaggiore, primogenito di Gianfrancesco Gonzaga (1446-1496).\nAnd\u00f2 sposa appena tredicenne nell'agosto del 1526 a Vespasiano Colonna (1480-1528), figlio di Prospero Colonna. Vespasiano era rimasto vedovo l'anno prima di Beatrice Appiano, figlia del signore di Piombino Jacopo IV Appiano, ed aveva una bambina di nome Isabella. Conte di Fondi e duca di Traetto, suo cugino di 3\u00ba grado, maggiore di Giulia di 33 anni, era, quasi non bastasse, \u00abin cattive condizioni di salute, zoppo e monco\u00bb. Giulia, che aveva portato in dote 12.000 scudi d'oro, rimase vedova dopo meno di due anni, il 13 marzo 1528, e fu erede del marito a condizione che non si risposasse, nel qual caso il patrimonio di Vespasiano sarebbe andato tutto alla figlia Isabella.\nInfatti, nel testamento redatto il giorno prima della sua morte, Vespasiano scrisse: \u00abLasso Isabella ad Hipolito Medici nepote del Papa con 30.000 ducati de Regno in dote, et per contentezza de vaxalli et satisfatione de la posterit\u00e0 che li figli se chiamano con lo cognome de casa Colonna [...] In caso che il matrimonio di Isabella con Hipolito nepote non havesse loco, lo ha resolvere mia mogliere in uno de' fratelli con cinco millia ducati de rendita sopra lo stato di Campagna in dote. Del resto lasso mia mogliera donna et patrona in tutto lo stato predetto et anco del Regno, sua vita durante, servando lo habito de vidua, et in evento che si maritasse che se piglia la dote sua et Isabelhi resti herede universale tanto del Stato di Campagna quanto del Regno et di Apruzio\u00bb.\nPertanto, Giulia non si spos\u00f2 pi\u00f9, mentre Isabella non spos\u00f2 Ippolito de' Medici - che fu fatto cardinale dal papa Medici il 10 gennaio 1529 - ma un fratello di Giulia, Luigi Gonzaga \"Rodomonte\": in questo modo, Giulia coinvolgeva nella protezione della propriet\u00e0 dei suoi feudi la propria famiglia di origine e, nello stesso tempo, manteneva l'amicizia dell'influente cardinale.\nDa parte sua, Isabella ebbe da Luigi Gonzaga il figlio Vespasiano, che sar\u00e0 un giorno duca di Sabbioneta e, dopo un suo nuovo matrimonio, sar\u00e0 Giulia a doversi occupare del piccolo Vespasiano.\nLa corte di Fondi.\nGiulia Gonzaga si stabil\u00ec a Fondi, animando con il suo segretario, il poeta modenese Gandolfo Porrino, un piccolo ma raffinato circolo intellettuale nel locale castello, frequentato da personalit\u00e0 quali Vittoria Colonna, Marcantonio Flaminio, Vittore Soranzo, Francesco Maria Molza, Francesco Berni, il pittore Sebastiano del Piombo - che le fece il ritratto - Pier Paolo Vergerio, Pietro Carnesecchi, Juan de Vald\u00e9s, lo scrittore spagnolo residente a Napoli e in \u00abodore di eresia\u00bb, con il quale si mantenne in contatto per tutta la vita, il quale scriveva il 18 settembre 1535 al cardinale Ercole Gonzaga di essere stato a Fondi \u00abcon quella signora, che \u00e8 grandissimo peccato che non sia signora di tutto il mondo, bench\u00e9 io credo che N. S. Dio ha provisto cos\u00ec perch\u00e9 anchor noi altri poveretti potiamo godere della sua divina conversatione et gentilezza, che non \u00e8 punto inferiore alla bellezza\u00bb.\nLa sua intelligenza e cultura, unita alla notevole bellezza, attirarono l'attenzione di importanti poeti del tempo, come l'Ariosto e Bernardo Tasso, il padre di Torquato, che le dedic\u00f2 diversi sonetti. Uno recita:\nAnche il cardinale Ippolito non smise, malgrado la porpora, di corteggiarla: questo legato pontificio nell'Umbria, vice-cancelliere, amministratore dei vescovati di Casale e di Lecce, titolare di ricchi benefici, che manteneva nella sua lussuosa casa romana in Campo Marzio una corte di centinaia di persone, le dedic\u00f2 la sua traduzione del secondo libro dell'Eneide, scrivendo che l'incendio del suo cuore, da lei provocato, era simile a quello di Troia, ed esso gli procura \u00abaffanni, sospiri e lagrime\u00bb. Come una leggenda vuole che ella non volle consumare il matrimonio con Vespasiano Colonna, un'altra opposta diceria le attribuisce un figlio avuto dal cardinale Ippolito, Asdrubale de' Medici.\nL'attacco pirata.\nNella notte tra l'8 e il 9 agosto 1534, la citt\u00e0 di Fondi fu attaccata dal corsaro Barbarossa che gi\u00e0 da settimane andava saccheggiando le coste meridionali della penisola, effettuando rapidi sbarchi dalle sue navi. A dar credito alla tradizionale interpretazione degli avvenimenti, egli avrebbe cercato di rapirla per consegnarla in \"dono\" al sultano Solimano I il Magnifico. Riuscita a sfuggire al rapimento con una fuga avventurosa compiuta in abiti discinti a Campodimele, il Barbarossa saccheggi\u00f2 la cittadina e la vicina Sperlonga, ma fu poi respinto dalla strenua resistenza degli abitanti di Itri. Qualcuno ha anche insinuato che il tentativo del Barbarossa fosse stato sollecitato dalla famiglia Colonna che intendeva appropriarsi dei possedimenti della Gonzaga.\nL'imperatore Carlo V, meno di un anno dopo, organizz\u00f2 una spedizione contro Tunisi per distruggere la base delle sortite corsare del Barbarossa e quando, il 25 novembre 1535, il sovrano rientr\u00f2 a Napoli, Giulia Gonzaga and\u00f2 a incontrarlo non solo per vedervi il suo vendicatore, ma per ingraziarselo a vantaggio delle proprie liti domestiche con i Colonna e la stessa figliastra Isabella. E a Napoli rimase, entrando nel convento napoletano di San Francesco delle Monache, autorizzata da un \"breve\" di Paolo III, mantenendo lo stato laicale.\nOrtensio Lando la descrisse come una donna che, \u00abscordatasi della sua bellezza, ha tutti i suoi pensieri al cielo rivolti et \u00e8 fatta nelle sacre lettere assai pi\u00f9 esercitata che l'altre femine non sono nell'ago over nella conocchia\u00bb. A Napoli Giulia conobbe nel 1536 anche Bernardino Ochino, famosissimo e trascinante predicatore, generale dell'Ordine cappuccino, che fugg\u00ec poi in Svizzera per sottrarsi alla persecuzione dell'Inquisizione, e frequent\u00f2 il circolo del Vald\u00e9s, che la fece protagonista del suo dialogo \"Alfabeto cristiano\", pubblicato postumo nel 1546 a cura della stessa Gonzaga. Le teorie di Vald\u00e9s, condivise dalla Gonzaga, consistono nel rifiuto delle forme esteriori della devozione, nell'abbandonarsi con fiducia a Dio che, avendo posto su Cristo la punizione delle colpe dell'umanit\u00e0, ha dato prova di una capacit\u00e0 di perdono della quale l'uomo pu\u00f2 avere fede assoluta e la fede \u00e8 un'illuminazione dello Spirito Santo, non il risultato di un'analisi razionale delle Scritture.\nCon la sua morte, avvenuta nel 1541, il Vald\u00e9s la fece erede di tutti i suoi scritti e Giulia prosegu\u00ec le iniziative dello spagnolo, stabilendo contatti anche con il circolo che si riuniva a Viterbo nella casa del cardinale inglese Reginald Pole, vicino alle posizioni riformate. Quando, nel 1558, il cardinale Pole, rifugiato in Inghilterra, ingiunto di presentarsi a Roma davanti al Tribunale del Sant'Uffizio per rispondere dell'accusa di eresia, in punto di morte si dichiar\u00f2 cattolico e obbediente al papa, la Gonzaga scrisse all'amico Pietro Carnesecchi di considerare \u00abscandalosa\u00bb quella dichiarazione.\nLe sue frequentazioni con persone sospette di essere vicine alla Riforma protestante le procurarono le attenzioni dell'Inquisizione, che cominci\u00f2 a raccogliere prove per un processo d'eresia ma non se ne fece nulla, grazie all'intervento dei cugini, il cardinale Ercole e Ferrante I Gonzaga.\nGiulia Gonzaga mor\u00ec a Napoli all'et\u00e0 di 53 anni, il 16 aprile 1566, lasciando erede universale il nipote Vespasiano.\nDopo la sua morte, il papa Pio V ottenne il sequestro della sua corrispondenza alla cui lettura disse che, se fosse stata ancora in vita, \u00abl'avrebbe abrusciata viva\u00bb. L'esame della sua corrispondenza con il Carnesecchi caus\u00f2 tuttavia l'apertura dell'inchiesta e del processo di eresia contro quest'ultimo, bruciato sul rogo il 1\u00ba ottobre 1567. Nei verbali del processo inquisitoriale contro il Carnesecchi, tanto la Gonzaga che il Pole che il Vald\u00e9s, tutti ormai defunti, vengono descritti come eretici luterani."}
{"id": "779508", "revid": "123096373", "url": "https://it.wikipedia.org/wiki?curid=779508", "title": "Ciliophora", "text": "I ciliati (Ciliophora) sono organismi unicellulari che si possono trovare nei mari, in acqua dolce nel terreno e comunque dovunque ci sia acqua. I ciliati sono un gruppo appartenente ai protisti, che annoverano circa 7500 specie. Sono considerati i protisti pi\u00f9 sviluppati e pi\u00f9 differenziati.\nIl nome di ciliati deriva dal fatto che la loro superficie cellulare \u00e8 ricoperta completamente o in parte da organelli simili a peli chiamati ciglia, che sono identici nella struttura ai flagelli ma pi\u00f9 corti e presenti in numero molto maggiore, con una differente struttura ondulata rispetto ai flagelli. Le ciglia compaiono in tutti i membri del gruppo (sebbene i suttori li abbiano solo in una fase del loro ciclo) e sono usati per nuotare, strisciare, attaccarsi, mangiare e come organi di senso.\nStruttura.\nLa loro lunghezza va dai 50 ai 300 \u00b5m. In alcune specie la loro lunghezza raggiunge circa 2 mm. Una rete di fibrille contrattili, come i filamenti di actinomiosina e dei microtubuli, permette ai ciliati di modificare la loro struttura della superficie e di reagire agli stimoli chimico-fisici. In particolare, ai cambiamenti della concentrazione di idrogeno e di anidride carbonica i ciliati reagiscono con cambiamenti di direzione del loro movimento, finch\u00e9 non si trovano in un territorio con condizioni pi\u00f9 favorevoli.\nA differenza degli altri eucarioti i ciliati hanno due tipi differenti di nuclei (dimorfismo nucleare), uno piccolo (micronucleo), diploide usato per la riproduzione e uno pi\u00f9 grande (macronucleo) ampliploide per il funzionamento della cellula. Il macronucleo \u00e8 prodotto dal micronucleo per ampliamento del genoma. La sua divisione avviene per amitosi. Periodicamente il macronucleo deve essere rigenerato dal micronucleo. In molti questo avviene attraverso la riproduzione sessuale che avviene usualmente per coniugazione.\nNutrizione.\nFagocitosi-endocitosi scambio di superficie. La maggior parte dei ciliati si nutre di piccoli organismi (eterotrofia) come batteri e alghe. Il cibo viene portato alla bocca cellulare, dove avviene la maggior parte o totalit\u00e0 dell'ingestione, attraverso delle ciglia modificate. Queste includono generalmente una serie di membranelle alla sinistra della bocca e una membrana parorale sulla destra. Alcuni ciliati non hanno una vera e propria bocca e si nutrono per fagocitosi, mentre altri sono predatori e si nutrono di altri protisti o anche di altri ciliati.\nStrutture specializzate.\nNei ciliati ipotrichi ci sono anche delle strutture che formano delle spazzole chiamate \"cirri\". Pi\u00f9 spesso le ciglia che circondano l'organismo sono disposti in monocinetidi e dicinetidi che rispettivamente sono costituiti da uno o due cinetosomi (corpi basali) ciascuno dei quali pu\u00f2 supportare un ciglio. Questi sono disposti in file che corrono dal lato anteriore a quello posteriore della cellula. I cinetidi del corpo e della bocca costituiscono la cosiddetta \"infraciliatura\", un'organizzazione unica del gruppo e importante nella loro classificazione. Essa include varie fibrille e microtubuli che hanno il compito di coordinare il movimento delle ciglia.\nL'infraciliatura \u00e8 una delle componenti pi\u00f9 importanti della parete cellulare. Un'altra sono gli \"alveoli\", piccole vesciche sotto la membrana cellulare che sono raggruppate accanto ad essa per formare una pellicola per mantenere la forma della cellula che varia da flessibile e contrattile a rigida. Sono normalmente presenti numerosi mitocondri e estrusomi. La presenza di alveoli, la struttura delle ciglia, la forma della mitosi e vari altri dettagli indicano una relazione stretta tra i ciliati gli apicomplessi e i dinoflagellati. Questi gruppi insieme formano il clade degli alveolati."}
{"id": "779509", "revid": "1924342", "url": "https://it.wikipedia.org/wiki?curid=779509", "title": "The Clash (album)", "text": "The Clash \u00e8 il primo album in studio del gruppo musicale punk inglese The Clash, pubblicato l'8 aprile 1977 in Regno Unito e il 26 luglio 1979 negli Stati Uniti dalla CBS Records.\nIl disco.\nStoria.\nNel '76 Joe Strummer, leader della band The 101'ers, stava cominciando a muoversi per tutta Londra. Ma rimase folgorato durante un concerto dei Sex Pistols. In quel momento, egli cap\u00ec che ci voleva una svolta\nEntra in scena Bernie Rhodes, che sar\u00e0 il manager della futura band The Clash, port\u00f2 Joe allo Shepherd's Bush, l\u00ec c'erano Mick Jones, Paul Simonon e Keith Levene. Bernie disse:\nIl nuovo gruppo Punk The Clash comincia a farsi strada, ma tre chitarre erano eccessive, questo era uno dei motivi per cui Keith Levene lasci\u00f2 il gruppo. Scrisse solo una canzone insieme a Strummer e Jones, What's My Name. Registrano insieme a Terry Chimes l'album che porta il loro nome, The Clash. Ma subito dopo le registrazioni, Terry se ne va e durante l'Anarchy Tour reclutano Rob Harper alla batteria, che lascia il gruppo dopo poco tempo. Poco dopo la posizione viene assunta da Topper Headon.\nPubblicazione.\nL'album \u00e8 inizialmente uscito nella sola Gran Bretagna, pubblicato l'8 aprile 1977 dalla CBS Records, con produttori gli stessi Clash, Mickey Foote e Bill Price. La produzione di Mickey Foote, attribuisce al disco un suono molto grezzo e ruvido, che si evidenzia soprattutto in pezzi come \"White Riot\" e \"I'm so Bored with the U.S.A.\", e che contraddistinguono sin dall'inizio la forte connotazione politica dei Clash. Va ricordata sicuramente la cover \"Police and Thieves\", versione riadattata di un pezzo reggae di Junior Murvin e Lee Perry.\nL'album esce in un secondo momento anche negli States anche se il brano \"I'm so Bored with the U.S.A.\" viene censurato.\nCopertina.\nLa fotografia del gruppo in copertina non include il batterista Terry Chimes in quanto era di fatto gi\u00e0 uscito dal gruppo, e Topper non ne faceva ancora parte a pieno titolo. La copertina vede Strummer, Jones e Simonon appoggiati a un muro, mentre sul retrocopertina, emblematica, l'immagine degli scontri a Notting Hill tra polizia e comunit\u00e0 giamaicane a cui Joe e Paul parteciparono e che ispirarono White Riot; infine nei credits Terry Chimes viene chiamato Tory Crimes, traducibile come \"i crimini dei Tory\", ovvero della destra inglese."}
{"id": "779511", "revid": "1833487", "url": "https://it.wikipedia.org/wiki?curid=779511", "title": "San Carlo (Sessa Aurunca)", "text": "San Carlo \u00e8 una frazione del comune di Sessa Aurunca, in provincia di Caserta, distante da Sessa circa 13,5\u00a0km.\nFrazione collinare di circa 1000 abitanti si trova sulle pendici del vulcano spento di Roccamonfina. \u00c8 situato a Nord-Ovest del Comune di Sessa Aurunca nella zona collinare e precollinare delle pendici del Monte Frascara, denominate \"Toraglie\", anticamente fondo dei Toraldo. Di cui S.Carlo \u00e8 il centro pi\u00f9 importante.\nPosta in posizione climatica particolarmente favorevole, avendo il Mar Tirreno di fronte, \u00e8 nota alle cronache politiche per la sua vivacit\u00e0 civica e per il forte radicamento di idee di sinistra.\nInoltre, San Carlo, \u00e8 l'unica frazione collinare del comune di Sessa Aurunca inserita integramelmente nel Parco regionale di Roccamonfina-Foce Garigliano.\nStoria.\nLe origini sono abbastanza ignote, si sa per certo che la Chiesa, intitolata a S.Carlo Borromeo, \u00e8 stata edificata nel 1613, come \u00e8 possibile leggere sull'architrave del portone di ingresso.\nUna leggenda indica la fondazione di San Carlo quale conseguenza della distruzione da parte di termiti di un altro paese di nome S.Angelo, posto leggermente pi\u00f9 in basso dell'attuale posizione di S.Carlo. A validare questa ipotesi va segnalato che ancora oggi esiste un'area agricola denominata Sant'Angelo, ove \u00e8 possibile ritrovare resti di vecchi fabbricati.\nEconomia.\nDi particolare rilievo sono diventate due produzioni di estrema peculiarit\u00e0: il vino Aglianico, reso famoso dall'azienda Fontana Galardi, con l'etichetta \"Terra di Lavoro\" e il formaggio \"caso peruto\", formaggio caprino reso particolare sia dal processo di produzione e conservazione sia dall'utilizzo di alcune erbe aromatiche tipiche del vulcano di Roccamonfina."}
{"id": "779512", "revid": "404338", "url": "https://it.wikipedia.org/wiki?curid=779512", "title": "La Douleur", "text": ""}
{"id": "779524", "revid": "547992", "url": "https://it.wikipedia.org/wiki?curid=779524", "title": "Francesco III Gonzaga", "text": "Biografia.\nInfanzia e ascesa.\nFiglio di Federico II e di Margherita Paleologa, Francesco III aveva solo 7 anni quando mor\u00ec il padre ma nonostante questo, il 5 luglio 1540, venne acclamato duca di Mantova. In attesa del compimento della maggiore et\u00e0, il governo fu retto dalla madre e dagli zii Ercole e Ferrante, nominati suoi tutori.\nDuca di Mantova e trattative matrimoniali.\nL'imperatore Carlo V, ospite a Castel Goffredo del marchese Aloisio Gonzaga, concesse l'investitura il 28 giugno 1543, incontrando il decenne Francesco e la madre nel castello di Medole, alla presenza di Ferrante Gonzaga, governatore di Milano, e del cardinale Ercole Gonzaga. Nella stessa occasione furono concordate le nozze del piccolo duca con la nipote dell'imperatore, Caterina d'Asburgo, figlia di Ferdinando.\nIl cardinale Ercole e Francesco organizzarono una festa sontuosa in occasione della visita a Mantova di Massimiliano II d'Asburgo, fratello della futura sposa.\nMatrimonio e morte.\nIl Gonzaga and\u00f2 ad accogliere Caterina a Trento e le nozze si svolsero il 22 ottobre 1549, dopo che Francesco aveva compiuto i 16 anni di et\u00e0. La vita in comune dei due giovani sposi ebbe breve durata: un paio di mesi dopo l'arrivo a Mantova della consorte, il duca cadde nelle gelide acque del lago durante una battuta di caccia, ammalandosi di polmonite. Dopo un periodo durante il quale pareva essersi ripreso, il giovane duca sub\u00ec una ricaduta (forse dovuta ai festeggiamenti di carnevale) e mor\u00ec. Fu tumulato nella Basilica di Santa Barbara.\nCaterina torn\u00f2 in Austria e la successione ducale pass\u00f2 a Guglielmo, fratello minore di Francesco, ancora sotto la tutela della madre e degli zii Ercole e Ferrante."}
{"id": "779525", "revid": "124648249", "url": "https://it.wikipedia.org/wiki?curid=779525", "title": "Naruto Uzumaki", "text": " \u00e8 un personaggio immaginario, protagonista del manga \"Naruto\", scritto e disegnato dal mangaka Masashi Kishimoto. Compare anche nelle serie televisive anime tratte dal fumetto e nei diversi media derivati.\nDiverse riviste specializzate in anime e manga hanno espresso critiche positive sul personaggio apprezzando la sua personalit\u00e0 e il suo sviluppo durante la serie. Altre invece lo vedono come lo stereotipo del protagonista di anime e manga, paragonabile a quello di molti altri sh\u014dnen. Tuttavia, Naruto \u00e8 un personaggio molto apprezzato tra i fan del manga, classificandosi nei primi posti in diversi sondaggi di popolarit\u00e0.\nCreazione e sviluppo.\nQuando ide\u00f2 Naruto, Kishimoto desiderava creare un personaggio \"ingenuo e stupido\", con una serie di tratti vicini a quello che considerava l'eroe ideale: un modo semplice di pensare, un lato malizioso, sempre ottimista. Kishimoto comunque per differenziare Naruto aggiunse un passato oscuro per renderlo unico. Il disegno iniziale \u00e8 stato cambiato diverse volte dall'autore, fornendo al personaggio abiti diversi per renderlo pi\u00f9 attraente al pubblico occidentale, oltre ad essere pi\u00f9 facile da disegnare e colorare. La personalit\u00e0 di Naruto \u00e8, nel complesso, di natura infantile. Kishimoto cerca spesso di mettere in evidenza questa caratteristica, come per esempio sulla copertina del volume 10 del manga, in cui vi \u00e8 raffigurato Naruto che imita una tartaruga come farebbe un bambino.\nI vestiti di Naruto si basano sui capi di abbigliamento che Kishimoto indossava quando era pi\u00f9 giovane: secondo l'autore infatti, utilizzando un disegno preesistente non avrebbe reso Naruto unico mentre qualcosa di originale lo avrebbe fatto risaltare troppo. Il colore arancione del suo vestito \u00e8 usato per rendere Naruto \"pop\", con il blu, spesso utilizzato per integrare l'arancio.\nIl nome Naruto pu\u00f2 significare maelstrom, ed \u00e8 anche il nome per un tipo di \"kamaboko\" con una spirale rosa usato nel ramen. In giapponese il termine \"Naruto\" pu\u00f2 indicare anche il simbolo @. Il cognome Uzumaki \u00e8 invece un gioco di parole su , che si riferisce ad una spirale tridimensionale come un vortice. Questa \u00e8 un simbolo ricorrente nel manga sia sulle vesti di Naruto che sugli abiti di molti altri ninja del Villaggio della Foglia. \"Uzumaki\" pu\u00f2 significare anche gorgo, in riferimento ai , situati presso l'omonima citt\u00e0. Poich\u00e9 il nome Naruto \u00e8 associato alle spirali, queste sono richiamate spesso sui suoi costumi. Nel disegno iniziale, Naruto indossava gli stivali, ma Kishimoto li sostitu\u00ec con dei sandali, perch\u00e9 gli piaceva disegnare le dita dei piedi. Anche gli occhiali che Naruto indossava vennero sostituiti da un coprifronte, perch\u00e9 ci voleva troppo tempo per disegnarli.\nKishimoto ha affermato che \u00e8 contento che il suo personaggio abbia i capelli biondi e gli occhi azzurri. L'editore di Sh\u014dnen Jump negli Stati Uniti sugger\u00ec quelle caratteristiche in modo da avvicinare il personaggio al pubblico occidentale. Kishimoto ha affermato che si identifica con Naruto pi\u00f9 che con tutti gli altri personaggi del manga. Quando \u00e8 stato chiesto perch\u00e9 il cibo preferito di Naruto fosse il ramen invece del kitsune udon, Kishimoto ha semplicemente spiegato che a lui personalmente \u00e8 sempre piaciuto mangiare il ramen. Durante la realizzazione di Naruto per la seconda parte del manga, Kishimoto ha apportato alcune modifiche al suo aspetto, in particolare ha reso pi\u00f9 ampio il coprifronte per rendere le ciglia pi\u00f9 facili da disegnare, visto che lo avevano seccato nella versione precedente. Egli ha anche notato che i pantaloni di Naruto, cos\u00ec come erano, davano un aspetto infantile al personaggio. Per porvi rimedio, Kishimoto ha ridisegnato una porzione dei pantaloni di Naruto ripiegata, dando al personaggio un aspetto pi\u00f9 maturo.\nNella versione originale giapponese, Naruto finisce spesso le sue frasi con il rafforzativo \"-ttebayo\" (che ottiene un effetto simile a terminare una frase con \"lo sai?\"). Kishimoto voleva dare una frase infantile ripetitiva e ha ritenuto che \"dattebayo\" fosse quella pi\u00f9 adatta per Naruto. L'autore ritiene che la frase completi il personaggio e serva come un tic verbale che lo ritrae un po' come un monello. Durante l'inizio del doppiaggio della versione inglese, \"dattebayo\" e \"-ttebayo\" sono stati sostituiti con la frase \"believe it!\", in modo da facilitare il sincronismo del labiale col personaggio. Nella versione italiana invece il \"dattebayo\" non \u00e8 stato tradotto, semplicemente si \u00e8 cercato con l'adattamento di completare i testi, cos\u00ec da sincronizzare il parlato con quello della versione originale.\nDoppiaggio.\nNell'edizione originale della serie televisiva anime e nei media derivati, Naruto \u00e8 doppiato da una \"seiy\u016b\" donna: Junko Takeuchi. Lei lo doppia sia da piccolo che da adulto, quando \u00e8 Hokage, mentre con l'utilizzo della tecnica seducente, la voce del personaggio passa a Ema Kogure.\nPer l'edizione italiana della serie, \u00e8 invece stato scelto un doppiatore maschio per interpretare il personaggio: Leonardo Graziano. A differenza di molti altri protagonisti (come Goku o Rufy), per Naruto si \u00e8 scelto di mantenere la voce di Graziano sia quando il personaggio \u00e8 bambino, sia da adulto. L'unica volta che Naruto cambia voce \u00e8 quando, come nell'edizione originale, utilizza la tecnica seducente, dove ha la voce di Giuliana Atepi.\nStoria.\nNaruto \u00e8 il figlio di Minato Namikaze, il Quarto Hokage, e di Kushina Uzumaki, forza portante della Volpe a Nove Code. Il giorno della sua nascita, il 10 ottobre, Tobi, sfruttando il sigillo indebolito di Kushina, liber\u00f2 la Volpe e le fece attaccare Konoha, ma in quell'occasione Minato e Kushina sacrificarono la propria vita per salvare il villaggio e sigillare la met\u00e0 \"positiva\" della Volpe all'interno di Naruto, sperando che un giorno quest'ultimo riuscisse a controllarne il potere. Essendo visto semplicemente come la Volpe a Nove Code, Naruto viene evitato dagli abitanti del villaggio; le uniche persone che gli dimostrano affetto sono Iruka Umino, suo maestro all'accademia, anch'esso orfano per colpa del demone, il Terzo Hokage e Hinata Hyuga da sempre segretamente innamorata di lui. Dopo essere stato bocciato nuovamente all'esame per diventare \"genin\", Naruto si fa ingannare da Mizuki e ruba il rotolo del Primo Hokage su cui sono scritte le tecniche proibite del Villaggio. Quando Mizuki tenta di uccidere Iruka, sopraggiunto proprio per salvare l'allievo, Naruto interviene e salva il suo maestro con la tecnica superiore della moltiplicazione del corpo (Kage Bunshin No Jutsu) appena appresa. Tramite quest'azione, Naruto viene finalmente promosso genin (grado pi\u00f9 basso della gerarchia dei Ninja).\nIn seguito, Naruto entra a far parte della squadra 7, capitanata da Kakashi, insieme a Sasuke Uchiha e Sakura Haruno. In occasione della prima missione nel Paese delle Onde, Naruto d\u00e0 forza agli abitanti del luogo, in particolare ad Inari, e li incoraggia a combattere contro Gato. Inoltre affronta Haku, riuscendo a sconfiggerlo dopo aver attinto per la prima volta al chakra della Volpe grazie alla rabbia per aver visto Sasuke sacrificarsi per lui. Dopo la sconfitta di Zabuza, gli abitanti del Paese delle Onde nominano il ponte appena costruito \"Grande Ponte Naruto\", proprio in onore di quest'ultimo.\nTornato al villaggio, Naruto partecipa con la sua squadra agli esami di selezione dei chunin, dove affronta prima Orochimaru, venendo sconfitto, poi, nella terza prova, affronta e sconfigge Kiba Inuzuka. In questo arco riceve per la prima volta lezioni da Jiraiya, che Naruto incontra per caso alle terme mentre era impegnato in un allenamento con Ebisu. Proprio grazie ai miglioramenti ottenuti con l'allenamento di Jiraiya, Naruto riesce a sconfiggere Neji Hyuga, uno dei genin pi\u00f9 forti dell'esame. Successivamente salva Sasuke e Sakura da Gaara, riuscendo inoltre a cambiare la personalit\u00e0 di quest'ultimo.\nDopo l'invasione del Villaggio, Naruto parte con Jiraiya alla ricerca di Tsunade per nominarla Quinto Hokage. Durante il viaggio, Naruto viene attaccato da Itachi e Kisame, membri dell'Organizzazione Alba, che intendono catturarlo per impossessarsi del Demone Volpe. In questa occasione, Naruto viene salvato da Jiraiya che mette in fuga i due ninja traditori. Continuando il viaggio, Naruto impara ad utilizzare il Rasengan e, dopo aver trovato Tsunade, affronta Orochimaru e Kabuto Yakushi, anche loro alla ricerca di Tsunade; proprio in occasione di questo scontro riesce a salvare Tsunade e a colpire Kabuto con un Rasengan. Proprio la forza di volont\u00e0 del ragazzo convince infine Tsunade a tornare al villaggio dove, poco dopo, verr\u00e0 nominata Quinto Hokage.\nQuando Sasuke tenta di fuggire dal Villaggio della Foglia, Naruto si unisce ad una squadra con l'obiettivo di fermarlo. Naruto e Sasuke alla fine si scontrano nella Valle della Fine (o Valle dell'Epilogo nell'edizione italiana) e, bench\u00e9 i due si equivalessero, alla fine Sasuke riesce ad avere la meglio sfruttando il potere del secondo livello del Segno maledetto, ottenuto grazie ad Orochimaru.\nI due si separano, ma Naruto non si arrende e non rinuncia all'idea di riportare indietro l'amico. Non a caso lascia il villaggio insieme a Jiraiya per affrontare un lungo allenamento di due anni e mezzo, cos\u00ec da essere pronto al prossimo incontro con Sasuke Uchiha. Questo evento segna la fine della prima parte del manga.\nRitornato a Konoha, Naruto viene inviato con il Team Kakashi a salvare Gaara, rapito da Deidara e Sasori, membri dell'organizzazione Alba. Dopo un durissimo scontro con Deidara, Naruto riesce a recuperare il corpo di Gaara, il quale ritorna in vita grazie ad una tecnica di Chiyo, che si sacrifica per lui, e al chakra di Naruto stesso.\nRitornato al villaggio, Naruto parte alla ricerca del rifugio di Orochimaru per salvare Sasuke e ricondurlo al villaggio. Al gruppo si aggiungono Yamato (che sostituisce un infortunato Kakashi) e Sai come rimpiazzo di Sasuke. Durante la missione, Naruto affronta Orochimaru e si abbandona al potere della volpe, liberando quattro code del demone; con questo nuovo potere riesce a mettere in fuga Orochimaru, ma arriva a ferire Sakura. Ritornato normale grazie all'intervento del capitano Yamato, Naruto decide di non utilizzare mai pi\u00f9 il chakra del suo demone per non ferire, cos\u00ec, le persone che gli stanno vicino. Successivamente, Naruto incontra Sasuke, ma i rapidi progressi dell'ex compagno di squadra mettono di fronte al Team 7 un avversario di livello superiore, per cui la missione fallisce.\nDopo aver imparato il Rasenshuriken, Naruto si dimostra decisivo durante la battaglia tra il Team 10 e Kakuzu, riuscendo ad eliminare quest'ultimo proprio con la sua nuova tecnica. Dopo aver appreso della morte di Orochimaru, Naruto riprende la ricerca di Sasuke insieme ai suoi compagni e al Team 8. Lungo il suo cammino incontra anche Itachi da cui, malgrado il breve incontro, riceve un misterioso dono, cio\u00e8 un corvo a cui \u00e8 stato trapiantato l'occhio sinistro di Shisui Uchiha, il cui Mangeky\u014d Sharingan pu\u00f2 attivare la tecnica Kotoamatsukami, potente arte illusoria capace di manipolare il bersaglio senza che quest'ultimo se ne accorga. Poco prima di arrivare dall'amico, Naruto e il resto del gruppo vengono fermati da Tobi e quindi non riescono a trovare l'Uchiha.\nDopo aver appreso che Jiraiya \u00e8 stato ucciso per mano del capo dell'organizzazione Alba, Pain, Naruto si addestra sul monte Myoboku imparando la modalit\u00e0 eremitica dei rospi che lo rende talmente forte da fronteggiare tutti e sei i corpi dell'assassino del suo maestro, anche se durante lo scontro rischia varie volte di perdere, arrivando quasi a liberare la Volpe, ma venendo fermato in tempo dal Quarto Hokage, suo padre. Seguendo gli insegnamenti del ninja supremo, riesce anche a convincere Nagato a rinunciare ai suoi propositi e a lasciare l'organizzazione per poi resuscitare tutti i ninja uccisi nell'attacco al villaggio.\nSuccessivamente Naruto scopre, per bocca di due ninja della Nuvola, che Sasuke si \u00e8 unito all'Organizzazione Alba e che ha apparentemente catturato la forza portante del Demone Ottacoda. Naruto si dirige al summit dei kage per convincere il Raikage a ritirare la pena di morte di Sasuke, ma il tentativo si rivela inutile. In seguito Naruto viene raggiunto da Tobi, il quale gli racconta la verit\u00e0 sullo sterminio del clan Uchiha. Incontrando successivamente Sasuke che aveva appena eliminato Danzo, Naruto gli promette che lo affronter\u00e0 una volta per tutte.\nA seguito della proclamazione di guerra di Tobi, Naruto viene inviato su un'isola-tartaruga segreta, la quale ha la capacit\u00e0 di spostarsi nei mari del Paese del Fulmine, con la scusa di svolgere un'importantissima missione di livello S. In realt\u00e0 il vero scopo dei Kage \u00e8 quello di nascondere la Forza portante dall'Organizzazione Alba. Insieme a Naruto viene nascosto anche Killer Bee, forza portante del Bue a Otto Code, il quale decide di insegnargli a controllare il chakra della volpe. Contemporaneamente, Naruto scopre il segreto della sua nascita e la verit\u00e0 sull'attacco della Volpe a Nove code al Villaggio della Foglia. L'allenamento viene bruscamente interrotto quando, ormai evidente, Naruto scopre, attraverso Iruka, che si sta combattendo una guerra per proteggere i Cercoteri, obiettivi di Tobi. Questa scoperta convince Naruto a lasciare l'isola su cui si stava allenando, per aiutare i suoi compagni a combattere in guerra, e Bee si convince a seguirlo. Successivamente, le due Forze portanti riescono a convincere il Quinto Hokage e il Quarto Raikage a lasciarli partecipare alla guerra. In questo modo sia Naruto che Bee raggiungono i vari campi di battaglia dove affrontano i vari nemici (tra cui Nagato, Itachi e gli Zetsu Bianchi) e Tobi. Quest'ultimo ha acquisito il Rinnegan, formando una sua versione delle Sei Vie di Pain: per questa ha utilizzato le forze portanti catturate che saranno sotto il suo controllo e metteranno a dura prova Naruto e Bee. Ma Naruto, ormai in difficolt\u00e0, nonostante l'intervento di Kakashi e Gai, riesce a farsi accettare dalla Volpe a Nove Code, ottenendo cos\u00ec la possibilit\u00e0 di utilizzare tutto il potere del cercoterio. Si scontra, poi, con Madara Uchiha e il Decacoda, finch\u00e9 non giungono sul campo di battaglia l'alleanza ninja, i primi quattro Hokage (resuscitati da Orochimaru), il Ninja Leggendario stesso e la squadra Falco.\nInsieme a Sasuke riesce ad abbattere il Decacoda controllato da Obito e a redimere quest'ultimo, tuttavia il cercoterio viene comunque estratto da Madara sebbene Obito riesca a salvarlo donandogli l'altra met\u00e0 della volpe. In punto di morte Naruto incontra nella propria mente l'Eremita delle Sei Vie della Trasmigrazione, che rivela che i suoi figli Indra e Ashura nel tempo continuavano a reincarnarsi per combattere di nuovo. Infatti Sasuke \u00e8 la reincarnazione di Indra, precedentemente lo \u00e8 stato Madara, mentre Naruto \u00e8 la reincarnazione di Ashura, e prima di lui Hashirama. Successivamente l'eremit\u00e0 gli dona il potere yang cio\u00e8 la modalit\u00e0 eremita delle sei vie a Naruto che gli consente di utilizzare i poteri di tutti i cercoterei, l'arte della luce e il marchio del sole; con questi nuovi poteri e l'aiuto di Sasuke (che ha ottenuto il potere yin ovvero il Rinnegan) affrontano Madara che nel frattempo ha ottenuto entrambi i poteri dell'Eremita. In seguito Madara attiva lo Tsukuyomi infinito, intrappolando tutto il mondo in illusione, ma il Team 7 riesce a salvarsi grazie al Susanoo di Sasuke. Obito controllato dallo Zetsu Nero attacca poi Madara alle spalle, rivelandogli di essere in realt\u00e0 la volont\u00e0 della principessa Kaguya Ootsutsuki, madre dell'Eremita delle sei vie e vera orchestratrice del piano. Dopo un duro combattimento Naruto e Sasuke riescono a sconfiggere e a sigillare Kaguya con l'aiuto di Kakashi e Sakura e a liberare i Cercoteri prigionieri. Subito dopo per\u00f2 Naruto si trova costretto a combattere contro Sasuke che ha intenzione di uccidere i cinque Kage e sigillare i nove cercoteri, essendo intenzionato a rivoluzionare l'intero mondo shinobi per annientare l'oscurit\u00e0 dai villaggi ninja, oscurit\u00e0 che ha condotto alla morte gli Uchiha e suo fratello Itachi. Dopo una lunga battaglia svoltasi nella Valle della Fine, Naruto e Sasuke sfiniti ed entrambi privati di un braccio, si riconciliano: Sasuke ammette la sconfitta e confida a Naruto di essere sempre stato in qualche modo invidioso di lui e di ammirarlo. Dopo aver sciolto lo Tsukuyomi Infinito insieme a Sakura, Naruto e Kakashi, divenuto Hokage, assolvono Sasuke dai i suoi crimini e quando questi parte per seguire un percorso di redenzione, Naruto gli consegna il suo vecchio coprifronte, segno che questa volta non sta lasciando il villaggio per abbandonarlo, ma sta partendo come un ninja della Foglia.\nAlcuni anni dopo la fine della guerra Naruto sposer\u00e0 Hinata, da cui avr\u00e0 due figli, Boruto e Himawari, e realizzer\u00e0 il suo sogno divenendo il settimo Hokage del Villaggio della foglia.\nDescrizione.\nNaruto \u00e8 un ragazzo molto vivace, che cerca in tutti i modi di attirare l'attenzione, e il cui sogno \u00e8 di diventare Hokage, per essere rispettato da tutti. All'inizio viene emarginato perch\u00e9 gli abitanti del Villaggio vedono la Volpe a Nove Code, sigillata in lui, non come un dono, ma come una maledizione. Durante il percorso della storia verr\u00e0 raccontato il motivo per cui Naruto era emarginato da tutti: si scoprir\u00e0 infatti che essendo figlio del Quarto Hokage, il quale decise di sigillare il cercoterio nel corpo del neonato pensando cos\u00ec che Naruto sarebbe stato considerato un eroe. L'unica persona con cui ha inizialmente un rapporto di amicizia \u00e8 il suo maestro d'accademia Iruka Umino, anch'egli orfano, il quale lo tratta come un figlio, tuttavia incontra il rispetto di altri personaggi, tra i quali il Terzo Hokage e il proprietario del Chiosco di ramen di Ichiraku, Teuchi, da cui Naruto si reca abitualmente per gustare il suo piatto preferito. Nonostante il temperamento impulsivo ed avventato, Naruto si dimostra pi\u00f9 volte un abile stratega sul campo di battaglia. \u00c8 infatti in grado di elaborare anche sotto pressione piani tanto imprevedibili quanto efficaci come ad esempio durante il combattimento con Zabuza e lo scontro con Kakuzu. Per tale motivo viene spesso soprannominato \"il ninja pi\u00f9 imprevedibile del Villaggio della Foglia\" da Kakashi Hatake.\nEntrando nel Team 7, Naruto instaura con i suoi compagni un solido legame di amicizia, soprattutto con Sasuke Uchiha, arrivando a considerarlo come un fratello e come suo rivale. La competizione con Sasuke, inoltre, aiuta Naruto a diventare pi\u00f9 forte. Nel gruppo, inoltre, Naruto rivela in pi\u00f9 occasioni di essere innamorato di Sakura Haruno, la quale inizialmente tende a considerare Naruto come un idiota che cerca deliberatamente di rovinare la sua vita. Con il tempo, per\u00f2, il rapporto tra i due cambia e diventano amici, e alla fine Sakura dir\u00e0 a Naruto di essere innamorata di lui, anche se lo far\u00e0 solo per proteggerlo: tuttavia, Naruto capir\u00e0 subito che si tratta di una bugia per il suo bene; lo stratagemma di Sakura era infatti quello di mentire a Naruto per fargli smettere di cercare Sasuke. In ogni caso la ragazza diventer\u00e0 molto protettiva nei confronti di Naruto, soprattutto su temi riguardanti il Demone Volpe e l'Organizzazione Alba. Quando Sasuke fugge dal villaggio, Naruto promette a Sakura di trovare l'amico e di riportarlo a casa a qualsiasi costo. A seguito dell'entrata di Sasuke nell'Organizzazione Alba, Naruto continua nel suo obiettivo, nonostante gi\u00e0 sappia che questa sua decisione lo porter\u00e0 a combattere contro Sasuke a costo della vita. Hinata Hyuga \u00e8 l'unica ragazza ad essersi innamorata di Naruto durante il corso del manga, tuttavia egli si accorger\u00e0 di lei solo dopo diversi anni, arrivando a ricambiare i suoi sentimenti e a formare una famiglia insieme a lei.\nInoltre, dopo varie avventure con la sua squadra, Naruto fa molte amicizie anche con persone di altri territori. Naruto, infatti, grazie alla sua personalit\u00e0 forte e splendente, ha il potere di cambiare e aiutare molte persone, come ad esempio Gaara del deserto, il quale grazie a Naruto ritorner\u00e0 a dare un senso alla propria esistenza: Gaara infatti prima di conoscere Naruto era un omicida e non trovava nessuno scopo nella vita se non uccidere; dopo aver conosciuto Naruto, ed essere stato contagiato dalla sua purezza e forza d'animo, capisce l'importanza della vita e, diventato Kazekage, fa di tutto per difendere i propri concittadini. Naruto si sente molto vicino a Gaara, essendo entrambi forze portanti, e riesce a comprendere ci\u00f2 che lui prova. Anche Neji Hyuga cambier\u00e0 dopo il suo incontro con Naruto: Neji, infatti, credeva che il futuro di una persona fosse gi\u00e0 deciso alla sua nascita e che non vi fosse modo di scappare o cambiare il proprio destino. Successivamente Naruto, sconfiggendolo, gli dimostrer\u00e0 il contrario.\nEssendo comunque la reincarnazione di Ashura \u00e8 oramai comprensibile il legame di amicizia fraterna e rivalit\u00e0 con il suo compagno di squadra Sasuke, (esattamente la stessa cosa che successe a Hashirama e Madara): infatti, sin dall'inizio della storia entrambi sono sempre stati portati ad aiutarsi come buoni fratelli, ma anche a misurarsi l'uno con l'altro per aumentare le loro abilit\u00e0 come se questo desse loro una grande gioia ed un senso di soddisfazione.\nCapacit\u00e0 ninja.\nInizialmente Naruto viene dipinto come un allievo molto carente nelle arti ninja che passa il suo tempo a inventare inutili tecniche erotiche come la Tecnica dell'Erotismo e successivamente quella dell'Harem; dopo aver studiato la pergamena del Primo Hokage, nella quale sono annotate le tecniche proibite del villaggio, tuttavia, Naruto impara la Tecnica superiore della moltiplicazione del corpo, che diviene una sorta di suo marchio di fabbrica data la versatilit\u00e0 con cui sapr\u00e0 utilizzarla.&lt;br&gt;\nDa questo momento Naruto riesce a migliorare enormemente grazie alla sua illimitata voglia di imparare e di allenarsi sotto la tutela di Kakashi e soprattutto di Jiraiya, che gli insegna varie abilit\u00e0 (come ad esempio sfruttare il chakra della Volpe fino alla terza coda mantenendo la sua personalit\u00e0 e a migliorare la concentrazione dell'energia) e due tecniche che si riveleranno per lui fondamentali: la prima \u00e8 la Tecnica del Richiamo, con la quale diviene in grado di evocare dei rospi che lo supportano nei combattimenti e nell'uso di alcune tecniche, mentre la seconda \u00e8 il Rasengan, di cui creer\u00e0 numerose varianti.\nNaruto pu\u00f2 vantare una riserva di chakra impressionante, almeno quattro volte quella di Kakashi (considerando anche il chakra della Volpe essa sarebbe oltre cento volte quella del ninja copiatore), e una resistenza fisica altrettanto notevole, anch'essa aumentata dalla Volpe. \u00c8 portato soprattutto per i combattimenti ravvicinati, anche a causa della sua predisposizione per il chakra di tipo Vento, ma possiede anche delle tecniche a lungo raggio. In battaglia sfrutta principalmente ninjutsu e taijutsu e ha dimostrato una notevole abilit\u00e0 anche nell'uso degli strumenti ninja, soprattutto in coppia con Sasuke. Dopo la morte di Jiraiya decide di seguire gli insegnamenti del rospo eremita Fukasaku e cos\u00ec impara ad utilizzare la Modalit\u00e0 Eremitica, abilit\u00e0 che neppure il ninja leggendario e il Quarto Hokage erano riusciti a controllare perfettamente.\nVolpe a Nove Code.\nIl potere di Kurama offre a Naruto diversi vantaggi tra cui una velocit\u00e0 di guarigione superiore al normale e, sfruttando il suo chakra, una potenza e una velocit\u00e0 eccezionali. Col tempo Naruto impara a controllare il chakra della Volpe al punto da poter sviluppare, senza perdere la ragione, fino alla terza coda del manto del Demone; allo sviluppo della quarta, tuttavia, Naruto subisce una radicale trasformazione e perde la ragione, al punto da non distinguere pi\u00f9 gli amici dai nemici. Per evitare di far del male agli altri e a s\u00e9 stesso, Naruto ha deciso di non ricorrere pi\u00f9 al chakra del demone come risorsa in caso di emergenza, contando sulle sue sole forze, a discapito delle assidue richieste del Demone.\nIn seguito Killer Bee aiuta Naruto a controllare il suo demone facendogli superare due difficili prove:\nSuperate le prove Naruto ottiene una parte del chakra della Volpe: quando lo utilizza si ricopre di un chakra arancione ed aumenta, oltre alla sua forza, anche la sua velocit\u00e0, venendo paragonato al Quarto Hokage; ottiene inoltre un controllo maggiore su alcune sue vecchie tecniche, la possibilit\u00e0 di manipolare il chakra della Volpe a suo piacimento e infine la capacit\u00e0 di percepire anche a grande distanza le presenze malvagie. Nonostante ci\u00f2 la trasformazione ha, inizialmente, degli svantaggi: Naruto, a differenza di Killer Bee, non poteva trasformarsi nella Volpe e non poteva condividere con quest'ultima il chakra altrimenti il demone avrebbe potuto approfittarne per risucchiare il suo chakra e ucciderlo. Durante la guerra, tuttavia, Naruto riesce finalmente a farsi accettare da Kurama, che gli dona tutto il suo potere per poter affrontare Tobi: l'aspetto di Naruto muta ulteriormente, diventando simile a quello dell'Eremita delle Sei Vie, e inoltre riesce a plasmare il suo chakra ricostruendo in tutto e per tutto la forma del suo cercoterio.\nIn Naruto ha sviluppato una nuova forma della volpe a nove code, chiamata: \"Barion Mode\", che potenzia le abilit\u00e0 combattive ma fa diminuire il tempo vitale dell'utilizzatore.\nPotere Yang.\nNaruto ottiene questa abilit\u00e0 quando Hagoromo Otsutsuki gli dona il potere Yang: in questo stadio, disponendo del chakra di tutti i Cercoteri e quindi delle loro singole abilit\u00e0, pu\u00f2 volare, rigenerare le parti mancanti del corpo altrui e anche utilizzare le Gudodama, ammassi di chakra che derivano dalla fusione dei cinque elementi base col chakra della luce. Dopo il suo incontro con Hagoromo, inoltre, Naruto pu\u00f2 utilizzare temporaneamente un f\u016binjutsu con Sasuke abbastanza forte per sigillare definitivamente Kaguya.\nApparizioni in altri media.\nIn quanto protagonista della serie, Naruto appare in tutti i film basati sul mondo di \"Naruto\", normalmente come protagonista e spesso in missione con il Team 7. Il primo film di \"Naruto: Shipp\u016bden\" segna la prima apparizione di Naruto con l'aspetto che ha nella seconda parte del manga. Appare anche in tutti e quattro gli OAV prodotti per la serie.\nNaruto \u00e8 anche un personaggio giocabile in tutti i videogiochi ispirati alla serie. In alcuni di questi \u00e8 possibile sbloccare ed utilizzare la modalit\u00e0 in cui utilizza la forza della Volpe a Nove Code. In molti altri della serie Ultimate Ninja \u00e8 anche giocabile una versione in cui indossa i costumi caratteristici di Rock Lee e di Gai Maito e nella quale \u00e8 in grado di utilizzare le loro tecniche. Naruto Shippuden: Gekitou Ninja Taisen EX segna la prima apparizione in un videogioco di Naruto con l'aspetto che ha nella seconda parte. Appare anche in alcuni spin-off in cui sono presenti altri personaggi di altri manga. Questi videogiochi includono \"Battle Stadium D.O.N\", \"Jump Super Stars\", \"Jump Ultimate Stars\", \"J-Stars Victory Vs\" e \"Jump Force\". Nel gioco \"Dragon Ball Z: Battle of Z\", Goku pu\u00f2 indossare i suoi abiti."}
{"id": "779531", "revid": "124808", "url": "https://it.wikipedia.org/wiki?curid=779531", "title": "XL Repubblica", "text": ""}
{"id": "779533", "revid": "287204", "url": "https://it.wikipedia.org/wiki?curid=779533", "title": "L'amante della Cina del Nord", "text": "L'amante della Cina del Nord (\"L'amant de la Chine du Nord\"), ultimo romanzo di Marguerite Duras, pubblicato nel 1991, rievoca le stesse vicende narrate sette anni prima ne \"L'amante\" che aveva valso all'autrice nel 1984 il Premio Goncourt. In Italia appare nel 1992.\nTrama.\nAlla notizia della morte del protagonista di quegli eventi, la scrittrice sente la necessit\u00e0 di ripercorrere le tappe dell'impossibile storia d'amore tra una quindicenne bianca cresciuta nell'Indocina francese all'interno di una famiglia assai povera e un ricco giovane cinese dal futuro gi\u00e0 stabilito. \nA differenza del primo romanzo, narrato in prima persona e dai cui eventi viene presa una distanza anche affettiva, in questa riscrittura l'uso della terza persona (quasi una macchina da presa narrante) permette all'autrice di ricordare con tenerezza e nostalgia il primo grande amore della sua vita."}
{"id": "779535", "revid": "287204", "url": "https://it.wikipedia.org/wiki?curid=779535", "title": "Volo di notte (romanzo)", "text": "Volo di notte \u00e8 un romanzo di Antoine de Saint-Exup\u00e9ry scritto nel 1931. \nL'autore ha ricevuto, con questa opera, il Prix Femina nel 1931.\nTrama.\nLa situazione narrata fa capo al volo di Fabien, un aviatore/corriere degli albori dell'aviazione, che con il suo biplano porta il suo carico attraverso l'America latina. A terra \u00e8 seguito, tramite le comunicazioni del radiotelegrafista a bordo, dal direttore Rivi\u00e8re. \nLa tensione della vicenda cresce di pagina in pagina col delinearsi della tragedia dovuta ad un inevitabile uragano in cui l'aereo \u00e8 finito durante il volo notturno. Questa situazione difficile \u00e8 descritta attraverso i pensieri di Rivi\u00e8re e dell'ispettore Robineau.\nRivi\u00e8re \u00e8 un fermo sostenitore dei voli notturni e dal carattere difficilmente accettabile che, attraverso l'intransigenza e la punizione, vede lo sviluppo e il miglioramento dell'aviazione.\nIl libro emoziona di volta in volta tramite queste riflessioni e il dramma della moglie di Fabien che passa dalle telefonate all'arrivare in ufficio vivendo, attraverso i silenzi e gli sguardi furtivi degli impiegati, la certezza che il suo giovane marito ha perso le speranze."}
{"id": "779539", "revid": "793215", "url": "https://it.wikipedia.org/wiki?curid=779539", "title": "Black Velvet Band", "text": "Black Velvet Band \u00e8 una canzone tradizionale irlandese che parla del destino degli irlandesi deportati in Australia per aver commesso reati.\nIl testo racconta di un apprendista che, uscendo una sera per una passeggiata, incontra una donna che aveva appena rubato un orologio.\nQuesta glielo dona, rendendolo complice del furto.\nLa mattina seguente vengono condannati entrambi e deportati nella Terra di Van Diemen, ora nota come Tasmania.\nI Dubliners ne pubblicarono una versione nel 1967, forse la pi\u00f9 conosciuta, basata su una versione del 1955 del cantante tradizionale inglese Harry Cox e registrata da Ewan MacColl e Peggy Seeger nel loro LP del 1964 \"Chorus from the Gallows\".\nTesto originale.\n\"In a neat little town they call Belfast\"\n\"Apprenticed in trade I was bound\"\n\"And many an hour of sweet happiness\"\n\"I spent in that neat little town\"\n\"Then bad misfortune came o'er me\"\n\"That caused me to stray from the land\"\n\"Far away from my friends and relations\"\n\"To follow the black velvet band\"\n\"As I was out strolling one evening\"\n\"Not intending to stay very long\"\n\"I met a handsome young damsel\"\n\"As she came tripping along\"\n\"A gold watch she took from a pocket\"\n\"And slipped it right into my hand\"\n\"On the very first night that I met her\"\n\"Bad luck to the black velvet band.\"\n\"Her eyes, they shone like the diamond\"\n\"You'd think she was queen of the land\"\n\"And her hair hung over her shoulder\"\n\"Tied up in a black velvet band\"\n\"Before judge and jury next morning\"\n\"The both of us had to appear\"\n\"A gentleman said 'twas his jewellery\"\n\"And the case against us was clear\"\n\"For seven long years transportation\"\n\"I was sent off to Van Diemen's Land\"\n\"Far away from my friends and relations\"\n\"To follow this black velvet band\"\n\"So come all you jolly young fellows\"\n\"I'll have you take warning by me\"\n\"Whenever you're out on the liquor me lads\"\n\"Beware of the pretty colleens\"\n\"She'll fill you with whiskey and porter\"\n\"Until you're not able to stand\"\n\"And the very next thing you'd know, me lads\"\n\"You've landed in Van Diemen's Land.\"\nTraduzione del testo.\n\"In una ridente cittadina chiamata Belfast\" (la citt\u00e0 varia da versione a versione)\n\"Lavoravo come apprendista ad un affare al quale ero legato\"\n\"E ho passato pi\u00f9 di un'ora di spensierata felicit\u00e0\"\n\"in quella ridente cittadina.\"\n\"Quando la sfortuna mi cadde addosso\"\n\"E mi port\u00f2 lontano da quella terra\"\n\"Lontano dai miei amici e dai miei cari\"\n\"Per seguire la fascia di velluto nero.\"\n\"Mentre ero a fare una passeggiata, di sera,\"\n\"Non intendevo stare fuori a lungo\"\n\"Ho incontrato una giovane ragazza alla mano.\"\n\"Mentre camminava al mio fianco\"\n\"Ha tirato fuori un orologio d'oro dalla borsa\"\n\"E me lo ha fatto scivolare in mano\"\n\"Durante l'unica vera notte che l'ho conosciuta\"\n\"Sfortuna alla fascia di velluto nero!\"\n\"I suoi occhi, le brillavano come diamanti\"\n\"Avresti pensato che fosse la regina del mondo\"\n\"E i suoi capelli le scendevano sulle spalle\"\n\"Legati da una fascia di velluto nero\"\n\"La mattina seguente, davanti al giudice e alla giuria\"\n\"Entrambi ci dovevamo presentare\"\n\"Un signore disse che quell'orologio era suo\"\n\"E il caso si risolse contro di noi\"\n\"Per sette anni di deportazione\"\n\"Sono stato mandato nella Terra di Van Diemen\"\n\"Lontano dai miei amici e dai miei cari\"\n\"Per seguire la fascia di velluto nero.\"\n\"Allora giocatevi tutte le vostre carte ragazzi\"\n\"Vi voglio mettere in guardia da parte mia\"\n\"Ogni volta che siete mezzi sbronzi\"\n\"Fate attenzione alla dolce ragazze\"\n\"Lei vi riempie di whiskey e birra\"\n\"fino a che non vi reggete in piedi\"\n\"E dopo, l'unica cosa che saprete\"\n\"\u00e8 di essere approdati nella Terra di Van Diemen\""}
{"id": "779542", "revid": "125036749", "url": "https://it.wikipedia.org/wiki?curid=779542", "title": "Kawasaki Ninja ZX-6R", "text": "La Kawasaki ZX-6R/RR \u00e8 una motocicletta sportiva prodotta dalla casa giapponese Kawasaki in produzione dal 1995. Con questo modello la casa motociclistica prosegue l'uso del telaio in alluminio, introdotto per la prima volta nella categoria sulla ZZR 600 del 1990. Il motore, a seconda delle versioni, ha una cilindrata di 599 o di 636cm\u00b3 e sviluppa una potenza da 100 a 130 cv.\nLa storia.\nDal 1995 al 2002.\nLa Kawasaki ZX-6R (comunemente detta \"Ninja 600\") debutt\u00f2 nel 1995, mutuando l'estetica dalla ZX-9R uscita l'anno prima. Il motore da 599cc aveva una potenza di 100 cavalli e consentiva alla moto di raggiungere i 100\u00a0km/h in 3,6 secondi.\nNel 1998 si ebbe un aumento della potenza da 100 a 108 cavalli, grazie ad un airbox completamente riprogettato, mentre nel 2000 si ebbe un ulteriore aumento di 4 cavalli grazie al lieve aumento del rapporto di compressione.\nNel 2002 la Kawasaki fa una mossa inaspettata, dando il via alla produzione di una versione da 636cc da affiancare alla standard da 599cc.\nDal 2003 ad oggi.\nIl modello del 2003 porta con s\u00e9 numerosi e profondi cambiamenti. In primis si ha il passaggio all'iniezione elettronica, il che porta ad una riduzione dei consumi e ad un lieve aumento della potenza del motore. La ciclistica viene migliorata con l'adozione di pinze ad attacco radiale a quattro pistoncini, mentre il telaio viene irrigidito ed alleggerito. Le linee della moto cambiano in maniera evidente: la coda si fa pi\u00f9 lunga ed alta, il serbatoio pi\u00f9 grosso, le carene laterali meno bombate, la presa d'aria viene spostata in posizione centrale.\nNel 2004 viene raddoppiato il numero di iniettori, che ora sono due per cilindro; questo comporta un discreto aumento di potenza, portando la ZX-6R in linea con le rivali giapponesi. In tale anno, per la prima volta la sportiva Kawasaki vince il campionato Masterbike.\nNel 2005 il design della moto viene nuovamente rivisto: il telaio viene verniciato di nero, lo scarico da laterale diventa sottosella, le frecce anteriori vengono integrate nella carena, la coda viene ingrossata ed i fanali arrotondati. Anche il motore beneficia di un evidente restyling, arrivando a 136 cavalli a 14000 giri/min compreso Airbox.\nNonostante il consenso del pubblico, nel 2007 la Kawasaki interrompe la produzione del motore da 636cc ed elimina la sigla ZX-6RR. Il motore viene totalmente ridisegnato: il nuovo propulsore risulta molto pi\u00f9 compatto del precedente, tuttavia anche a causa della cilindrata inferiore \u00e8 di 5 cavalli meno potente. La ciclistica viene migliorata con l'adozione di sospensioni completamente regolabili in compressione, estensione e precarico (il monoammortizzatore posteriore ha anche 2 regolazioni nel precarico per le alte e basse velocit\u00e0).\nNel 2009 si ha un ulteriore restyling: il look ora \u00e8 ispirato a quello della ZX-10R del 2008, compreso lo scarico che torna ad essere laterale. La moto risulta pi\u00f9 leggera della versione precedente, meno ingombrante e con una potenza leggermente superiore (128 cavalli).\nLa versione 2013 \u00e8 stata presentata alla fine del 2012. Le modifiche estetiche apportate sono limitate rispetto alla versione precedente, viene per\u00f2 reinserita in commercio la versione con propulsore 636 che presenta un aspetto estetico drasticamente cambiato ancora una volta seguendo i canoni dettati dalla versione dalla sorella maggiore ZX-10R. La gamma \u00e8 ora nuovamente differenziata tra due versioni, differenti anche da un punto di vista estetico, rispettivamente soddisfacenti e non soddisfacenti i requisiti di regolamento per le competizioni rivolte alla categoria di media cilindrata, ZX-6R e ZX-6R 636.\nNel 2014 ne \u00e8 stata creata la versione 30th Anniversary per commemorare il 30\u00ba anniversario della creazione del primo modello Ninja. Il modello si caratterizzava per una livrea ispirata nelle linee e nelle colorazioni alla Ninja ZX-10R del Mondiale SBK.\nCaratteristiche tecniche.\nSpecifiche tecniche modelli dal 1995 al 2002.\n\"I dati riportati sono quelli dichiarati dalla Casa costruttrice.\"\nSpecifiche tecniche modelli dal 2003 ad oggi.\n\"I dati riportati sono quelli dichiarati dalla Casa costruttrice.\""}
{"id": "779546", "revid": "287204", "url": "https://it.wikipedia.org/wiki?curid=779546", "title": "Anafora di Addai e Mari", "text": "Lanafora di Addai e Mari \u00e8 un'antica preghiera eucaristica cristiana, caratteristica della Chiesa d'Oriente. \nAttribuita dalla tradizione a Taddeo di Edessa e Mari, discepoli di san Tommaso apostolo e santi del I secolo, risale al III secolo secondo la maggioranza degli studiosi.\nHa la peculiarit\u00e0 di non contenere in modo coerente e \"ad litteram\" le parole dell'istituzione dell'eucaristia da parte di Ges\u00f9 Cristo (\"Questo \u00e8 il mio corpo\", \"questo \u00e8 il calice del mio sangue per la nuova ed eterna alleanza...\"). Sono presenti invece \"in modo eucologico disseminato, ossia integrate nelle preghiere di rendimento di grazie, di lode e di intercessione\". Si riportano tre passaggi interessanti: \"[...] abbiamo ricevuto per tradizione l'esempio che viene da te, rallegrandoci, glorificando, esaltando, facendo memoria e celebrando questo mistero grande e terribile [...] nella memoria del corpo e del sangue del tuo Cristo, che noi offriamo a te sull'altare puro e santo, come tu ci hai insegnato, [...] sacramento vivificante e divino che io posso amministrare al tuo popolo, il gregge del tuo pascolo\".\nNel 2001 la Chiesa cattolica ha riconosciuto la validit\u00e0 dell'anafora di Addai e Mari - sostenuta da una tradizione ininterrotta risalente all'epoca post-apostolica - nel contesto della possibilit\u00e0 di intercomunione, in caso di necessit\u00e0 pastorale, tra i fedeli della Chiesa assira d'Oriente e la Chiesa cattolica caldea."}
{"id": "779550", "revid": "287204", "url": "https://it.wikipedia.org/wiki?curid=779550", "title": "Gomorra e dintorni", "text": "Gomorra e dintorni \u00e8 un romanzo di fantascienza di Thomas Michael Disch pubblicato per la prima volta negli Stati Uniti nel 1965 dalla Berkley Books con il titolo originale \"The Genocides\". Il lavoro fu candidato, nello stesso anno, al premio Nebula (poi vinto da \"Dune\", di Frank Herbert).\nCon due differenti copertine di Karel Thole e per la traduzione di Bianca Russo, il romanzo \u00e8 stato edito per la prima volta in Italia nella collana Urania nel 1966 (numero 449 del 20 novembre 1966) e ripubblicato nella collana Urania Classici (numero 12 del marzo 1978).\nNonostante Disch non reclam\u00f2 ispirazione diretta per il romanzo, in un'intervista dichiar\u00f2 che stava leggendo Anna Karenina mentre stava scrivendo \"The Genocides\" e fu ispirato dalla scrittura di Tolstoi.\nTrama.\nAnno 1979: la Terra \u00e8 sconvolta da una infestazione di sconosciute ed indistruttibili enormi piante di alto fusto, che, a partire dall'aprile del 1972, nel giro di un lustro hanno invaso ogni habitat e portato la maggioranza delle specie sull'orlo dell'estinzione.\nLa civilizzazione umana crolla. Costretta a rinchiudersi in piccole comunit\u00e0 isolate, disgregata dalla lotta fra simili, la stessa specie umana appare minacciata nella sua esistenza, complice anche una cattiva gestione della crisi globale.\nNelle grandi citt\u00e0, come nei piccoli paesi, vi sono stati tumulti, saccheggi ed oramai le societ\u00e0 sono ridotte a comunit\u00e0 di poche centinaia di individui, che sterminano senza piet\u00e0 i gruppuscoli di sbandati, quando li sorprendono nel proprio territorio.\nLa situazione \u00e8 complicata da squadriglie di oggetti volanti che si aggirano nei cieli, dando fuoco a tutto; citt\u00e0 e campagne, animali ed esseri umani sono oggetto di questa opera distruttiva.\nBuddy Anderson \u00e8 il fratellastro minore di Neil e figlio del patriarca di una di queste comunit\u00e0 di sopravvissuti; la sua famiglia ha dovuto lasciare la cittadina rurale di Tassel in seguito all'infestazione ed il vecchio Anderson si \u00e8 dato da fare per assicurare la sopravvivenza del clan nei sempre pi\u00f9 rigidi inverni e per dirigere ed amministrare il nuovo villaggio, battezzato in maniera altisonante \"Nuova Tassel\". Gi\u00e0 ai vecchi tempi, prima dell'arrivo delle \"Piante\", Buddy aspirava a un'esistenza diversa; ma, in seguito, ogni cosa era mutata, ogni progetto era tramontato, ed al giovane Buddy non era rimasto che tornare al villaggio. Per Neil, invece, l'aspirazione pi\u00f9 grande \u00e8 la conquista del ruolo di capo della comunit\u00e0; forte fisicamente, crudele e un po' ritardato, Neil \u00e8 un individuo pericoloso per il prossimo e pieno di complessi d'inferiorit\u00e0.\nIn questo contesto difficile e spietato, fatalmente prevale, senza mezzi termini, la legge del pi\u00f9 forte: un giorno, un gruppo di sbandati, peraltro senza cattive intenzioni, viene sorpreso dalla comunit\u00e0 di Anderson e massacrato senza piet\u00e0. Solo due persone vengono risparmiate, perch\u00e9 potenzialmente utili per la comunit\u00e0: Alice Nemerov, un'ex-infermiera, e Jeremiah Orville, che nella sua esistenza precedente all'invasione delle Piante svolgeva la professione di ingegnere minerario.\nOrville, che viene torturato per essere indotto a rivelare il suo passato, nella strage perde la sua compagna. Comincia, cos\u00ec, a covare un risentimento e un desiderio di vendetta per il clan degli Anderson che, paradossalmente, gli d\u00e0 la forza di sopravvivere; egli \u00e8 un uomo colto ed intelligente, e inizia cos\u00ec a conquistarsi una certa stima fra i sopravvissuti, compreso il vecchio Anderson. Ma le cose prenderanno una piega imprevista. La comunit\u00e0 \u00e8 attaccata dagli inceneritori volanti; Neil, per un grossolano errore, ammazza l'unica vacca scampata, che aveva appena partorito un vitellino, ormai destinato a morire; il gruppo \u00e8 minacciato sempre pi\u00f9 nella sua sopravvivenza. Alla fine proprio Orville trover\u00e0 il modo per superare il durissimo inverno: scendere nelle radici delle Piante, che sono cave e si spingono in profondit\u00e0 nel sottosuolo; e, ci\u00f2 che pi\u00f9 conta, custodiscono il frutto, che \u00e8 nutriente e saporito. Cos\u00ec, i sopravvissuti iniziano una nuova esistenza sotterranea, nel cuore della terra. \nMa la rinnovata disponibilit\u00e0 di cibo, la mancanza di obiettivi, la vita condotta prevalentemente al buio, minano la struttura della comunit\u00e0 e creano i presupposti per una piccola insurrezione, nella quale alcuni rimangono uccisi. Inoltre i pericoli non sono finiti: gli esseri umani non sono i soli occupanti del frutto delle Piante; i topi rappresentano un'insidia continua e il vecchio Anderson, che \u00e8 stato morsicato, si ammala gravemente. Ridotto in fin di vita, chiede a Neil di radunare tutti: ha intenzione di passare lo scettro del comando del gruppo, che oramai conta solo ventiquattro persone, a Orville anzich\u00e9 al proprio primogenito. E qui, dopo aver allontanato gli altri, Neil uccide, soffocandolo, il padre che aveva designato un estraneo al posto di suo figlio come guida per la comunit\u00e0. Dopo di che si autoproclama capo e decide di eliminare Orville. Sfortunatamente per lui, il suo gioco viene subito scoperto dall'occhio esperto di Alice Nemerov, che per questo verr\u00e0 uccisa a sua volta. Ma la verit\u00e0 \u00e8 trapelata, e Neil viene abbandonato al suo destino nel labirinto delle radici. \nL'inverno \u00e8 finito; la primavera fa sgorgare, impetuoso, un fiume di linfa nei vasi capillari delle Piante; \u00e8 giunto il tempo del raccolto. Gli invasori sconosciuti raccolgono i frutti attraverso immani sistemi aspiranti, che causano a loro volta altre vittime. Dopo di che danno fuoco a tutto: la Terra \u00e8 ricoperta da una coltre nera di cenere, che fa sperare che il tempo delle Piante sia finito. Sei superstiti emergono dal sottosuolo; custodiscono gli ultimi residui del frutto, sottratti ai \"\u00abpadroni del raccolto\u00bb\". Sperano cos\u00ec di sopravvivere fino all'estate. Ma, ancora una volta, il mondo si ricopre di un tappeto verde; in poche settimane le piantine divengono Piante, la Terra si riveste della foresta non pi\u00f9 aliena, nell'attesa di un nuovo raccolto. I superstiti non hanno pi\u00f9 speranze, progetti, avvenire; aspettano solo la fine della giornata. La profezia di Geremia sembra dar forma alla scena finale:\nCommento.\nCome accade nella realt\u00e0, un semplice elemento apparentemente innocuo - in questo caso una pianta - se viene moltiplicato per milioni di volte ed arricchito di sovrabbondante vitalit\u00e0, pu\u00f2 rappresentare il fattore capace di sovvertire interi ordini sociali e naturali. Nel caso del romanzo di Disch, la pianta di alto fusto diviene l'artefice della dissoluzione della umana specie.\nIl quadro tratteggiato \u00e8 fosco e realistico. L'autore sembra suggerire che, in assenza di un ordine sociale ben definito, che peraltro gli appare precario, i comportamenti degli individui tendano a slittare inevitabilmente verso forme violente e spietate (concezione dell\"'homo homini lupus\"). \nTutto si esaspera, nella brutalit\u00e0 della lotta per l'esistenza. Cos\u00ec, la xenofobia diventa strage, la fame antropofagia, la ricerca di cibo banditismo. La scarsit\u00e0 di risorse porta le piccole comunit\u00e0 a chiudersi e ad eliminare ogni potenziale minaccia. Quando il clan di Anderson si imbatte nel gruppo di Orville, non si limita a torturarne ed ucciderne i componenti ma ne fa \"salsicce per l'inverno\". E tuttavia perfino l'atrocit\u00e0 di questi gesti viene in qualche modo smussata e resa comprensibile dallo stato di precariet\u00e0 in cui versa la condizione umana nella terra infestata.\nGli invasori restano sullo sfondo, in un modo molto inusuale per la letteratura fantascientifica classica; solo un freddo e breve diario di bordo alieno ci fa intravedere i tratti di dominatori che non hanno intenzione di stabilire alcun rapporto con il genere umano. Pi\u00f9 che combattere, gli extraterrestri si appropriano della Terra come atto compiuto; piuttosto che invasori, essi sono i \"nuovi proprietari\". Ed \u00e8 proprio questo aspetto che forse pi\u00f9 ha sfibrato gli esseri umani: non c'\u00e8 il volto o l'uniforme del nemico, non c'\u00e8 nessuno contro cui lottare, non c'\u00e8 storia. Come l'uomo non ha mai dichiarato guerra a uno scarafaggio, ma si \u00e8 limitato a schiacciarlo, cos\u00ec gli alieni si sono limitati a disinfestare il \"loro\" pianeta.\nNella descrizione dell'epopea dei sopravvissuti (a differenza di quanto potrebbe suggerire il titolo italiano ma non quello originale) lo stile \u00e8 asciutto e mai morboso; ma, certo, Disch non risparmia i tetri colori in questo suo affresco sulla fine dell'umanit\u00e0."}
{"id": "779551", "revid": "104458", "url": "https://it.wikipedia.org/wiki?curid=779551", "title": "Hilde Gerg", "text": "Atleta polivalente, \u00e8 stata assieme a Martina Ertl e Katja Seizinger una delle atlete di punta della nazionale tedesca negli anni 1990 ed \u00e8 stata portabandiera della Germania durante la cerimonia di apertura dei XIX Giochi olimpici invernali di . Nel suo palmar\u00e8s vanta, tra l'altro, un oro olimpico, uno iridato e due Coppe del Mondo di supergigante.\nBiografia.\nStagioni 1992-1997.\nSciatrice polivalente originaria di Lenggries, la Gerg debutt\u00f2 in campo internazionale ai Mondiali juniores di Maribor 1992. In Coppa del Mondo ottenne il suo primo piazzamento di rilievo il 17 gennaio 1993 a Cortina d'Ampezzo, classificandosi 23\u00aa in slalom speciale, e il primo podio il 6 febbraio 1994 in Sierra Nevada, quando vinse il supergigante in programma. Nello stesso anno esord\u00ec ai Giochi olimpici invernali a , dove fu 18\u00aa nel supergigante, 8\u00aa nella combinata e non complet\u00f2 lo slalom gigante e lo slalom speciale, e vinse la medaglia d'oro nel supergigante ai Mondiali juniores di Lake Placid.\nEsord\u00ec ai Campionati mondiali nella rassegna iridata di Sierra Nevada 1996, dove si classific\u00f2 19\u00aa nel supergigante, 17\u00aa nello slalom gigante, 13\u00aa nello slalom speciale e 10\u00aa nella combinata; l'anno dopo ai Mondiali di Sestriere gareggi\u00f2 in tutte le specialit\u00e0: vinse due medaglie di bronzo, nel supergigante e nella combinata, e si piazz\u00f2 15\u00aa nella discesa libera, 14\u00aa nello slalom gigante e 6\u00aa nello slalom speciale. In quella stessa stagione 1996-1997 vinse la sua prima Coppa del Mondo di supergigante con 16 punti di vantaggio sulla seconda classificata, la sua connazionale Katja Seizinger, e fu 3\u00aa nella classifica generale, con sette podi (una vittoria).\nStagioni 1998-1999.\nAi XVIII Giochi olimpici invernali di vinse la medaglia d'oro nello slalom speciale, quella di bronzo nella combinata e fu 9\u00aa nella discesa libera, 10\u00aa nel supergigante e 13\u00aa nello slalom gigante. Quell'anno in Coppa del Mondo ottenne il maggior numero di podi stagionali della sua carriera, dieci, con quattro vittorie; vinse inoltre la classifica di combinata (che all'epoca non prevedeva l'assegnazione di alcun trofeo) e fu nuovamente 3\u00aa nella classifica generale.\nNel 1999 partecip\u00f2 ai Mondiali di Vail/Beaver Creek classificandosi 12\u00aa nella discesa libera, 4\u00aa nel supergigante e nella combinata e non completando slalom gigante e slalom speciale. Chiuse poi la stagione di Coppa del Mondo al 2\u00ba posto nella classifica generale a 493 punti dalla vincitrice, l'austriaca Alexandra Meissnitzer, e al primo in quella di combinata; i suoi podi furono otto, con tre vittorie.\nStagioni 2000-2002.\nNelle stagioni 1999-2000 e 2000-2001 la sciatrice bavarese non riusc\u00ec pi\u00f9 a primeggiare in Coppa del Mondo, ma ai Mondiali di Sankt Anton am Arlberg 2001 vinse un'altra medaglia iridata, il bronzo nel supergigante, e si piazz\u00f2 6\u00aa nella discesa libera.\nAi XIX Giochi olimpici invernali di , sua ultima partecipazione olimpica, dopo esser stata portabandiera della Germania durante la cerimonia di apertura ottenne il 4\u00ba posto nella discesa libera, il 5\u00ba nel supergigante e non concluse la combinata. Quell'anno in Coppa del Mondo torn\u00f2 ai vertici della disciplina: sal\u00ec sei volte sul podio, con quattro vittorie, vinse la sua seconda coppa di cristallo di supergigante con 107 punti di vantaggio sulla Meissnitzer e fu 4\u00aa nella classifica generale.\nStagioni 2003-2005.\nNella stagione 2002-2003 non ottenne piazzamenti di rilievo nelle classifiche di Coppa del Mondo, nonostante quattro podi (due le vittorie), e ai Mondiali di Sankt Moritz si piazz\u00f2 14\u00aa nella discesa libera e 20\u00aa nel supergigante. L'anno dopo invece, dopo aver conquistato otto podi con due vittorie, fu 4\u00aa nella classifica generale e 2\u00aa in quella di discesa libera staccata di 134 punti dalla vincitrice, l'austriaca Renate G\u00f6tschl.\nAnche nel 2004-2005 fu superata dalla G\u00f6tschl nella classifica di discesa libera, di 72 punti; i suoi podi quell'anno furono sette, con due vittorie tra le quali l'ultima della carriera della Gerg, nel supergigante di Sankt Moritz del 21 dicembre. Si conged\u00f2 dai Campionati mondiali con l'8\u00ba posto nella discesa libera e il 13\u00ba nel supergigante della rassegna iridata di Bormio/Santa Caterina Valfurva, dove vinse anche la medaglia d'oro nella gara a squadre; in Coppa del Mondo sal\u00ec per l'ultima volta sul podio il 10 marzo a Lenzerheide in discesa libera (3\u00aa) e disput\u00f2 l'ultima gara il giorno successivo nella medesima localit\u00e0, il supergigante che chiuse al 20\u00ba posto. La sua ultima gara in carriera fu la discesa libera di Altenmarkt-Zauchensee del 17 marzo seguente, valida per i Campionati tedeschi juniores 2005.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nSL = slalom speciale\nKB = combinata\nPR = slalom parallelo"}
{"id": "779560", "revid": "287204", "url": "https://it.wikipedia.org/wiki?curid=779560", "title": "Guardamar del Segura", "text": "Guardamar del Segura \u00e8 un comune spagnolo della provincia di Alicante nella comunit\u00e0 autonoma Valenciana. Situato sulla costa sud-orientale della provincia fa parte della comarca della Vega Baja del Segura. Conta 15.348 abitanti (dati INE 2019).\nLa localit\u00e0, affacciata sulla Costa Blanca, \u00e8 conosciuta per le numerose spiagge di cui dispone e per la sua pineta appositamente creata agli inizi del XX secolo per contrastare l'avanzamento delle dune litorali mobili che provocavano gravi danni all'agricoltura locale. \nAll'interno del territorio comunale si trovano inoltre la foce del fiume Segura e la \"Torreta de Guardamar\", un'antenna radio militare che, con i suoi 370 metri d'altezza, \u00e8 la struttura pi\u00f9 alta della penisola iberica.\nPopolazione e lingua.\nDei circa 15.000 abitanti residenti a Guardamar il 60% \u00e8 di nazionalit\u00e0 spagnola (dati INE 2015). Fra gli stranieri residenti la nazionalit\u00e0 pi\u00f9 numerosa \u00e8 quella britannica con il 9%.\nGuardamar \u00e8 il comune pi\u00f9 meridionale della regione nel quale il valenciano \u00e8 lingua co-ufficiale. \u00c8 pertanto utilizzato, congiuntamente allo spagnolo, in tutti gli atti ufficiali dell'amministrazione comunale. Come in altre zone della Comunit\u00e0 Valenciana, l'utilizzo del valenciano si \u00e8 notevolmente ridotto nel corso del XX secolo a favore dello spagnolo. Il motivo principale di questo fenomeno \u00e8 il notevole sviluppo turistico ed economico conosciuto dalla zona che ha moltiplicato la popolazione del comune negli ultimi decenni attraendo persone da altre zone della Spagna oltre che a numerosi stranieri.\nSpiagge.\nIl territorio comunale di Guardamar dispone di 11 km di costa e di 8 spiagge, tutte sabbiose. Di seguito l'elenco da nord a sud.\nInfrastrutture e trasporti.\nGuardamar \u00e8 attraversata dalla strada nazionale N-332 e dista 9 km dall'autostrada AP-7. La cittadina dispone di un'autostazione (\"Estaci\u00f3n de Autobuses de Guardamar)\" con collegamenti diretti per Torrevieja, Elche, Alicante e Madrid. L'aeroporto pi\u00f9 vicino \u00e8 quello di Alicante-Elche a 30 km di distanza."}
{"id": "779567", "revid": "584094", "url": "https://it.wikipedia.org/wiki?curid=779567", "title": "Bormina", "text": "Il Bormina (o Viola Bormina) \u00e8 un torrente della provincia di Sondrio.\nIdrografia.\nI 2 rami sorgentizi (il Viola e la Bormina) nascono rispettivamente presso il Passo di Val Viola e la Cima D\u00fcg\u00fcral (entrambi \nvicino al confine con la Svizzera, il primo con numerosi nomi alternativi, es. \"Rio Minestra\" oppure \"Rio della Forbesana\"), per incontrarsi alle pendici del Monte Dosd\u00e8.\nPercorre poi la Val Viola Bormina e confluisce da destra nell'Adda a Premadio, frazione di Valdidentro a poca distanza da Bormio, in Alta Valtellina. Il torrente \u00e8 interamente compreso nel comune di Valdidentro ed \u00e8 costeggiato, da Arnoga a Premadio, dalla Strada statale 301 del Foscagno che collega Bormio a Livigno.\nNon ha affluenti di particolare importanza, limitandosi a raccogliere le acque dei numerosi ruscelli della valle. I pi\u00f9 rilevanti (per portata) sono il Rio Verva, il Foscagno (in discesa dall'omonimo passo), il Rio Scianno (affluente di sinistra nel comune di Isolaccia dopo la scenografica cascata della \"gola della strega\") il Bucciana (discendente dal Monte San Colombano) e il torrente Val di Fochin (talvolta chiamato Tr\u00e9s), immissario di destra nella frazione di Pradelle.\nIl torrente ha, inoltre, raccolto le acque usate dalla Centrale idroelettrica di Rasin che prelevava dal bacino del Cancano, posto circa 600 metri pi\u00f9 a monte, con la quale era collegata da un sistema di condutture visibili tutt'oggi sul lato della montagna, appena fuori dall'abitato di Isolaccia. La centrale, entrata in attivit\u00e0 nel 1928, \u00e8 stata dismessa definitivamente nel 2004."}
{"id": "779568", "revid": "4106", "url": "https://it.wikipedia.org/wiki?curid=779568", "title": "Viola Bormina", "text": ""}
{"id": "779569", "revid": "599013", "url": "https://it.wikipedia.org/wiki?curid=779569", "title": "Fraschetta", "text": "Con il termine popolare fraschetta si \u00e8 soliti indicare un particolare tipo di locale adibito alla mescita del vino novello, eventualmente accompagnata da semplici cibi salati per favorire il bere.\nFraschetta, osteria e trattoria.\nNel campo della ristorazione la fraschetta, la cui diffusione \u00e8 per lo pi\u00f9 limitata principalmente alla zona dei Castelli Romani, nel Lazio, dedicata alla produzione di uve da vino, \u00e8 di solito un locale pi\u00f9 semplice per i servizi offerti rispetto all'osteria, che di solito ha un gestore, l'oste, adibito a condurla per un lavoro di lungo periodo. La fraschetta infatti poteva nascere anche per l'iniziativa di un piccolo produttore che offriva per un limitato periodo di tempo il suo vino, segnalandolo con una frasca appesa all'esterno del locale, agli eventuali avventori. Differente da queste due tipologie \u00e8 la trattoria che \u00e8 un esercizio pubblico, prevalentemente di tipo popolare, diffuso in tutta Italia, destinato alla vendita e consumazione dei pasti in loco.\nLe fraschette del passato.\nStoria.\nLe fraschette hanno un'origine molto antica, sicuramente medioevale, ma che in altre forme addirittura risalgono all'antica Roma, quando i contadini delle campagne romane in viaggio verso la capitale per vendere i propri prodotti necessitavano di punti occasionali di ristoro durante il tragitto.\nNel Lazio alcuni riportano la denominazione \u00abfraschetta\u00bb all'antico borgo di \"Frascata\" (l'odierna Frascati), chiamato cos\u00ec poich\u00e9 in epoca medioevale i boscaioli dell'allora \"Tusculum\" erano soliti costruire e vivere in capanne di frasche, probabilmente per costruire ripari di fortuna dopo la distruzione di Tusculum (Tuscolo) nel 1191.\nPi\u00f9 probabilmente l'origine del nome \u00e8 invece da riferirsi all'usanza medievale, diffusa in varie zone d'Italia, di apporre una frasca (spesso di alloro) ben carica di foglie sopra l'ingresso delle case nelle quali era possibile (come avviene con le moderne insegne) consumare a pagamento del vino nuovo, potendo consumarsi anche del cibo portato dall'avventore; in questo modo i vinai dell'epoca si garantivano una fonte di profitto aggiuntiva, oltre ai normali traffici commerciali dell'epoca, per rifarsi delle spese della vendemmia. Dallo stesso uso deriva ad esempio anche la parola friulana \u00ab\"frascjis\"\u00bb, che ancora oggi indica in alcune zone del Friuli le aziende vitivinicole a gestione familiare dove \u00e8 allestito anche uno spazio, spesso in un porticato, dove \u00e8 possibile bere e consumare salumi e formaggi, in modo simile alla fraschette laziali.\nCaratteristiche e peculiarit\u00e0.\nL'arredamento di questi locali era all'insegna della semplicit\u00e0: Le botti di vino dominavano l'ambiente, solitamente disposte su un lato, mentre a beneficio dei clienti vi erano panche come sedili e tavolacci arrabattati, sparsi nella stanza. Come scarni ornamenti lungo le pareti dei locali solitamente erano esposte delle attrezzature tipiche per la realizzazione del vino. Infine in fondo al locale, su un livello interrato generalmente si trovava la cantina, dove i gestori conservavano il vino.\nCi\u00f2 che differenziava le fraschette dalle normali osterie, era il fatto che questi posti fossero sprovvisti di cucina, e non veniva offerto nulla, eccezion fatta per il vino, del pane ed eventualmente di uova sode che servivano a preparare il palato alla degustazione del nettare di Bacco. Per tutto il resto bisognava recarvisi muniti di cibi propri, spesso raccolti in fagotti di canapa: di qui il nomignolo dapprima neutro, poi bonariamente ironico di \"fagottari\" per coloro che in un locale pubblico usavano consumare cibi portati da casa. Si trattava quindi di punti di vendita e di degustazione diretta del vino prodotto in quell'annata.\nBen presto per\u00f2 si sparse l'abitudine da parte degli abitanti pi\u00f9 intraprendenti, di approntare dei banchi vendita in prossimit\u00e0 delle fraschette con generi alimentari di vario tipo in modo tale da fornire il companatico agli avventori delle fraschette. Tra questi, un prodotto particolarmente diffuso, di tradizione trimillenaria, era rappresentato dalla porchetta, il cui connubio con questi locali ha reso, col trascorrere dei secoli, inscindibile questo legame.\nLe fraschette moderne.\nSolo in epoca moderna all'interno delle fraschette stesse \u00e8 possibile acquistare generi alimentari e quindi effettuare un pasto completo. Con questa evoluzione si \u00e8 persa certamente la componente originale che avevano questi luoghi nel passato e si \u00e8 data origine alla loro commercializzazione, anche se in alcuni casi \u00e8 ancora possibile giovare dell'ospitalit\u00e0 di questi locali alla vecchia maniera.\nAd ogni modo le fraschette ancora oggi sono rivendite di antica origine dove ancora si pu\u00f2 degustare il vino \u201csciolto\u201d, venduto in caraffe di varie dimensioni. Tradizionalmente ogni caraffa aveva un suo nome: quella da 2 litri \"Boccale\" o \"Barzilai\", dal nome di un uomo politico romano di fine 800 uso a offrire vino in grandi quantit\u00e0 ai suoi elettori; quella da un litro \"Mezzo Boccale\" o \"Tubbo\"; quella da mezzo litro \"Fojetta\" e quella da un quarto, naturalmente, \"Quartino\". Di particolare tipicit\u00e0 e di rilevante diffusione \u00e8 la \"Romanella\", un vino rosso leggermente frizzante e beverino.\nIl menu tipico.\nOltre alla porchetta e al vino, gli altri prodotti tipici offerti dalle moderne fraschette provengono dall'enogastronomia del Lazio e sono principalmente costituiti da salumi, formaggi freschi e stagionati e antipasti vari, quali olive, sott'olii e sott'aceti.\nQuesti antipasti, in genere, sono serviti in quantit\u00e0 talmente abbondanti che difficilmente si riesce a ordinare un primo piatto (qualora disponibile) e ancor pi\u00f9 raramente si riesce ad arrivare a un secondo piatto, una portata peraltro molto scarsamente diffusa nelle fraschette.\nTutte queste portate evidentemente si rifanno alla tradizione della cucina romana, pertanto \u00e8 praticamente d'obbligo da parte del \"fraschettaro\" proporre primi piatti classici quali ad esempio: pasta alla carbonara, all'amatriciana, o all'arrabbiata.\nSpesso (ma sempre pi\u00f9 raramente) prive di una cucina, attualmente le fraschette sono tra gli esercizi pi\u00f9 frequentati dagli abitanti della capitale (Roma) e dei suoi dintorni. I suoi avventori sono costituiti prevalentemente da giovani, i quali le affollano soprattutto nei fine settimana.\nLe fraschette ad Ariccia.\nIl punto nevralgico del \"fenomeno\" fraschette in chiave commerciale e moderna \u00e8 rappresentato dalla cittadina di Ariccia, nel cui centro storico sono presenti alcune strade e una piazza dominate esclusivamente da questo tipo di locali. Particolarmente forte qui \u00e8 l'abbinamento con la porchetta, la cui produzione in questi luoghi vanta una tradizione millenaria risalente a epoche pre-romaniche e in particolare alla popolazione dei Prisci Latini."}
{"id": "779576", "revid": "74801", "url": "https://it.wikipedia.org/wiki?curid=779576", "title": "Mantinea", "text": "Mantinea () \u00e8 una localit\u00e0 ed ex comune della Grecia nella periferia del Peloponneso di abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Tripoli.\nNell'Antica Grecia.\nMantinea () fu una piccola polis greca del sud-est dell'Arcadia, creata con l'unificazione di cinque villaggi verso il 500 a.C.\nNel V secolo a.C. fu in buoni rapporti con Sparta, non prese cos\u00ec parte alla guerra che le altre citt\u00e0 dell'Arcadia portavano a Sparta verso il 470 a.C. e rese invece grandi servizi agli Spartani durante la rivolta degli Iloti nel 464 a.C.\nDal 450 Mantinea fu retta da un governo moderatamente democratico.\nNel corso della guerra del Peloponneso, si alle\u00f2 con Atene, Argo ed Elide. La battaglia di Mantinea, nel 418 a.C. vide una vittoria decisiva degli Spartani sugli Ateniesi e i loro alleati di Argo.\nNel IV secolo a.C., Mantinea fu attaccata dagli Spartani comandati da Agesipoli I nel 385 a.C. e divisa in villaggi.\nDopo la battaglia di Leuttra (371 a.C.) la citt\u00e0 fu ricostituita ed entr\u00f2 a far parte della Confederazione panarcadica allora fondata.\nFu ancora il luogo di un'altra battaglia nel 362 a.C. tra Sparta e Tebe, dove i Tebani trionfarono pur perdendo il loro grande comandante Epaminonda.\nNel 222 a.C. fu conquistata dal re macedone Antigono III e tutti i suoi abitanti venduti come schiavi.\nLocalit\u00e0.\nMantinea \u00e8 formata dall'insieme delle seguenti localit\u00e0 (popolazione 2001):"}
{"id": "779577", "revid": "339392", "url": "https://it.wikipedia.org/wiki?curid=779577", "title": "Moral hazard", "text": ""}
{"id": "779578", "revid": "4175", "url": "https://it.wikipedia.org/wiki?curid=779578", "title": "Rischio morale", "text": "Il rischio morale () \u00e8, in microeconomia, il termine che identifica l'opportunismo post-contrattuale, ovvero la tendenza a perseguire i propri interessi a spese della controparte, confidando nell'impossibilit\u00e0, per quest'ultima, di verificare la presenza di dolo o negligenza.\n\u00c8 stato coniato nel settore delle assicurazioni, dove gli assicurati tendono a modificare il loro comportamento riducendo la prudenza necessaria per evitare o minimizzare le perdite, rendendo cos\u00ec, di fatto, pi\u00f9 elevati i rimborsi o pagamenti richiesti. Il \"moral hazard\" si presenta anche nella vita di tutti i giorni: se il guidatore \u00e8 responsabile per tutti i danni, \u00e8 probabile che guidi una macchina noleggiata pi\u00f9 prudentemente che non quando questi siano coperti da assicurazione.\nIl rischio morale influisce sull'efficienza, perch\u00e9 i benefici extra ottenuti dagli assicurati sono spesso inferiori ai costi che ne conseguono, questi ultimi sostenuti dalla controparte.\nGli incentivi al comportamento inappropriato rappresentano un problema nella misura in cui le possibilit\u00e0 di controllo o prevenzione siano scarse o eccessivamente costose.\nIl rischio morale \u00e8 presente anche in macroeconomia, laddove gli operatori economici possono sentirsi incentivati a intraprendere comportamenti eccessivamente rischiosi, qualora essi possano contare una significativa probabilit\u00e0 che i costi associati a un eventuale esito negativo delle loro azioni ricadano sulla collettivit\u00e0, o su altri operatori o categorie di operatori. Ad esempio, una politica di intervento delle autorit\u00e0 per salvare imprese a rischio di fallimento potrebbe indurre gli operatori a finanziare progetti eccessivamente rischiosi, nell'ottica di realizzare i benefici in caso di successo, e di affidarsi all'intervento dello stato in caso contrario. Un caso concreto furono i cospicui investimenti di banche europee nel non troppo sicuro mercato asiatico (che poi entr\u00f2 in crisi alla fine degli anni '90), effettuati confidando nell'intervento dell'FMI in caso di crisi."}
{"id": "779579", "revid": "39256", "url": "https://it.wikipedia.org/wiki?curid=779579", "title": "Adverse selection", "text": ""}
{"id": "779585", "revid": "61989", "url": "https://it.wikipedia.org/wiki?curid=779585", "title": "Figini e Pollini", "text": "Le loro storie professionali sono quindi inscindibili l'una dall'altra e sono legate alle opere che congiuntamente hanno progettato e realizzato.\nBiografia.\nEntrambi laureatisi in architettura al Regio Istituto Tecnico Superiore (in seguito Politecnico di Milano) negli anni venti del Novecento, aprono assieme lo studio professionale nel 1926 a Milano, mentre divengono tra i fondatori del Gruppo 7 e membri del MIAR.\nNel 1930 presentano la \"Casa Elettrica\" alla IV Triennale di Monza a cui segue la \"Villa-studio per un artista\" presentata alla V Triennale di Milano del 1933 che in qualche modo si riallacciava al disegno del padiglione di Ludwig Mies van der Rohe di Barcellona di quegli anni. Nel 1934/35 realizzano le officine Olivetti ad Ivrea con le quali iniziarono una collaborazione che si protrarr\u00e0 sino a tutti gli anni cinquanta del Novecento: 1939/40 - Asilo nido e casa popolare al Borgo Olivetti; 1940/42 - Case per impiegati; 1954/57 - Fascia di servizi sociali; interventi questi ultimi che assumevano rilevanza anche urbanistica. Sempre di quegli anni \u00e8 la Madonna dei Poveri a Milano forse la loro opera pi\u00f9 significativa dove si reinterpretano le antiche luci mistiche delle basiliche paleocristiane attraverso un disegno scarno dello spazio, dei volumi dei particolari architettonici.\nAltre realizzazioni di sicuro valore sono del 1960/63 il complesso industriale della Manifattura ceramica Pozzi, Sparanise e a Ferradina ed alcuni palazzi per uffici ed abitazioni a Milano a cavallo degli anni cinquanta-sessanta del Novecento.\nArchitettura.\nFigini e Pollini sono di chiara fede razionalista e la loro scelta iniziale \u00e8 portata avanti con coerenza tramite un lavoro continuo, che si legge nelle loro costruzioni e progetti e si estrinseca costantemente nella ricerca dell'equilibrio tra gli ideali propri del Movimento Moderno forma, funzione, economia, ma anche armonia e bellezza nuovi. La loro opera si inquadra in quello che sono stati gli architetti italiani soprattutto del secondo dopoguerra del 900 e cio\u00e8 un'architettura dell\"'eccellenza\" del progetto come \"evento irripetibile\", scelta personale, funzionalismo originale e di elevato valore. Nella loro opera si pu\u00f2 leggere una semplicit\u00e0 formale, nel disegno planimetrico e prospettico, che parla di luce e di spazio architettonico, di tempo, di spiritualit\u00e0 e di poesia, come qualcuno ha detto, e questo realizza un eccezionale ambiente costruito come nella Madonna dei Poveri di Milano. Altre opere rilevano, invece, la ricerca di un disegno armonico, di equilibrio di rapporti e studio dei materiali in un legame a quel razionalismo mai dimenticato nella loro architettura."}
{"id": "779586", "revid": "324090", "url": "https://it.wikipedia.org/wiki?curid=779586", "title": "Mischa Maisky", "text": "Biografia.\nNato a Riga in Lettonia, dopo un breve periodo di studio nella sua citt\u00e0 natale \u00e8 stato ammesso al Conservatorio di Leningrado (Conservatorio di San Pietroburgo). Nel 1966 ha vinto un premio al Concorso internazionale \u010cajkovskij di Mosca, dopodich\u00e9 ha proseguito gli studi al Conservatorio di Mosca nella classe di Mstislav Rostropovi\u010d.\nPer Maisky ha avuto inizio cos\u00ec un periodo di intensa attivit\u00e0 concertistica nell'Unione Sovietica. Nel 1972 \u00e8 emigrato in Israele; dopo aver vinto nel 1973 il concorso Gaspar Cassad\u00f3 di Firenze ha debuttato con la Pittsburg Symphony Orchestra diretta da William Steinberg. Da un ammiratore ha ricevuto in dono un violoncello Montagnana del XVIII secolo, con cui da allora esegue i suoi concerti. Da oltre trent'anni tiene un'intensa attivit\u00e0 concertistica in tutto il mondo.\nNel 1974 \u00e8 divenuto allievo di Grigorij Pjatigorskij; \u00e8 l'unico violoncellista che abbia avuto occasione di studiare sia con quest'ultimo che con Rostropovi\u010d. Da oltre trent'anni \u00e8 considerato da critici, colleghi e pubblico uno dei maggiori violoncellisti attuali, stimato per la sua impeccabile musicalit\u00e0, versatilit\u00e0 stilistica e padronanza tecnica.\nHa inciso numerosi dischi, spesso in formazioni da camera, assieme alla pianista Martha Argerich, il violinista Gidon Kremer e il violista Jurij Ba\u0161met.\n\u00c8 padre della pianista Lily Maisky (nata nel 1987) e del violinista Sascha (1989) con i quali si esibisce spesso in concerto."}
{"id": "779588", "revid": "1149807", "url": "https://it.wikipedia.org/wiki?curid=779588", "title": "Kuma (personaggio)", "text": ""}
{"id": "779590", "revid": "174925", "url": "https://it.wikipedia.org/wiki?curid=779590", "title": "Anticiclone delle Azzorre", "text": "In meteorologia l'anticiclone delle Azzorre \u00e8 un'area di alta pressione semipermanente di origine subtropicale oceanica, generalmente sempre presente sull'oceano Atlantico settentrionale con il suo massimo di pressione atmosferica mediamente in prossimit\u00e0 delle omonime isole; la sua origine deriva dalla circolazione atmosferica stessa che produce in corrispondenza di tali latitudini una fascia di alte pressioni semi-permanenti su ciascun emisfero come risultato della subsidenza atmosferica della Cella di Hadley intertropicale.\nDescrizione.\nInfluenze meteorologiche.\nQuesta area di alta pressione, in base ai suoi spostamenti e alle sue espansioni, condiziona la scena meteorologica dell'intero continente europeo a scala sinottica. L'anticiclone, infatti, pu\u00f2 espandersi sia per parallelo, quindi, verso il Mediterraneo sia per meridiano spingendosi verso il circolo polare artico, in stretta relazione con gli spostamenti della depressione d'Islanda. Un ruolo analogo \u00e8 svolto nell'emisfero meridionale dall'anticiclone di Sant'Elena che staziona in maniera semipermanente nell'Oceano Atlantico meridionale intorno all'isola di Sant'Elena a sud dell'equatore e della zona di convergenza intertropicale, nei pressi del tropico del Capricorno e a nord del fronte polare.\nNella stagione estiva, l'anticiclone pu\u00f2 espandersi verso est interessando tutto il bacino del Mediterraneo, gran parte dell'Europa centrale e la parte meridionale dell'Inghilterra, anche se con molta minore frequenza rispetto agli anni Sessanta - Settanta, quando costituiva sicuramente la figura barica dominante dell'estate anche sull'Italia, mentre ora \u00e8 generalmente rimpiazzato dall'anticiclone subtropicale africano. Il suo bordo meridionale spesso si fonde con l'anticiclone subtropicale africano che, a periodi alterni, si spinge verso nord interessando l'Europa meridionale e generando ondate di calore. In questa situazione, le condizioni atmosferiche risultano stabili con situazioni di caldo moderato e persistente in gran parte dell'Europa meridionale, dove per\u00f2 possono verificarsi locali fenomeni temporaleschi termoconvettivi ad evoluzione diurna quando in quota transita aria fredda che, scontrandosi con l'aria calda che si solleva a seguito dell'intenso riscaldamento, produce intensa convezione.\nIl bordo settentrionale e quello orientale dell'anticiclone risultano maggiormente insidiabili dalle perturbazioni atlantiche che vengono convogliate verso il continente europeo dalla depressione d'Islanda, tendendo a muoversi da nord-ovest verso sud-est. Le zone che risultano essere pertanto maggiormente influenzate dalla variabilit\u00e0 meteorologica dovuta al transito delle perturbazioni sono le isole britanniche, la parte centro-settentrionale dell'Europa continentale e la penisola balcanica centro-settentrionale.\nAl contrario, la penisola iberica meridionale, la Francia meridionale, la fascia costiera del Mar ligure, le Baleari, la Corsica, la Sardegna, la Sicilia, la fascia costiera della Maremma, l\u2019Italia meridionale, la Grecia e tutta l'Africa settentrionale risultano interessate in modo persistente, eccezion fatta per la stagione invernale - nella quale il flusso perturbato atlantico interessa regolarmente anche queste aree, dall'anticiclone delle Azzorre, oppure dall'anticiclone subtropicale africano; questi due anticicloni spesso si intersecano tra loro proprio in queste posizioni; consegue per tutte queste aree un clima estivo caratterizzato da siccit\u00e0 prolungata e da condizioni strutturali di aridit\u00e0. Eccezionalmente, si sono verificate per\u00f2 stagioni estive in cui l'anticiclone, anzich\u00e9 entrare nel Mediterraneo, ha assunto in modo persistente un'estensione in senso meridiano, come nel 1975, 1976, 1989, 2002 e 2014, con la formazione di un quasi persistente anticiclone scandinavo, in continuo ricongiungimento con quello delle Azzorre, che in quegli anni ha determinato stabilit\u00e0 atmosferica e siccit\u00e0 in Scandinavia, mentre forti temporali e piogge abbondanti colpivano l'Europa meridionale e l'intero bacino del Mediterraneo.\nDurante i periodi prolungati di tempo stabile, \u00e8 riconoscibile la presenza dell'azione stabilizzante dell'anticiclone delle Azzorre quando si verifica un moderato sviluppo di nubi cumuliformi ad evoluzione diurna nelle zone interne, pi\u00f9 accentuato sui rilievi collinari e montuosi, che risentono delle leggere infiltrazioni in quota che possono penetrare all'interno dell'area di alta pressione, dal bordo settentrionale o da quello orientale che, generalmente, risultano quelli pi\u00f9 deboli.\nNelle stagioni intermedie, l'anticiclone delle Azzorre alterna temporanee espansioni simili a quelle della stagione estiva a periodi di completa ritirata nell'oceano Atlantico o disposizioni in senso meridiano verso la Groenlandia, le isole britanniche e la Scandinavia che in entrambi i casi determinano, per l'Europa centro-meridionale e per il bacino del Mediterraneo, condizioni di variabilit\u00e0, a tratti perturbata.\nPi\u00f9 complessa risulta la stagione invernale, quando l'anticiclone delle Azzorre pu\u00f2 sia rimanere in oceano Atlantico, sia posizionarsi in senso meridiano, determinando la formazione dell'anticiclone scandinavo, che espandendosi verso sud-ovest, porta venti forti nord-orientali verso il Mediterraneo. In questo caso spesso si formano depressioni sul basso Tirreno, che determinano condizioni di tempo molto perturbato su tutta l'Italia meridionale e sul medio-basso versante Adriatico, mentre in questo scenario l'Italia settentrionale, la Toscana, l'alto Lazio e parte della Sardegna si ritrovano riparate dalle Alpi e dagli Appennini e sono interessate da giornate ventose con cielo sereno e terso. Altre volte, invece, l'alta pressione delle Azzorre riesce ad espandersi per alcuni giorni verso l'Europa e verso il Mediterraneo, garantendo condizioni di stabilit\u00e0 ed assenza di vento, con formazione di nebbie nelle pianure e nelle valli interne."}
{"id": "779591", "revid": "7", "url": "https://it.wikipedia.org/wiki?curid=779591", "title": "Porto antico (Genova)", "text": ""}
{"id": "779592", "revid": "73169", "url": "https://it.wikipedia.org/wiki?curid=779592", "title": "Nodo marchand", "text": ""}
{"id": "779595", "revid": "6923", "url": "https://it.wikipedia.org/wiki?curid=779595", "title": "Augustin Dumay", "text": "Entr\u00f2 al conservatorio all'et\u00e0 di 10 anni per rimanervi due anni prima di prendere lezioni con Arthur Grumiaux a Bruxelles. A 14 anni ha partecipato al festival di Montreux dove attir\u00f2 presto l'attenzione di Henryk Szeryng e Joseph Szigeti.\nIl riconoscimento internazionale arriv\u00f2 poi nel 1979 quando Herbert von Karajan invit\u00f2 Dumay a suonare come solista a un concerto di gala a Parigi con il violoncellista Yo-Yo Ma. Subito dopo Augustin fu invitato a suonare il Concerto n. 2 di B\u00e9la Bart\u00f3k con i Berliner Philharmoniker diretti da Sir Colin Davis, che ricevette plausi internazionali.\nLa sua carriera internazionale \u00e8 da allora stata in costante ascesa.\nAppare regolarmente con i Berliner Philharmoniker, la Filarmonica Giapponese, London Symphony Orchestra, Royal Concertgebouw Orchestra, Los Angeles Philharmonic, Orchestre symphonique de Montr\u00e9al, Suisse Romande, Orchestre National de France, English Chamber Orchestra, Mahler Chamber Orchestra e molte altre.\nAugustin \u00e8 stato condotto da celebri direttori d'orchestra come Sir Colin Davis, Seiji Ozawa, Charles Dutoit, Kurt Sanderling, Wolfgang Sawallisch, Stanislaw Skrowaczewski, Emmanuel Krivine, Marc Minkowski e Kurt Masur.\nPer il Teatro La Fenice di Venezia nel 1983 tiene un recital con Michel Dalberto, nel 1985 esegue il Concerto per violino e orchestra n. 5 (Mozart) e nel 1987 il Concerto per violino e orchestra op. 64 (Mendelssohn) nella Chiesa degli Eremitani.\nAl Grand Th\u00e9\u00e2tre di Ginevra nel 1986 tiene un recital con Dalberto.\nNel 2010 tiene un concerto al Southbank Centre di Londra con il pianista Louis Lortie ed il quartetto d'archi Quatuor Ebene.\nLe sue registrazioni sono realizzate con Deutsche Grammophon e EMI.\nSuona su un violino di Antonio Stradivari."}
{"id": "779601", "revid": "933835", "url": "https://it.wikipedia.org/wiki?curid=779601", "title": "Charles Pasqua", "text": "Il servizio d'ordine del partito gollista.\nFiglio di Andr\u00e9 Pasqua, un poliziotto che svolgeva il servizio a Grasse originario di Casevecchie (Corsica) e di Fran\u00e7oise Rinaldi, entr\u00f2 nella Resistenza a 15 anni. Laureato in legge, funzionario in una societ\u00e0 produttrice di liquori, ne diviene rapidamente il numero due. Gollista della prima ora, ed \u00e8 uno dei fondatori del SAC (Service d'Action Civique), una vera e propria guardia pretoriana al servizio del partito gollista, disciolta nel 1982 e la cui storia \u00e8 ricca di episodi oscuri. Fino al 1994 \u00e8 per Jacques Chirac una sorta di padre spirituale. E infatti, si adoperer\u00e0 dietro le quinte per favorire in ogni modo l'ascesa del suo pupillo. Il naufragio della candidatura di Jacques Chaban-Delmas alle elezioni presidenziali del 1974 pu\u00f2 dirsi in parte opera sua.\nMandati parlamentari e locali.\nDeputato all'Assembl\u00e9e Nationale dal 1968 al 1973. Senatore dal 1977 al 1986, dal 1988 al 1993, dal 1995 al 1999, e infine dal 2004 al 2011. Dal 1981 al 1986 guider\u00e0 al Senato l'opposizione ai governi socialisti nominati da Fran\u00e7ois Mitterrand. Rientrato al Senato nel 1988 dopo la prima esperienza al governo, nel 1992 cercher\u00e0 di farsi eleggere alla presidenza dell'assemblea, ma senza raggiungere la maggioranza.\nDeputato al Parlamento europeo dal 1999 al 2004.\nPresidente del consiglio generale delle Hauts-de-Seine dal 1973 al 1976 e dal 1988 al 2004.\nMinistro dell'interno.\n\u00c8 uno dei fondatori del RPR (Raggruppamento per la Repubblica), il partito neogollista che nel 2002 confluir\u00e0 nell'Unione per un Movimento Popolare (UMP). Esponente dell'ala pi\u00f9 oltranzista del partito, \u00e8 ministro dell'interno dal 1986 al 1988 nel secondo governo di Jacques Chirac. Di nuovo ministro dell'interno, con il rango di ministro di Stato, dal 1993 al 1995, nel governo di \u00c9douard Balladur. Ultraconservatore e nazionalista, \u00e8 stato la bestia nera della sinistra in Francia, che lo ha sempre sospettato di adottare metodi poco ortodossi. Ciononostante, ha sempre intrattenuto rapporti eccellenti con il suo maggiore avversario, Fran\u00e7ois Mitterrand, presidente della Repubblica proprio quando Pasqua ricopriva la carica di ministro.\nAttivit\u00e0 di partito e il no a Maastricht.\nDopo le elezioni legislative del 1988, insieme a Philippe S\u00e9guin anima una corrente interna al RPR critica nei riguardi della gestione di Jacques Chirac e volta al perseguimento del gollismo sociale. Al congresso del partito tenutosi a Le Bourget l'11 febbraio 1990, la mozione Pasqua-S\u00e9guin ottiene il 31,4 per cento ed \u00e8 quindi battuta da quella maggioritaria quidata da Alain Jupp\u00e9 che ha il 68,6.\nAl referendum del 1992, sempre insieme a Philippe S\u00e9guin \u00e8 il capofila del fronte contrario alla ratifica del Trattato di Maastricht.\nIspiratore di Forza Italia.\nNel secondo volume delle sue memorie, Pasqua riferisce di essere stato consultato nel 1993 dal \"principale consigliere\" di Silvio Berlusconi, al quale avrebbe suggerito di promuovere una nuova formazione politica in alternativa alla DC e al PSI, partiti a quell'epoca in ginocchio a causa delle inchieste giudiziarie di Tangentopoli e predestinati alla dissoluzione. Pasqua avrebbe anche inviato due suoi collaboratori di fiducia in missione in Italia, per affiancare Berlusconi e il suo staff nella messa a punto di quella che sarebbe diventata Forza Italia.\nFondatore del RPF.\nAlle elezioni presidenziali del 1995 rompe con Jacques Chirac e appoggia la candidatura di \u00c9douard Balladur. Nel 1999 si distacca definitivamente al RPR, fondando il Raggruppamento per la Francia. Il soggetto avvia una collaborazione con il Movimento per la Francia di Philippe de Villiers (in dissidio con il partito di provenienza, l'UDF-Unione per la Democrazia Francese). In seguito, fra i due ci sar\u00e0 una frattura insanabile e de Villiers uscir\u00e0 dal movimento. Alle elezioni presidenziali del 2002 Pasqua non riesce a raccogliere le 500 firme di sindaci necessarie per presentare la propria candidatura.\nIl Polo universitario Leonardo da Vinci.\n\u00c8 fondatore e presidente del \"P\u00f4le universitaire L\u00e9onard-de-Vinci\" (PULV) a Courbevoie nel quartiere La D\u00e9fense.\nVicende giudiziarie.\nIl 12 marzo 2008 il tribunale penale di Parigi condanna Charles Pasqua a 18 mesi di reclusione con la condizionale per finanziamento illecito della sua campagna elettorale alle europee del 1999, falso e abuso di fiducia. Pasqua avrebbe percepito la somma di 7,5 milioni di franchi (1,14 milioni di euro) ricavati dalla vendita del casin\u00f2 di Annemasse cui aveva autorizzato l'apertura quando era ministro dell'interno nel 1994. Il 18 settembre 2009 la Corte d'appello di Parigi conferma la sentenza. L'8 aprile 2010 la condanna \u00e8 confermata dalla cassazione e diviene cos\u00ec definitiva.\nDal 19 aprile al 30 aprile 2010 si \u00e8 svolto davanti alla Corte di Giustizia della Repubblica (CJR) - l'organo competente per i reati commessi nell'esercizio delle funzioni ministeriali - il giudizio per la medesima vicenda che aveva visto Pasqua condannato a 18 mesi dal tribunale di Parigi e per due inchieste relative a presunte commissioni occulte versate dalla societ\u00e0 Sofremi e dall'impresa GEC-Alsthom, nelle quali era stato coinvolto il figlio Pierre-Philippe. La CJR ha condannato Pasqua a un anno di reclusione con la condizionale per complicit\u00e0 in abuso di beni sociali e complicit\u00e0 in ricettazione per una delle tre imputazioni cui gli era stato fatto carico (la vicenda Sofremi), assolvendolo per le altre (corruzione passiva per l'autorizzazione dell'apertura del casino di Annemasse e complicit\u00e0 e abuso di beni sociali per l'autorizzazione del trasferimento della sede di GEC-Alsthom). La CJR ha stabilito la confusione della pena di un anno di reclusione con la condizionale con quella di 18 mesi con la condizionale inflittagli il 12 marzo 2008 dal tribunale di Parigi.\nIl 28 aprile 2011 Charles Pasqua \u00e8 uscito pienamente assolto dal processo che lo aveva visto imputato del reato di occultamento di beni societari e traffico d'influenza, nell'ambito dell'inchiesta sul traffico d'armi con l'Angola (l\"'Angolagate\").\nL'8 luglio 2013, insieme agli altri imputati \u00e8 assolto dal tribunale penale di Parigi nel processo relativo al caso \"petrolio contro cibo\". \nIl 21 gennaio 2013, il tribunale di Versailles ha condannato Charles Pasqua a due anni di reclusione con la condizionale e a due anni di ineleggibilit\u00e0 per una vicenda di storno di fondi pubblici relativa alla fondazione d'arte contemporanea Jean Hamon che vede coinvolto il sindaco di Issy-les-Moulineaux Andr\u00e9 Santini, ex segretario di Stato alla Funzione pubblica nel governo Fillon. Il processo di secondo grado ha luogo nel maggio 2015, e il successivo 23 settembre la corte d'appello di Versailles, nell'assolvere Santini, ha precisato che Pasqua sarebbe stato assolto se non fosse deceduto in corso di giudizio.\nMorte.\nCharles Pasqua \u00e8 morto a causa di un infarto all'ospedale Foch di Suresnes, a poco pi\u00f9 di quattro mesi di distanza dalla scomparsa del suo unico figlio Pierre-Philippe.\nOpere.\nPasqua ha scritto numerosi libri, fra cui due volumi di memorie riguardanti il periodo 1974-1995.\nIl suo manifesto politico \"Non \u00e0 la d\u00e9cadence\" del 2001 \u00e8 stato tradotto e stampato in italiano nel 2002 dalla Ulisse Edizioni."}
{"id": "779603", "revid": "123283808", "url": "https://it.wikipedia.org/wiki?curid=779603", "title": "Samarcanda (album)", "text": "Samarcanda (1977) \u00e8 un album del cantautore Roberto Vecchioni.\nDisco.\nIn questo album \u00e8 presente il brano \"Samarcanda\" che \u00e8 la canzone che, pubblicata su 45 giri, ha fatto conoscere Vecchioni al grande pubblico. I temi ricorrenti in questo disco sono quelli tipici di Vecchioni: la natura, la morte, l'amore, gli affetti, la nostalgia e soprattutto la poesia.\nL'album venne registrato negli studi GRS Sound di Milano, ed il tecnico del suono \u00e8 Bruno Malasoma, mentre le basi ritmiche vennero registrate presso lo studio \"Johan Sebastian Bach\" di Milano (ed il tecnico del suono \u00e8 Nino Jorio).\nLa foto di copertina \u00e8 opera di Mario Vivona, e raffigura un paesaggio orientale, mentre le foto interne del cantautore e dei musicisti sono di Carlo Massarini, Fulvio Badetti e Giancarlo Baroni. La grafica di copertina \u00e8 di Claudio Doveri.\nLe canzoni sono tutte edite dalle Edizioni musicali Babayaga. Tra i musicisti presenti nel disco sono da segnalare il percussionista Tony Esposito, che aveva gi\u00e0 suonato in Il re non si diverte, il cantautore Angelo Branduardi (al violino), un componente del gruppo di rock progressivo dei Madrugada, Alessandro Zanelli (detto \"Billy\") e due componenti de I Nuovi Angeli, Paki Canzi e Mauro Paoluzzi.\nLe canzoni.\n\"Samarcanda\".\nLa canzone, apprezzata per il ritmo e il ritornello molto orecchiabile, narra di un soldato che, sopravvissuto alla guerra appena finita, sta festeggiando lo scampato pericolo quando all'improvviso tra la folla vede una donna vestita di nero che lo guarda \"con malignit\u00e0\", personificazione della morte. Credendo che sia l\u00ec per lui, chiede al suo re di dargli un cavallo per scappare e fugge via in un paese lontano (Samarcanda) ma, proprio in quel luogo, trova la morte ad attenderlo. Il destino ha voluto che il soldato sia scappato proprio dove la morte lo aspettava. La canzone, come riportato nell'interno della copertina e anni dopo in un'intervista su \"Parole e Canzoni\" a cura di Vincenzo Mollica, \u00e8 ispirata ad una favola orientale presente nell'incipit del romanzo \"Appuntamento a Samarra\" di John Henry O'Hara e nelle \"Storie di Maghrebinia\" di Gregor von Rezzori (una storia simile \u00e8 narrata nel Talmud).\nCover.\nVersioni della stessa canzone saranno incise:\n\"Vaudeville (ultimo mondo cannibale)\".\nCanzone grottesca e irreale, stigmatizza una certa concezione di vedere il cantautore non come un qualsiasi uomo di spettacolo ma come un guru capace di dispensare verit\u00e0; nel titolo viene citato il noto film di Ruggero Deodato \"Ultimo mondo cannibale\", precedente di un anno. L'ispirazione di questa canzone \u00e8 l'episodio di contestazione occorso a Francesco De Gregori l'anno prima, durante un concerto al Palalido di Milano.\n\"Due giornate fiorentine\".\nNarra con rabbia la scoperta di un tradimento della prima moglie, Irene Bozzi. Tra un flashback e un siparietto azzeccatissimo di un benzinaio \"con la pompa in mano\", la consapevolezza che, con il tempo, \u00e8 possibile convivere anche con la capacit\u00e0 di non amare, simboleggiata da un lupo.\n\"Blu(e) notte\".\nQuesto brano, recitato, racconta l'incontro di Vecchioni con il poeta Sandro Penna (morto a gennaio del 1977), in un bar tra clienti stravaganti e barman superficiali.\nNel ritornello le coriste cantano alcuni versi della poesia \"X agosto\" di Giovanni Pascoli, che vengono contrapposti a quelli di Penna che vengono recitati da Vecchioni nelle strofe.\n\"Per un vecchio bambino\".\n\u00e9 dedicata da Vecchioni alla memoria di suo padre. \u00c8 la seconda canzone dedicata al padre dopo \"L'uomo che si gioca il cielo a dadi\", qui il padre \u00e8 disegnato vecchio nell'anagrafe ma sicuramente giovane, o meglio bambino, nello spirito.\n\"Canzone per Sergio\".\n\u00e9 dedicata al fratello, notaio a Lipari, al quale il cantautore scrive una lettera, parlando degli amici che lo cercano \u00ab...ci contiamo e manchi sempre tu...\u00bb e di problemi pi\u00f9 esistenziali, anche se il fine ultimo \u00e8 probabilmente quello di cementare la coesione tra fratelli dal momento che il padre \u00e8 venuto a mancare.\nPoetica la frase \u00ab..un giorno o l'altro mi rincontrerai ... mi accadr\u00e0 di sorridere come non speravo pi\u00f9 e l'occhio azzurro avr\u00e0 un momento uguale all'occhio blu\u00bb che forse indica la possibilit\u00e0 di convergenza tra la realt\u00e0 e il sogno, due dimensioni presenti in molte canzoni dell'artista.\nViene citata \"Blowin' in the wind\" di Bob Dylan, nei versi \u00abLa risposta nel vento dov'\u00e8, dov'\u00e8, sar\u00e0 la stessa per ognuno di noi?\u00bb; vi \u00e8 inoltre un riferimento al romanzo \"Moby Dick\" di Herman Melville, nei versi \u00abIl capitano Achab non torna pi\u00f9 / dal viaggio contro l'impossibile\u00bb.\nIn merito a questa canzone, cos\u00ec dichiar\u00f2 anni dopo Vecchioni: \n\"L'ultimo spettacolo\".\nAnche questo brano \u00e8 ispirato ai problemi coniugali con Irene; nella prima parte mette in parallelo il mito rappresentato da Achille e dagli altri eroi narrati da Omero e la realt\u00e0 dove gli uomini sono \"goffi\" e \"nudi\" e dove le donne non aspettano gli eroi, mentre nella seconda, rappresentata anche musicalmente da un cambio di tempo, descrive l'addio alla stazione alla moglie, che parte per Torino per raggiungere il suo amante.\nIn seguito Vecchioni citer\u00e0 in molti brani questo episodio, ricordiamo \"Vorrei\": \u00abSi lo so che poi sei ritornata, lo so\u00bb e \u00abIo vorrei fare a pezzi il ricordo di un treno\u00bb e \"Montecristo\" \u00abNon apro pi\u00f9 gli armadi per non incontrare quelli di Torino\u00bb.\nNel titolo viene citato il noto film di Peter Bogdanovich L'ultimo spettacolo, del 1971.\nUna rivisitazione del brano compare nell'omonimo album di esordio del gruppo progressive rock Christadoro, del 2017."}
{"id": "779606", "revid": "466539", "url": "https://it.wikipedia.org/wiki?curid=779606", "title": "Emmanuelle Seigner", "text": "Carriera.\nHa iniziato a sfilare come modella all'et\u00e0 di quattordici anni, divenendo col tempo una celebre professionista del settore. Diventa testimonial per le campagne pubblicitarie di Burberry, C\u00e9line, H&amp;M, Marc Jacobs, Moschino e Yves Saint Laurent e compare sulle copertine di \"Elle\", \"Vogue\" e \"D - la Repubblica delle donne\".\nMoglie del regista franco-polacco Roman Pola\u0144ski, con cui ha avuto due figli, Morgane e Elvis, \u00e8 stata co-protagonista in \"Frantic\" al fianco di Harrison Ford e in \"Luna di fiele\" con Hugh Grant, diretta proprio dal marito; ha inoltre partecipato anche al film con Johnny Depp \"La nona porta\", ancora sotto la regia di Roman Pola\u0144ski.\nNel 2006 ha iniziato una collaborazione come cantante con il duo pop rock Ultra Orange, con il quale ha pubblicato un album, \"Ultra Orange &amp; Emmanuelle\", nel 2007. Da quest'album \u00e8 stata estratta la canzone \"Don't Kiss Me Goodbye\", utilizzata nella colonna sonora di \"Lo scafandro e la farfalla\". Nei primi mesi del 2013 gira \"Venere in pelliccia\" film diretto dal marito Roman Pola\u0144ski.\nDoppiatori italiani.\nNelle versioni in italiano dei suoi film, Emmanuelle Seigner \u00e8 stata doppiata da:"}
{"id": "779612", "revid": "2373", "url": "https://it.wikipedia.org/wiki?curid=779612", "title": "Anticiclone subtropicale africano", "text": "Lanticiclone subtropicale africano o anticiclone nordafricano \u00e8 un'area anticiclonica dinamica di natura subtropicale continentale, che interessa in modo pressoch\u00e9 permanente tutta l'area dell'Africa settentrionale occupata dal deserto del Sahara, dove garantisce una continua e persistente stabilit\u00e0 atmosferica.\nLe sue caratteristiche sono principalmente identificabili negli elevati valori di geopotenziale, soprattutto durante i mesi estivi, mentre la pressione al suolo non presenta valori particolarmente alti, visto che l'area in cui insiste presenta temperature solitamente elevate; anzi, nei mesi estivi sono ricorrenti minimi relativi di pressione al suolo alle quote medio-basse a causa della stazionariet\u00e0 nei bassi strati di caldissime masse d'aria.\nDescrizione.\nDinamica ed influenze meteorologiche.\nCome ogni area di alta pressione, anche l'Anticiclone subtropicale africano possiede i suoi meccanismi dinamici che possono portarlo ad espandersi verso nord, raggiungendo le coste maghrebine; quando si forma la cosiddetta lacuna barica iberico-marocchina (vale a dire un'area localizzata di bassa pressione) tra le isole Canarie, il Marocco e la Penisola iberica, si innesca un'ulteriore espansione di questa area di alta pressione verso nord che raggiunge cos\u00ec il bacino del Mediterraneo e l'Europa meridionale, dove spesso pu\u00f2 fondersi con l'Anticiclone delle Azzorre.\nLa risalita verso nord dell'anticiclone subtropicale africano fino al Mediterraneo determina la formazione di un promontorio di alta pressione. In Europa, questo scenario determina stabilit\u00e0 atmosferica con valori di temperatura molto gradevoli nella stagione invernale (escludendo, oltre ovviamente le aree di montagna, anche zone sub continentali come ad esempio il centro della penisola iberica e la Pianura Padana, a causa delle nebbie che normalmente vengono a formarsi in tali luoghi durante i periodi anticiclonici invernali, fino a quote medio-basse), e giornate sempre stabili, ma con un po' di caldo nelle ore centrali della giornata nelle stagioni intermedie; molto pi\u00f9 fastidiose sono le conseguenze quando questa configurazione si presenta nella stagione estiva; le correnti calde provenienti dal Sahara, oltre a portare un sensibile aumento delle temperature oltre la media, attraversando il Mediterraneo si caricano gradualmente di umidit\u00e0, dando origine a condizioni di caldo afoso lungo le aree costiere, con aumento dei tassi di umidit\u00e0 nelle ore serali e notturne anche nelle zone pi\u00f9 interne, con conseguente grosso disagio per tutti i soggetti (ondata di caldo), con livello di rischio molto elevato soprattutto per gli anziani.\nDurante la stagione estiva, la presenza stabilizzante dell'anticiclone subtropicale africano, che \u00e8 sempre accompagnata da elevatissimi valori di altezza geopotenziale, \u00e8 responsabile dei periodi di stabilit\u00e0 atmosferica diffusa con temperature superiori alla media e valori di umidit\u00e0 relativa diurni piuttosto bassi se non vi \u00e8 la contemporanea espansione al suolo dell'anticiclone delle Azzorre dalle caratteristiche subtropicali oceaniche; la presenza dell'anticiclone subtropicale africano \u00e8 riconoscibile dalla pressoch\u00e9 totale assenza di attivit\u00e0 cumuliforme nelle zone interne (ammesso che siano assenti alcune infiltrazioni di aria pi\u00f9 fresca da nord, la quale pu\u00f2 determinare instabilit\u00e0 di tipo temporalesco), per l'elevata stabilizzazione atmosferica che si verifica a tutte le quote, impedendo di fatto infiltrazioni di aria fredda che possano contrastare con il sollevamento dell'aria calda susseguente all'intenso riscaldamento del suolo; in inverno, invece, la sua espansione verso nord \u00e8 pi\u00f9 rara e pu\u00f2 determinare la formazione di nubi basse lungo le aree costiere e nelle zone pianeggianti."}
{"id": "779613", "revid": "117875848", "url": "https://it.wikipedia.org/wiki?curid=779613", "title": "Porretta Soul Festival", "text": "Il Porretta Soul Festival \u00e8 un festival soul che si svolge solitamente nella terza decade di luglio al Rufus Thomas Park di Porretta Terme, in provincia di Bologna.\nDalle origini ai giorni nostri.\nIl festival nacque il 10 dicembre 1987 per iniziativa di Graziano Uliani, appassionato di musica soul, il quale, dopo aver partecipato alle celebrazioni per il ventesimo anniversario della morte di Otis Redding a Macon, in Georgia, decise di organizzare un festival in suo onore.\nGrazie ad alcuni fortunati e fortunosi incontri, Uliani \u00e8 riuscito a convocare a Porretta gran parte dei maggiori gruppi soul al mondo.\nPorretta ha dedicato una via a Otis Redding e il parco dove si svolge la kermesse musicale a Rufus Thomas. Dopo 30 edizioni, il Soul Festival porrettano fa ormai parte della geografia della musica soul ed \u00e8 considerato la vetrina europea del Memphis Sound. Il festival \u00e8 gemellato con lo Stax Museum of American Soul Music di Memphis e con il Center For Southern Folklore di Memphis. Nel febbraio 2017 ha ricevuto il Keeping The Blues Alive Award dalla Blues Foundation di Memphis. L'editore Volo Libero ha pubblicato \"Soul City\", la storia del Porretta Soul Festival , scritto da Edoardo Fassio, con la prefazione di Renzo Arbore.\nA causa della pandemia di Covid-19, l'edizione del 2020 \u00e8 stata annullata.\nOspiti principali.\nSwamp Dogg, Rufus &amp; Carla Thomas, Solomon Burke, Howard Tate, Isaac Hayes, Wilson Pickett, Percy Sledge, Sam Moore, Irma Thomas, The Memphis Horns, LaVern Baker, Millie Jackson, Otis Clay, Ann Peebles, Mavis Staples, Booker T. &amp; the M.G.'s, The Neville Brothers, Chaka Khan, Sugar Pie DeSanto, Joe Simon, Mable John, Bar-Kays, James Govan, Bobby Rush."}
{"id": "779614", "revid": "287204", "url": "https://it.wikipedia.org/wiki?curid=779614", "title": "Civilt\u00e0 extraterrestri (saggio)", "text": "Civilt\u00e0 extraterrestri \u00e8 un saggio di divulgazione scientifica scritto nel 1979 da Isaac Asimov.\nEdito in lingua inglese col titolo \"Extraterrestrial Civilizations\" dalla casa editrice \"Crown Publishers Inc.\" di New York nel 1979, fu tradotto in italiano da Mondadori nello stesso anno. L'opera ebbe poi altre edizioni, tra cui una coedizione Mondadori-De Agostini e una del Club degli Editori.\nIn questo saggio Asimov analizza, procedendo con rigore scientifico, la possibilit\u00e0 di esistenza di culture avanzate, oltre alla nostra, nell'universo, e in particolare nella Via Lattea.\nIl libro si apre col quesito: \u00ab\"La domanda \u00e8: siamo soli?\"\u00bb.\nAttraverso uno stringente metodo deduttivo, sulla base delle conoscenze scientifiche dell'epoca in cui il libro fu scritto, l'autore giunge alla conclusione che altre civilt\u00e0 debbano esistere in altri sistemi solari, dando anche una valutazione del loro numero.\nPartendo da una stima del numero di stelle della nostra galassia di 300 miliardi, nei primi dieci capitoli Asimov espone in passi successivi, con dettagliate argomentazioni di tipo astronomico, biologico e culturale, come si pu\u00f2 arrivare a tale valutazione:\nDopo essere giunto a questo sorprendente risultato, Asimov si pone l'interrogativo noto come paradosso di Fermi: se vi \u00e8 attualmente un numero cos\u00ec elevato di civilt\u00e0 extraterrestri, come mai non abbiamo n\u00e9 abbiamo mai avuto alcun indizio della loro esistenza? La risposta pi\u00f9 probabile, alla quale giunge dopo aver esaminato molte ipotesi, \u00e8 che le enormi distanze interstellari siano un ostacolo insuperabile anche per le civilt\u00e0 tecnologicamente pi\u00f9 avanzate.\nNegli ultimi tre capitoli l'autore esamina la possibilit\u00e0 che in futuro si possa giungere ad accertare, tramite segnali radio, la presenza di altre civilt\u00e0 evolute nelle nostre vicinanze."}
{"id": "779615", "revid": "212348", "url": "https://it.wikipedia.org/wiki?curid=779615", "title": "Trinitarianesimo", "text": ""}
{"id": "779620", "revid": "322321", "url": "https://it.wikipedia.org/wiki?curid=779620", "title": "Cisternino", "text": "Cisternino (\"C\u00efsternin\u00eb\" in dialetto apulo-barese, \"Cisturnium\" in latino) \u00e8 un comune italiano di abitanti della provincia di Brindisi in Puglia. Fino al 1927 era parte della Terra di Bari.\nSi affaccia sulla Valle d'Itria, nella cosiddetta Murgia dei trulli.\nGeografia fisica.\nSituato sull'ultimo lembo della Murgia sud-orientale pugliese (394\u00a0m sul livello del mare), si affaccia a sud-ovest sulla valle d'Itria tempestata di trulli.\nConfina con la provincia di Taranto e la citt\u00e0 metropolitana di Bari.\nDista 60\u00a0km da Brindisi (capoluogo provinciale), 75\u00a0km da Bari e 40\u00a0km da Taranto.\nStoria.\nIl territorio del comune di Cisternino fu abitato, fin dal Paleolitico medio-superiore, da nuclei umani provenienti dal nord della penisola o dall'area siculo-africana e che lasciarono, sulle colline dove fissarono i loro accampamenti stagionali, numerose tracce della loro vita, dedita alla caccia e alla raccolta di frutti spontanei e tuberi. Ancora oggi, nella zona di monte Specchia, sui colli di Restano e sulle incolte balze di Serra Amara, si rinvengono utensili preistorici d'ogni genere: punte di zagaglie, lame, raschiatoi e bulini per incidere ossi. Queste comunit\u00e0 umane andarono sempre pi\u00f9 infittendosi, fino a raggiungere un numero considerevole di insediamenti nell'Et\u00e0 del bronzo; decine di stazioni di questa et\u00e0 sono state recentemente localizzate in varie zone del territorio e quelle di Maselli, Ibernia piccola, Carperi, monte d'Alessio, monte le Fergole e Figazzano, hanno un'importanza non indifferente per la comprensione della preistoria brindisina.\nIl nome Cisternino deriverebbe dall'eroe eponimo Sturnoi, compagno di Diomede, che dopo la Guerra di Troia avrebbe fondato una citt\u00e0 vicina che, in seguito, occupata dai Romani, fu chiamata \"Sturninum\", l'attuale Ostuni.\nIl nome deriverebbe da\n\"Cis-Sturninum\", al di qua di Sturni, antico centro japigio nei pressi di Ostuni che aveva preso la denominazione da Sturno, compagno dell'eroe omerico Diomede; scampati alla guerra di Troia.\nL'abitato sarebbe stato saccheggiato dai Goti e successivamente sarebbe andato in rovina.\nL'attuale centro storico di Cisternino sarebbe rinato grazie ai monaci basiliani che nel Medioevo, lo chiamarono Cis-sturnium (al di qua di Sturnium (Ostuni).\nLa prima testimonianza sul Casale di Cisternino \u00e8 data dalla scoperta, al di sotto della chiesa romanica di S. Nicola, dei resti di un piccolo tempio cristiano, edificato realisticamente intorno all'anno 1000.\nPapa Alessandro III, con una bolla pontificia del 26 febbraio 1180 assegnava questa chiesa ed il Casale di Cisternino al Vescovo di Monopoli.\nSimboli.\nLo scudo sormontato da una corona \u00e8 suddiviso a croce di sant'Andrea di rosso e d'oro. Al centro vi \u00e8 un pastorale d'argento accostato da due rose di rosso sull'oro.\nMonumenti e luoghi d'interesse.\nLa ciclovia dell'acqua.\nLa ciclovia dell'acqua \u00e8 il secondo percorso ciclabile su acquedotto d'Europa, in particolare \u00e8 il tratto di acquedotto Pugliese (AQP) realizzato dalla Regione Puglia e AQP Spa, lungo la strada di servizio del canale principale dell'acquedotto tra Locorotondo (BA), attraversando i territori di Cisternino (BR), Ostuni (BR), fino al territorio di Ceglie Messapica (BR), nei pressi della Pineta Ulmo.\n\u00c8 stato recentemente ristrutturato migliorandone la pavimentazione (realizzato in pietrisco pressato), dotato di protezioni, aree di sosta e punti di accesso per un totale di circa 10\u00a0km di ciclovia perfettamente percorribile anche con biciclette stradali.\nL'itinerario si snoda nella macchia mediterranea, fuori dal traffico, costeggiando masserie, case rurali, trulli e agglomerati cittadini (contrade e frazioni) apprezzando la bellezza della Valle d'Itria lontani dalla frenesia moderna.\nSociet\u00e0.\nLingue e dialetti.\nComunemente chiamato Cistranese, il dialetto della parte centrale delle ultime colline della Murgia pugliese \u00e8 il risultato della stessa sfumatura culturale del territorio: incrocio naturale tra influenze joniche/lucane e murgiano/baresi. A poche decine di chilometri a sud si trova il confine con il Salento. La lingua e il dialetto vive e si sviluppa naturalmente in relazione alle attivit\u00e0 dei suoi abitanti, degli scambi culturali, sociali ed economici, della storia, della tradizione e della memoria orale popolare. Cisternino dista 50\u00a0km da Brindisi, 48\u00a0km da Taranto e 75\u00a0km dalla citt\u00e0 di Bari.\nNonostante oggi rientri nel territorio della Provincia di Brindisi, Cisternino mantiene i suoi legami con la Terra di Bari alla quale era legata prima del 1927, anno di costituzione della nuova circoscrizione provinciale. Questi legami sono evidenti soprattutto nel dialetto, nella cultura, tipica del sud-est barese e non di origini salentine ed anche nello stemma comunale che riporta con colori differenti gli stessi elementi di quello della provincia di Bari.\nEtnie e minoranze straniere.\nAl 31 dicembre 2014 nel territorio comunale si registrava la presenza di 327 stranieri residenti (143 maschi e 184 femmine) pari circa al 2,8% della popolazione cistranese. \nSi riportano le nazionalit\u00e0 pi\u00f9 rappresentate:\nTradizioni e folclore.\nTra le manifestazioni folkloristiche pi\u00f9 attese a Cisternino, c'\u00e8 sicuramente Pasquetta. Chiamata nel dialetto dei suoi abitanti \"Pasquar\u00e8dde\", questa festivit\u00e0 si svolge presso il Santuario della Madonna d'Ibernia, dove ci si reca con dei dolci tipici (a forma di borsetta con due uova sode per i bambini, con uno a forma di bambola con un uovo sodo per le bambine). Chiamato \u201c\"u curr\u00f9cch\u00ebl\u00eb\"\u201d, esso porterebbe prosperit\u00e0 e fecondit\u00e0. Non a caso, quella d'Ibernia \u00e8 la Madonna della vita, della fertilit\u00e0 e dell'abbondanza. Il santuario \u00e8 infatti molto utilizzato anche per la celebrazione del matrimonio.\nLa pi\u00f9 importante manifestazione alla quale partecipa l'intera popolazione cittadina \u00e8 la festa dei santi patroni della citt\u00e0 di Cisternino, Quirico e Giulitta. Tale manifestazione cittadina rispetta tutte le pi\u00f9 importanti tradizioni locali come decorazioni luminose, eventi religiosi, concerti bandistici ed infine fuochi pirotecnici. Pi\u00f9 semplicemente chiamata \"la festa di San Quirico\" cadendo sempre nella prima settimana di Agosto rappresenta per la popolazione locale e turistica la conclusione del periodo estivo.\nDi importanza locale sono le consuete e pi\u00f9 moderne edizioni del Festival Pietre che Cantano, del \"Festival Internazionale Bande Musicali Valle d'Itria\", del Festival Suoni Sacri e dal Pianeta, dell'Alterfesta.\nLe sagre pi\u00f9 rinomate, invece, che si svolgono tra Cisternino e le sue frazioni, sono: la sagra delle orecchiette e quella del coniglio, che si svolgono nel mese di agosto, e la sagra dell'uva, che si tiene a settembre. Queste sagre sono sia un momento di ritrovo e di allegria per tutti i cittadini, ma soprattutto una maniera importantissima di tenere ancora vitale il patrimonio folkloristico di ogni regione, la base per l'identit\u00e0 della citt\u00e0, come del cittadino che l'abita.\nIstituzioni, enti e associazioni.\nTra le attivit\u00e0 per la tutela, la conservazione, la ricerca e la promozione dei beni ambientali, c'\u00e8 quella svolta dal Gruppo Archeologico Valle d'Itria con l'Ecomuseo di Monte Gianecchia, dal Conservatorio botanico I giardini di Pomona e dell'Associazione Desigiste con il progetto officinAreale per una cultura, coltura ed un laboratorio dei sensi. Le attivit\u00e0 che ne caratterizzeranno il percorso, di quest'ultima, \u00e8 la promozione della cultura mediterranea attraverso l'indagine delle piante spontanee presenti e la ricerca per una pi\u00f9 approfondita conoscenza del territorio attraverso itinerari e percorsi. Cisternino \u00e8 tra \"I borghi pi\u00f9 belli d'Italia\", aderisce a \"Bandiera Verde Agricoltura\", \"Bandiera Arancione del Touring Club Italiano\" ed \u00e8 parte della rete internazionale delle \"Cittaslow\".\nMolto importante \u00e8 anche l'Ashram di Cisternino \u2013 noto come Centro Bhole Baba, oggi Fondazione Bhole Baba, \u00e8 nato nel 1979 per volere del Babaji. La vita del Centro si svolge seguendo il modello dell'ashram di Herakhan, alternando la meditazione e la preghiera col lavoro comunitario. Nell'ashram di Cisternino, dal 1986, \u00e8 presente un tempio identico a quello di Herakhan. Babaji stesso volle questo tempio come simbolo di unione profonda col Suo ashram in India. Chiunque pu\u00f2 partecipare ai riti o risiedere nell'ashram per un determinato periodo e, soprattutto nei mesi estivi, si svolgono vari seminari ed attivit\u00e0 o incontri.\nMusei.\nNell'aprile 2011 \u00e8 stato istituito il \"Museo Del Clima\" in Caranna, divenuta sede di quest'unico genere di museo. Il museo \u00e8 stato \"creato\" dal presidente della Meteo Valle d'Itria Giuseppe Bari.\nSempre recentemente sono stati aperti gli scavi nella parte sottostante la chiesa madre di San Nicola la cui cripta presenta i resti dell'antica chiesa basiliana con le catacombe e le incisioni parietali.\nRibattezzato MAAAC \u2013 \"Museo Area Archeologica e Arte Contemporanea\", il museo offre diverse mostre e rassegne annuali di arte contemporanea nazionale e internazionale lungo il percorso degli scavi archeologici.\nCucina.\nLa cucina tipicamente cistranese rispecchia le pi\u00f9 classiche tradizioni della gastronomia barese e della Murgia dei trulli con qualche piccola incursione di quella dell'alto Salento. Caratteristiche di questa tradizione paesana sono soprattutto le ricette a base di carne e di verdure, con una particolare predilezione per i piatti a base di selvaggina:\nEconomia.\nTurismo.\nNegli ultimi anni Cisternino ha conosciuto un processo di cambiamento del proprio assetto economico, con una crescita considerevole del settore del turismo, incentivata dall'adesione del comune ai circuiti turistici I borghi pi\u00f9 belli d'Italia e I comuni Gioiello d'Italia; vanta il riconoscimento della Bandiera arancione conferito dal Touring Club italiano. \u00c8 inoltre \"comune amico del turismo itinerante\".\nCisternino mantiene comunque viva la tradizionale economia agricola e della trasformazione dei suoi prodotti; anche l'artigianato \u00e8 uno dei settori che caratterizza particolarmente l'economia locale.\nInfrastrutture e trasporti.\nAttraverso alcune strade provinciali il centro urbano di Cisternino \u00e8 collegato con quella che \u00e8 conosciuta come \"Superstrada Bari-Lecce\" ovvero la Strada statale 379 nella provincia di Brindisi, prolungamento della Strada statale 16 Adriatica nella citt\u00e0 metropolitana di Bari. Attraverso tale collegamento il comune di Cisternino dista dagli aeroporti di Bari e Brindisi rispettivamente circa 80\u00a0km e 50\u00a0km.\nIl comune \u00e8 inoltre servito dalla sua stazione lungo la linea Adriatica di RFI (gruppo FS), posta nel territorio di Pozzo Faceto frazione del comune Fasano, la quale dista dal comune di Cisternino circa 16\u00a0km; pi\u00f9 spesso per\u00f2 viene utilizzata la stazione ferroviaria di Fasano, collegata con il centro urbano di Cisternino attraverso un trasporto pubblico periodico gestito dall'STP Brindisi attraverso autobus TPL intercomunali.\nI servizi TPL intercomunali costituiscono il principale servizio di trasporto pubblico che mette in collegamento il comune di Cisternino con i centri limitrofi ed i principali capoluoghi di provincia della Regione.\nImportante \u00e8 anche il collegamento ferroviario offerto dalle Ferrovie del Sud Est con la stazione denominata \"Cisternino Citt\u00e0\" della linea Martina Franca\u00a0\u2013 Lecce distante poche centinaia di metri dal centro urbano, nonch\u00e9 dal trasporto gommato verso Martina Franca e Taranto.\nSport.\nAtletica.\nL'ASD Atletica Amatori Cisternino, fondata nel 1985, partecipa a competizioni regionali e nazionali. Vi hanno gareggiato Alessandro Marangi (1500 metri) e Carlo Calabrese (lancio del martello e del giavellotto) che ha vinto numerose medaglie ai campionati italiani tra cui l'oro nel lancio del martello ai campionati italiani allievi.\nNicolas Fanelli, classe 1999, con gi\u00e0 qualche medaglia nell'albo a livello provinciale e regionale, e nazionale ha conquistato la medaglia d'argento ai Campionati Italiani Cadetti 2014.\nBasket.\nLa pallacanestro a Cisternino vanta un'antica tradizione. Vi si disputa il torneo internazionale Peppino Todisco under 18, con la \"Coppa Tonio Punzi\". La squadra locale, il Club Giganti Cisternino, milita in serie D.\nCalcio.\ndopo la scomparsa della storica ASD cisternino 1969 nessuno ha iscritto in un campionato federale una nuova squadra di calcio\nCalcio a 5.\nNella stagione 2017-18 il Futsal Cisternino milita in Serie A.\nPallavolo.\nLa squadra locale \u00e8 l'Athena Club Cisternino, che milita in serie D."}
{"id": "779624", "revid": "287204", "url": "https://it.wikipedia.org/wiki?curid=779624", "title": "Grigorij Lipmanovi\u010d Sokolov", "text": "Biografia.\nEsordi e attivit\u00e0 concertistica.\nHa iniziato lo studio del pianoforte all'et\u00e0 di cinque anni. A sette, \u00e8 stato ammesso al Conservatorio di Leningrado, dove ha studiato con Lea Zelichman e, in seguito, con Moisej Chal'fin.\nA dodici anni ha dato il suo primo importante concerto e a sedici, ancora studente, ha ottenuto il primo premio (medaglia d'oro) all'edizione 1966 del Concorso pianistico internazionale \u010cajkovskij, con decisione unanime della giuria presieduta da \u0116mil' Gilel's.\nIn quarant'anni di carriera, ha suonato con le maggiori orchestre mondiali, tra le quali: Philharmonia Orchestra, Concertgebouw di Amsterdam, New York Philharmonic, Gewandhausorchester Leipzig, la Filarmonica della Scala, le filarmoniche di San Pietroburgo e di Mosca, i M\u00fcnchner Philharmoniker, la Montreal Symphony Orchestra, la Detroit Symphony Orchestra. Inoltre, ha collaborato con pi\u00f9 di duecento direttori, tra cui: Valerij Gergiev, Neeme J\u00e4rvi, Trevor Pinnock, Chung Myung-whun, Andrew Litton, Walter Weller, Herbert Blomstedt, Evgenij Svetlanov, Aleksandr Lazarev.\nNella sua attivit\u00e0 concertistica pi\u00f9 recente si \u00e8 concentrato su programmi solistici, mentre le collaborazioni con le orchestre si sono fatte sporadiche. \nAl Festival di Salisburgo debutta in concerto nel 2001 tornando dal 2007 al 2011, nel 2013 e nel 2014 con musiche di Chopin.\nNel 2008 ha partecipato al \"Festival pianistico internazionale\" di Brescia e Bergamo dove gli \u00e8 stato assegnato il premio \"Arturo Benedetti Michelangeli\" e tiene un recital al Teatro La Fenice di Venezia.\nRepertorio e incisioni.\nIl suo repertorio, sin dagli esordi, \u00e8 stato molto ampio e diversificato. Si estende da compositori del XVII e XVIII secolo (William Byrd, Froberger, Couperin, Rameau) ad autori contemporanei. Le sue interpretazioni di Johann Sebastian Bach sono considerate di assoluto rilievo, cos\u00ec come quelle di Chopin, Beethoven, Mozart, Brahms, Schumann, Schubert, Rachmaninov, Skrjabin, Ravel, Prokof'ev, \u010cajkovskij.\nSokolov \u00e8 un artista che predilige l'esibizione dal vivo. Sebbene la sua discografia non sia cospicua, e sia costituita prevalentemente da incisioni dal vivo, \u00e8 ben rappresentativa del suo repertorio. Tra i titoli, opere dei gi\u00e0 citati Bach, Beethoven, Brahms, Chopin, Prokof'ev, Schumann, Schubert, Rachmaninov, Skrjabin.Ha infatti dichiarato: \"Dei dischi non mi fido. Non danno la possibilit\u00e0 di valutare veramente un'esecuzione come le esibizioni dal vivo\".\nNel 2002, di un suo concerto a Parigi, \u00e8 uscito un DVD video, opera del regista e musicista francese Bruno Monsaingeon, gi\u00e0 autore di importanti documentari musicali sui pianisti Glenn Gould e Svjatoslav Richter.\nCaratteristiche dello stile.\nPoco conosciuto al di fuori dell'ex Unione Sovietica sino ai tardi anni '80 ma ricercato dagli amanti della musica per pianoforte, \u00e8 salito stabilmente alla ribalta internazionale con alcuni memorabili concerti, come la sua esecuzione del \"terzo concerto\" di Rachmaninov a Londra nel 1995, che suscit\u00f2 viva impressione per maestria tecnica e nobilt\u00e0 d'espressione. I suoi concerti ricevono ovunque accoglienze trionfali e la sua fama \u00e8 mondiale.\n\u00c8 considerato uno dei maggiori pianisti viventi. Il suo stile pianistico \u00e8 caratterizzato da una grande variet\u00e0 timbrica, un sicuro dominio tecnico dello strumento e da un eloquio ampio. Le sue interpretazioni sono molto originali e sempre sorrette dalla notevole lucidit\u00e0 e profondit\u00e0 del pensiero musicale.Profondo conoscitore del suo strumento, fin nei dettagli costruttivi, ha l'abitudine di esercitarsi lungamente anche nel giorno del concerto, per familiarizzare col pianoforte su cui dovr\u00e0 esibirsi.\nPur avendo in passato insegnato per anni presso il Conservatorio di San Pietroburgo, da molto tempo si dedica esclusivamente all'attivit\u00e0 concertistica. Ha una residenza a Verona.\nCollegamenti esterni.\n "}
{"id": "779626", "revid": "2184720", "url": "https://it.wikipedia.org/wiki?curid=779626", "title": "Felona e Sorona", "text": "Felona e Sorona \u00e8 un album del gruppo italiano di musica rock progressive Le Orme pubblicato nel 1973.\nIl disco.\nCome andava di moda in quel periodo, si tratta di un concept album imperniato su una storia assai fantasiosa, quella di due pianeti immaginari, contrapposti e complementari, chiamati \"Felona\" e \"Sorona\". Mentre Felona viene illuminato dalla luce del sole, Sorona \u00e8 immerso nelle tenebre.\nL'album si apre con una lunga sezione strumentale dominata dai sintetizzatori. Le tastiere intrecciano melodie in stile contrappuntistico. Il pezzo si chiama \"Sospesi nell'incredibile\" e riassume la storia illustrata nelle due facciate dell'LP. \nSenza dubbio uno tra i pi\u00f9 famosi album del gruppo, raggiunse anche una certa notoriet\u00e0 internazionale, tanto che fu incisa anche una versione inglese del disco, che usc\u00ec con la collaborazione di Peter Hammill dei Van der Graaf Generator. Il titolo \u00e8 semplicemente \"Felona &amp; Sorona\". Comunque, nella versione inglese, la voce di Tagliapietra non \u00e8 sempre in grado di sostenere testo e melodia con la precisione che caratterizzava l'originale. \nLa suite si conclude con un'atmosfera titanica sulle note di \"Ritorno al nulla\".\nLe immagini della copertina sono tratte da dipinti dell'artista mantovano Lanfranco Frigeri.\nA conferma dell'importanza del disco per la carriera del gruppo, si ricorda che a distanza di quasi quarant'anni l'album rientr\u00f2 in classifica alla posizione numero 79 della classifica ufficiale FIMI. Nel 2011 la Universal ha pubblicato sia su vinile che su cd un'elegante ristampa in doppio album che riporta sia la versione italiana che quella in lingua inglese, con note dei giornalisti Mario Giammetti e Ernesto De Pascale. Nel 2015 BTF pubblica su vinile di colore verde trasparente il disco in italiano con la riproduzione della copertina originale e sempre nello stesso anno produce per la prima volta la ristampa dell'edizione inglese in vinile blu trasparente. Entrambe le versioni sono in tiratura limitata e su vinile.\nTracce.\nI titoli della versione inglese vengono indicati tra parentesi.\nTutti i brani sono di Pagliuca-Tagliapietra-Reverberi; testi inglesi di Peter Hammill"}
{"id": "779629", "revid": "2091899", "url": "https://it.wikipedia.org/wiki?curid=779629", "title": "Manoscritto trovato a Saragozza", "text": "Manoscritto trovato a Saragozza (\"Manuscrit trouv\u00e9 \u00e0 Saragosse\") \u00e8 un romanzo in francese del 1805, l'unico scritto dal conte polacco Jan Potocki che vi dedic\u00f2 buona parte della vita.\nLa prima parte del testo, le prime tredici giornate, fu stampata in proprio nel 1805 per essere distribuita agli amici di Potocki. La seconda parte (\"Avadoro, histoire espagnole\") vide la luce a Parigi nel 1813. Le due versioni furono riunite poi in un'edizione in tre volumi stampata a San Pietroburgo nel 1814. L'ultima parte fu forse scritta prima della missione diplomatica dello scrittore a Pechino: di essa non si ha il testo originale in francese ed \u00e8 conosciuta solo attraverso la traduzione polacca di Chojecki, tuttora oggetto di dibattito. Il testo integrale non \u00e8 stato sottoposto a una completa revisione finale. Nel 2002 il ritrovamento in Polonia di alcuni manoscritti dell'autore precedentemente sconosciuti ha permesso a due studiosi francesi di ricostruire ben due versioni complete e tra loro differenti del romanzo, versioni che sono state pubblicate in Francia nel 2008.\nIl romanzo ha una struttura \"a scatole cinesi\" in cui il racconto principale \u00e8 inframezzato da altre storie narrate da altri personaggi, all'interno delle quali sono presenti altri racconti.\nL'opera non pu\u00f2 essere confinata in un solo genere: infatti dentro di essa convivono il romanzo di formazione, quello d'avventura, il romanzo picaresco, il romanzo erotico, il fantastico e il meraviglioso.\nTrama.\nUna \"avvertenza\" in apertura del romanzo informa del ritrovamento di un manoscritto scritto in spagnolo e successivamente tradotto in francese dall'autore del ritrovamento (il francese \u00e8 in effetti la lingua in cui il polacco Potocki scrisse il romanzo). Il \"manoscritto\" altro non \u00e8 che il romanzo che inizia subito dopo, ambientato in Spagna, suddiviso in sessantasei giornate, il cui protagonista e narratore in prima persona \u00e8 Alfonso van Worden. Ottenuto l'incarico di capitano delle Guardie vallone, Alfonso ha deciso di raggiungere Madrid attraversando le montagne della Sierra Morena, una zona frequentata dagli spiriti, secondo gli abitanti; qui uno dopo l'altro scompaiono il suo mulattiere Mosquito e il suo domestico Lopez. Giunto alla locanda conosciuta come Venta Quemada, Alfonso si accinge a dormire quando ai rintocchi della mezzanotte un'ancella nera entra in camera sua e lo invita a seguirlo. Ella lo conduce fino a una stanza sontuosamente arredata dove lo attendono due giovani dame vestite alla moresca che gli offrono da mangiare e da bere, e successivamente gli raccontano la loro storia, rivelandogli di essere sorelle e di essere sue cugine; come loro, Alfonso apparterrebbe alla stirpe dei Gomelez, che un tempo regnava nella zona delle Alpujarras vicino a Granada, stirpe depositaria di un misterioso segreto. Alfonso, dopo aver solennemente promesso alle due sorelle di mantenere il silenzio su quanto ha appreso, si reca a dormire in un grande letto dove le due giovani lo raggiungono (o forse si limita a sognarlo), ma quando si sveglia si ritrova all'aperto accanto ai cadaveri dei due fratelli del bandito Zoto alla forca di Los Hermanos; le due belle fanciulle sono diventate due fetidi cadaveri.\nQuesto schema (avventura seguita da risveglio sotto la forca dei fratelli del bandito Zoto) si ripete pi\u00f9 volte nel corso dei tentativi di Alfonso di superare la Sierra Morena. Egli incontra un eremita e un invasato di nome Pacheco, un inquisitore, lo stesso bandito Zoto e i suoi fratelli (che sono vivi e vegeti), di nuovo le due sorelle, e ognuno di questi personaggi gli racconta la sua storia. Alfonso, nel cercare una spiegazione logica a tutto quello che gli sta capitando, si ripromette per\u00f2 di mantenere ferma la fedelt\u00e0 ai suoi ideali e alla parola data, e riesce a resistere anche quando viene imprigionato e minacciato di tortura dall'inquisitore. In seguito, egli si unisce a una carovana di zingari, il cui capo, lo zingaro Avadoro, ogni sera al bivacco racconta una parte della sua avventurosa esistenza, interrompendosi al momento di andare a riposare e riprendendo la sera successiva. All'interno del racconto dello zingaro, che rappresenta una delle sezioni pi\u00f9 importanti dell'intero romanzo, si apre tutta una serie di altre finestre narrative, tanto che il romanzo si configura come un romanzo-matrioska, in cui la storia principale ne racchiude un'altra, che a sua volta ne racchiude un'altra e cos\u00ec via. Vengono introdotti numerosi altri personaggi significativi, come l'Ebreo errante, Rebecca e suo fratello il cabalista, il geometra Velasquez, Hervas, Tlascala, Ondina, e molti altri, ognuno dei quali ha una sua storia particolare e rappresenta simbolicamente un certo tipo di umanit\u00e0. Inoltre, si pu\u00f2 dire che ognuno dei racconti introdotti esemplifichi una certa tipologia di narrazione (racconto nero o di fantasmi; racconto di avventure; racconto con ambientazione esotica; racconto moralistico; storia buffa, ecc.), tanto che, oltre a presentare una galleria pressoch\u00e9 infinita di personaggi, il \"Manoscritto\" rivela anche la sua ambizione di presentare e racchiudere un repertorio tendenzialmente completo di tutti i generi e le tipologie narrative, esistenti e possibili. Alcune storie contengono rimandi reciproci e allusioni a episodi condivisi, che si intrecciano fra loro spesso restituendo un senso diverso l'una all'altra.\nAlla fine l'arcano si svela: Alfonso van Worden in realt\u00e0 \u00e8 stato sottoposto a una prova iniziatica, che ha brillantemente superato, da parte della potente famiglia dei Gomelez che progetta di ritornare a dominare il sud della Spagna; per aver superato la prova e per essere rimasto fedele a s\u00e9 stesso alla fine egli viene premiato.\nTrasposizioni cinematografiche.\nDal romanzo \u00e8 stato tratto un film, intitolato anch'esso \"Il manoscritto trovato a Saragozza\", diretto da Wojciech Has.\nNel 2001 venne trasmessa sull'italiana RaiDue la terza serie del Commissario Montalbano, tratta da un romanzo di Andrea Camilleri, e nell'episodio \"Tocco d'artista\" viene pi\u00f9 volte citato il \"Manoscritto trovato a Saragozza\", collegato alla trama.\nNel settembre 2015 il regista italiano Alberto Rondalli ha iniziato le riprese per un film tratto dal libro di Potocki. Il film Agadah \u00e8 uscito nelle sale cinematografiche italiane nel novembre 2017."}
{"id": "779636", "revid": "767487", "url": "https://it.wikipedia.org/wiki?curid=779636", "title": "Theatre of Tragedy", "text": "I Theatre of Tragedy sono stati un gruppo musicale gothic metal norvegese formatosi all'inizio degli anni '90 a Stavanger e conosciuto principalmente per aver dato il via al gothic caratterizzato da influenze letterarie e da una tecnica di contrasto vocale (adottata contemporaneamente dagli olandesi the Gathering e successivamente da innumerevoli band come i norvegesi Tristania, The Sins of Thy Beloved e Trail of Tears o gli svedesi Draconian) comprendente una voce growl e un soprano, nominato \"Beauty and the Beast\" (la bella e la bestia). Con i loro primi tre album sono una delle band gothic metal pi\u00f9 famose di sempre.\nDal 2000 la musica della band si allontan\u00f2 da questo genere per andare a toccare lidi pi\u00f9 industrial e sperimentali, ma nel 2006 l'album \"Storm\" segn\u00f2 l'abbandono anche di quest'ultimo per abbracciare uno stile rock-metal. Nel 2009 con l'album Forever is the World, i Theatre of Tragedy ritornano allo stile delle loro origini.\nStoria.\nGli inizi (1992\u20131998).\nLa band fu fondata nel 1992 col nome \"Suffering Grief\" per iniziativa di Raymond Istv\u00e1n Rohonyi e P\u00e5l Bj\u00e5stad.Hein Frode Hansen, batterista dei Phobia, lasci\u00f2 il suo gruppo per entrare a far parte dei Suffering Grief insieme a Lorentz Aspen, Tommy Lindal e Eirik T. Saltr\u00f8 come bassista solo durante i concerti.Dopo aver trovato un posto per le prove decisero di lavorare su alcuni arrangiamenti per piano composti da Lorentz. Allora il cantato era esclusivamente growl, ma una volta scritta la loro prima canzone, chiamata \"Lament of the Perishing Roses\", il gruppo invit\u00f2 la cantante Liv Kristine Espen\u00e6s a provare qualche parte corale, per poi offrirle la parte definitivamente.Giunta Liv, i Suffering Grief cambiarono nome prima in La Reine Noir e successivamente in Theatre of Tragedy.Nel 1994 la band registr\u00f2 un primo demo e nel 1995 debutt\u00f2 con il suo omonimo album: questo \u00e8 categorizzato come un'icona del gothic metal in quanto ha introdotto delle importanti caratteristiche del genere. Nel 1996 la band pubblic\u00f2 un secondo album, \"Velvet Darkness They Fear\", dal quale fu estratto anche un singolo chiamato \"Der Tanz Der Schatten\" che aiut\u00f2 notevolmente la band ad ampliare i confini del loro successo in Europa. Nel 1997 la band si concesse la pubblicazione dell'EP \"A Rose for the Dead\" a cui l'anno successivo segu\u00ec il terzo album, \"A\u00e9gis\", con il quale i Theatre of Tragedy raggiunsero il punto pi\u00f9 elevato della propria carriera musicale.\nIl cambio di stile (2000\u20132002).\nCon l'affacciarsi del nuovo millennio, i Theatre of Tragedy sorpresero la critica e i fans attraverso la pubblicazione dell'album \"Musique\", all'interno del quale si conferm\u00f2 il sound tipicamente industrial metal che aveva gi\u00e0 influenzato \u2013 anche se minimamente \u2013 lo stile del precedente \"A\u00e9gis\". Il video del singolo \"Image\" fu trasmesso da importanti reti televisive musicali ed ebbe modo di anticipare lo stile dei \"nuovi\" Theatre of Tragedy. Il quarto album inoltre port\u00f2 la band a condurre un nuovo tour europeo nel quale si registrarono diversi \"tutto esaurito\". Nel 2002 le influenze elettroniche del sestetto norvegese si appesantirono notevolmente attraverso l'incisione dell'album \"Assembly\", al quale i Theatre of Tragedy lavorarono insieme al nuovo chitarrista Vegard K. Thorsen.\nL'uscita di Liv, la nuova cantante e l'ulteriore cambio di stile (2003\u20132008).\nNel 2003 Liv Kristine form\u00f2 una nuova band, i Leaves' Eyes, insieme al marito Alexander Krull e alcuni musicisti del suo gruppo: gli Atrocity. Poco pi\u00f9 tardi, nell'agosto 2003, i Theatre of Tragedy dichiararono sul proprio sito ufficiale che Liv Kristine fu rimossa a causa di \u00ab \"divergenze musicali che non possono essere superate\" \u00bb. Lei, dal canto suo, asser\u00ec in una dichiarazione sul suo sito web che fu licenziata via e-mail senza essere personalmente informata dagli altri membri del gruppo. Una ragione all'allontanamento di Liv \u00e8 fornita dal suo trasferimento in Germania: a causa della notevole distanza e del suo nuovo impegno con i Leaves' Eyes, sarebbe stato difficile mantenere i contatti.\nL'anno successivo Nell Sigland, cantante dei \"The Crest\", entr\u00f2 a far parte dei Theatre of Tragedy come nuova voce femminile. L'inverno di quell'anno la nuova formazione era gi\u00e0 in tour.\nIl 24 febbraio 2006 usc\u00ec un singolo chiamato \"Storm\" che anticip\u00f2 la pubblicazione dell'omonimo studio album avvenuta invece il (24 marzo 2006). Questo procur\u00f2 alla band un tour in Europa insieme ai Gothminister come band di supporto. \"Storm\" vide la band allontanarsi nuovamente dall'industrial metal e dal synth pop per tornare \u2013 almeno in parte \u2013 al sound delle origini.\nEventi recenti (2009 \u2013 oggi).\nA gennaio del 2009 ha avuto inizio la sessione di registrazione per il settimo album: \"Forever is the World\", la cui pubblicazione avvenne il 18 settembre 2009. Il 1\u00ba settembre venne distribuito sul web un \"digital-single\" per il brano \"Deadland\" come anteprima mondiale del nuovo lavoro. In \"Forever is the World\" ritornarono palpabili le sonorit\u00e0 doom/death dei primi (e pi\u00f9 rappresentativi) album dei Theatre of Tragedy (compreso il ritorno al growl di Raymond I. Rohonyi), sebbene esse siano state saggiamente mescolate con le caratteristiche principali del nuovo album: la stessa copertina \u2013 essendo composta da elementi delle copertine di tutti e sei gli studio album che hanno preceduto \"Forever is the World\" \u2013 ci mostra che questo punta sulla fusione di sonorit\u00e0 provenienti da ognuno degli album pubblicati dal 1995 ad oggi.\nDopo 18 anni di attivit\u00e0 il gruppo si scioglie. La data ufficiale dello scioglimento \u00e8 il 2 ottobre 2010 in seguito ad un ultimo concerto a Stavanger."}
{"id": "779643", "revid": "1005847", "url": "https://it.wikipedia.org/wiki?curid=779643", "title": "Progetti di aggregazione di comuni italiani ad altra regione", "text": "La presente voce raccoglie i progetti di aggregazione di comuni italiani ad altra regione diversa da quella d'appartenenza.\nLa procedura di distacco-aggregazione \u00e8 prevista dall'art. 132 della Costituzione italiana. Esso contempla l'intervento delle popolazioni interessate con referendum, quello dei Consigli regionali con un parere, e infine quello del Parlamento con legge ordinaria. Sono coinvolti nell\"iter\" anche i Consigli comunali, ai quali spetta la deliberazione della richiesta di referendum.&lt;ref name=\"Legge 352/1970 42\"&gt;.\n&lt;/ref&gt; I procedimenti di distacco-aggregazione completati sono quelli dell'Alta Valmarecchia e dei comuni di Montecopiolo e Sassofeltrio dalle Marche all'Emilia-Romagna e quello del comune di Sappada dal Veneto al Friuli-Venezia Giulia.\nStoria.\nRegno d'Italia.\nIl primo progetto regionalista in Italia si deve, gi\u00e0 all'indomani dell'unificazione, ai ministri dell'interno dei Governi Cavour, Farini e Minghetti, che progettavano di attuare un decentramento amministrativo tramite l'istituzione di un ente intermedio tra la provincia e lo Stato. Il troppo progressista disegno di legge Minghetti, tuttavia, incontr\u00f2 l'opposizione di chi temeva lo sfaldamento dell'ancor fragile unit\u00e0 nazionale e fu ritirato dal Governo Ricasoli il 22 dicembre 1861. In tutta l'esperienza storica del Regno d'Italia, le regioni furono dunque puri compartimenti statistici basati sulla ripartizione compiuta da Correnti e Maestri nei primi anni dell'Italia unita.\nLa svolta autoritaria e accentratrice fascista, oltre a sopprimere le gi\u00e0 deboli autonomie locali, stravolse a piacimento il territorio delle province e di riflesso modific\u00f2 anche i compartimenti statistici, che furono accolti come raggruppamenti delle province medesime nel censimento del 1936.\nRepubblica italiana.\nLe regioni previste dalla Costituzione.\nLa ripartizione regionale ottocentesca fu comunque sostanzialmente mantenuta e pervenne cos\u00ec nella Costituzione repubblicana integrata da un criterio storico. Riconosciute tuttavia l'arbitrariet\u00e0 e l'obsolescenza dei criteri adottati, il legislatore costituente introdusse la possibilit\u00e0 di modificare il territorio delle regioni mediante il procedimento descritto dall'art. 132 della Costituzione, sentite le popolazioni interessate, o eccezionalmente con la sola legge costituzionale. Questa seconda opzione, prevista dall'XI disposizione transitoria e finale della Costituzione, era ammessa entro un termine quinquennale dall'entrata in vigore della Costituzione, ma esso fu prorogato fino al 31 dicembre 1963, consentendo cos\u00ec l'istituzione del Molise, popolato da meno di un milione di abitanti e senza referendum, per distacco dagli Abruzzi e Molise.\nSe il Molise, pur prospettato a fasi alterne nei lavori della Costituente, trov\u00f2 attuazione tardiva e divenne effettivo come regione ordinaria solo nel 1970, miglior sorte tocc\u00f2 al Friuli-Venezia Giulia. La nuova regione, non compresa nel riparto geografico tradizionale in quanto formata da una parte del Veneto statistico (Friuli) e da un territorio annesso solo nel 1919 e in gran parte perduto (Venezia Giulia), fu dapprima esclusa e poi finalmente introdotta nelle bozze preparatorie della Costituzione. Trov\u00f2 attuazione nel 1963, otto anni dopo la riunione di Trieste all'Italia, come regione a statuto speciale. Alla regione non fu aggregato per\u00f2 il territorio dell'ex mandamento di Portogruaro, legato al Friuli fino al 1797 ma unito a Venezia dall'Austria in seguito al Trattato di Campoformio e non pi\u00f9 restituito, n\u00e9 alla provincia di Udine come chiesto dalla Camera di commercio locale nel 1946, n\u00e9 in seguito alla costituenda provincia di Pordenone. L'istituzione del Molise fu dunque l'unica variazione territoriale delle regioni italiane dal 1948 al 2009.\nIn una bozza furono inseriti, ma non trovarono realizzazione, anche l'Emilia lunense o appenninica e il Salento. Altre regioni proposte in Assemblea costituente furono la Daunia, la Romagna, il Sannio e l'Umbria-Sabina.\nLa legge sul referendum.\nIl nodo principale dell'art. 132 della Costituzione stava nella definizione delle \u00abpopolazioni interessate\u00bb legittimate a chiedere il referendum per l'aggregazione ad altra regione. L'art. 42 L. 352/1970 previde che la consultazione referendaria si svolgesse su richiesta\nDispose inoltre che il referendum dovesse tenersi in entrambe le regioni.&lt;ref name=\"Legge 352/1970 44\"&gt;.\n&lt;/ref&gt; Sia nella fase dell'iniziativa sia in quella della consultazione, dunque, la legge pretendeva l'intervento di popolazioni interessate solo indirettamente o dei loro rappresentanti. Ci\u00f2 comportava a carico delle comunit\u00e0 locali un onere oltremodo gravoso e in grado di frustrare l'esercizio del diritto di autodeterminazione: soprattutto la chiamata a referendum di entrambe le regioni poteva inquinare l'accertamento della volont\u00e0 popolare.\nI comuni del portogruarese che aspiravano all'aggregazione al Friuli-Venezia Giulia, mancata sia quando fu istituita la regione (1963) sia quando fu scorporata da Udine la provincia di Pordenone (1968), tennero nel 1991 alcune consultazioni informali della popolazione. Esse registrarono un'elevata partecipazione (a San Michele al Tagliamento vot\u00f2 il 75% degli aventi diritto) e il risultato in tutti i comuni fu favorevole al distacco-aggregazione.\nAnche la parte bellunese della Ladinia, reiterando una richiesta gi\u00e0 presentata a pi\u00f9 riprese (1947, 1964, 1973, 1974), approv\u00f2 nel 1991 una deliberazione in favore del referendum per l'aggregazione alla provincia di Bolzano, nella quale i comuni interessati non erano entrati all'epoca della sua istituzione (1927) perch\u00e9 scorporati dal Trentino in un precedente riordino amministrativo operato dal regime fascista (1923).\nNel 1992 a Trieste si costitu\u00ec l'Unione Comuni italiani per cambiare Regione, associazione senza scopo di lucro che si propone di semplificare la procedura, sia sensibilizzando l'opinione pubblica sul tema sia promuovendo specifiche iniziative legislative.\nLa riforma costituzionale.\nLa riforma del Titolo V della Costituzione, confermata dal referendum costituzionale del 2001, rese esplicita nell'art. 132 della Costituzione una nozione pi\u00f9 restrittiva delle \u00abpopolazioni interessate\u00bb (direttamente) al referendum, aprendo la strada a una pronuncia di incostituzionalit\u00e0. Nel frattempo, il 6 marzo 2003, la Camera approv\u00f2 il disegno di legge Fontanini inteso a limitare l'iniziativa e la chiamata a referendum ai soli comuni direttamente interessati, ma il testo fu respinto dal Senato.\nLa pronuncia della Corte costituzionale.\nIl comune di San Michele al Tagliamento present\u00f2 quindi all'Ufficio centrale per il referendum presso la Corte di cassazione la deliberazione del proprio consiglio non corredata delle altre deliberazioni previste dall'art. 42 L. 352/1970. L'Ufficio, di fronte a una richiesta che avrebbe dovuto essere respinta, ritenne rilevante e non manifestamente infondata la questione di costituzionalit\u00e0 e la rimise alla Corte costituzionale.&lt;ref name=\"Sent. 334/2004 Corte cost.\"&gt;.&lt;/ref&gt;\nCon la sentenza 334 del 2004 la Corte dichiar\u00f2 la norma illegittima nella parte in cui prevedeva l'obbligo di allegare anche la richiesta dei consigli comunali non direttamente interessati. In conseguenza della pronuncia si ritiene superato anche il disposto dell'art. 44 L. 352/1970: il referendum pertanto non deve pi\u00f9 svolgersi in entrambe le regioni, ma solo nei comuni direttamente interessati al distacco-aggregazione.\nNel 2005 San Michele al Tagliamento fu il primo comune a votare, respingendola, una proposta di distacco-aggregazione in un referendum a norma dell'art. 132 della Costituzione In precedenza si erano svolti soltanto referendum consultivi, ovvero semplici sondaggi.\nDiversa sorte ebbe la procedura di distacco-aggregazione dell'Alta Valmarecchia, che condusse nel 2009 alla prima variazione territoriale di due regioni italiane dal 1963. Il ricorso delle Marche contro il passaggio dei sette comuni interessati all'Emilia-Romagna fu respinto dalla Corte costituzionale. Il territorio interessato aveva votato, per la prima volta nella storia, in un referendum a esito unificato, che tenesse conto cio\u00e8 dei suffragi complessivi senza distinguere il risultato comune per comune.\nVoto estero.\nIl referendum per il distacco-aggregazione \u00e8 approvato se vota a favore la maggioranza degli aventi diritto (non \u00e8 sufficiente quindi la maggioranza dei votanti).&lt;ref name=\"Legge 352/1970 45\"&gt;.&lt;/ref&gt; Se respinto non pu\u00f2 essere riproposto prima di cinque anni. Il corpo elettorale comprende ovviamente sia i cittadini residenti in Italia sia quelli residenti all'estero registrati all'AIRE.\nNel secondo caso, trattandosi di consultazioni referendarie locali, non c'\u00e8 predisposizione di seggi elettorali nei consolati, ma solo l'invio di una cartolina-avviso affinch\u00e9 il cittadino rientri in Italia per esercitare il voto. Se il comune ha un'alta percentuale di emigrati all'estero, e questi non rientrano in Italia per votare, ci\u00f2 pu\u00f2 riflettersi sull'esito del referendum, appunto perch\u00e9 la maggioranza \u00e8 calcolata sul totale degli elettori e non su quello dei partecipanti alla consultazione.\nComuni chiamati a referendum.\nLa tabella riepiloga i referendum a norma dell'art. 132 della Costituzione tenuti dal 2005."}
{"id": "779644", "revid": "287204", "url": "https://it.wikipedia.org/wiki?curid=779644", "title": "Profiler - Intuizioni mortali", "text": "Profiler - Intuizioni mortali (\"Profiler\") \u00e8 una serie televisiva andata in onda sulla rete statunitense NBC dal 1996 al 2000. In Italia \u00e8 stata trasmessa da Rai 2 (2000), LA7 (2002) e dal canale satellitare Fox Crime, l'unico ad averla trasmessa per intera (2004-2006). La serie segue le investigazioni di un'esperta di psicologia criminale, membro della fittizia Violent Crimes Task Force di Atlanta, Georgia. Nello specifico la serie si concentra sull'esercizio di pratiche di profilazione criminale.\nCast tecnico e artistico.\nAlly Walker interpreta la Dottoressa Samantha Waters nel corso delle prime tre stagioni (1996-1999), mentre \u00e8 sostituita da Jamie Luner durante la quarta ed ultima stagione. Robert Davi, Roma Maffia, Peter Frechette, Erica Gimpel e Julian McMahon costituiscono il resto del cast durante il corso della serie.\nNel 1998 Evan Rachel Wood si inserisce nel ruolo della figlia di Samantha, sostituendo l'attrice Caitlin Wachs.\nFra le \"guest star\" dell'ultima stagione (2000) figura l'attrice australiana Kimberley Davies.\nI produttori esecutivi della serie sono Ian Sander e Kim Moses, mentre co-produttore esecutivo \u00e8 George Geiger (impegnato, fra l'altro, in \"Miami Vice\"). Creatrice della serie e supervisore alla produzione \u00e8 infine Cynthia Saunders.\n\"Profiler\" \u00e8 caratterizzata da un protagonista e da una trama di fondo simili alla serie televisiva \"Millennium\", creata da Chris Carter e prodotta dalla Fox. Entrambi gli show iniziarono le trasmissioni nella stagione 1996-1997.\nTrama.\nLa dottoressa Samantha \"Sam\" Waters (Ally Walker) \u00e8 una psicologa criminale membro della Violent Crimes Task Force. Il suo dono unico di \"vedere\" attraverso gli occhi di altre persone le permette di avere un intuito speciale nell'entrare nelle menti criminali. Pur adempiendo diligentemente i suoi doveri, i veri motivi che spingono il lavoro di Samantha sono nella morte di suo marito, sgozzato anni prima da un \"serial killer\" conosciuto come Jack (interpretato da Dennis Christopher e il cui volto viene rivelato solamente a met\u00e0 della terza stagione). Sam fa parte di un gruppo d'\u00e9lite guidato dal suo mentore, Bailey Malone (Robert Davi) e che include i detective John Grant (Julian McMahon) e Nathan Brubaker (Michael Whaley), l'hacker di computer George Fraley (Peter Frechette) e la specialista forense Grace Alvarez (Roma Maffia).\nSamantha vive in una ex-stazione di vigili del fuoco con la figlia Chloe Waters e l'amica Angel Brown (Erica Gimpel).\nNella quarta stagione, dopo aver finalmente fermato Jack, Samantha si ritira e viene sostituita da una nuova psicologa criminale, Rachel Burke (Jamie Luner).\nHome video.\nI DVD con tutti gli episodi delle quattro stagioni di \"Profiler\" sono stati pubblicati, al momento, solo negli USA, tra il 2003 e il 2004. Rimangono quindi inediti in Italia."}
{"id": "779647", "revid": "1543377", "url": "https://it.wikipedia.org/wiki?curid=779647", "title": "Summertime (brano musicale)", "text": "Summertime \u00e8 un'aria composta da George Gershwin per l'opera \"Porgy and Bess\" del 1935. Il testo \u00e8 di DuBose Heyward e Ira Gershwin. La canzone \u00e8 un popolare standard jazz in modo eolio.\nOrigine.\nGershwin cominci\u00f2 a comporre la canzone nel dicembre 1933, nell'intento di creare uno spiritual nello stile della musica folk afroamericana del periodo. Il compositore e cantante Ucraino-Canadese Alexis Kochan ha avanzato l'ipotesi che la melodia possa essere stata ispirata da una Ninna nanna di origine Ucraina, \"Oi Khodyt Son Kolo Vikon\" (Un Sogno Passa Davanti alla Finestra), che Gershwin avrebbe ascoltato durante una esibizione a New York del Coro Nazionale Ucraino Oleksander Koshetz.\nSummertime fu inserita nell'opera \"Porgy and Bess\" che Gershwin stava musicando (nel febbraio del 1934 Gershwin aveva completato la partitura del libretto di DuBose Heyward e dedic\u00f2 i 20 mesi successivi all'orchestrazione) Nell'opera, la canzone \u00e8 eseguita prima da Clara nell'atto I come una ninnananna, e poco dopo come contrappunto durante una partita a dadi. Viene ripresa nel secondo atto, sempre da Clara, e infine nel terzo atto da Bess, che la canta per il bambino di Clara.\nLa prima registrazione della canzone fu fatta da Abbie Mitchell il 19 luglio 1935, con George Gershwin al pianoforte e alla direzione orchestrale (pubblicata nel disco: \"George Gershwin Conducts Excerpts form Porgy &amp; Bess\", Mark 56\u00a0667).\nIl testo.\nSi tratta di una tipica ninna nanna, in cui il cantante rassicura il bambino sul suo presente e futuro. La famosissima prima strofa recita:\nAnalisi musicale.\nSecondo il musicologo K. J. McElrath:\"Gershwin ha coronato con grande successo l'intenzione che questo pezzo suonasse come una canzone popolare, rinforzando l'uso reiterato della scala pentatonica Do-Re-Mi-Sol-La nel contesto della tonalit\u00e0 di La minore e la lenta progressione armonica con suggestioni blues. Queste caratteristiche hanno reso \"Summertime\", per decenni, uno dei pezzi preferiti dei jazzisti, che l'hanno eseguita in una grandissima variet\u00e0 di tempi e stili\"\nPopolarit\u00e0.\nIl brano \u00e8 divenuto uno tra i pi\u00f9 popolari standard jazz ed \u00e8 stato interpretato da un gran numero di artisti, sia in chiave jazz che in chiave rock, al punto da gareggiare con \"Yesterday\" dei Beatles per il titolo di canzone reinterpretata pi\u00f9 volte. Un gruppo internazionale di collezionisti, chiamato \"The Summertime Connection\", sostiene di aver recensito 70820 registrazioni differenti (al 31 luglio 2020) e 98400 esibizioni pubbliche.\nLa prima versione ad entrare in una classifica fu quella di Billie Holiday, del settembre del 1936, che raggiunse la dodicesima posizione. Tra le molte registrazioni notevoli si ricordano quella di Louis Armstrong e Ella Fitzgerald (1957), Miles Davis (1958), Al Martino (1960), John Coltrane (1961), Janis Joplin (1968). Nel 1986 (\"Billy Eckstine sing with Benny Carter\") usc\u00ec la prima e unica incisione dopo oltre 45 anni di carriera e un centinaio di milioni di dischi venduti, di colui che il critico e storico della musica Dempsey Travis ha definito \"The ballad singer of the century\", cio\u00e8 B.Eckstine.\nLa versione di maggior successo commerciale fu quella di Billy Stewart, decimo nella classifica \"Hot 100\" di \"Billboard\" del 1966.\nIn Italiano \u00e8 stata tradotta da Mario Panzeri ed eseguita da Johnny Dorelli nel 1961, con il titolo \"Summertime (Tempo d'estate)\".\n\"Summertime\" \u00e8 stata tradotta ed eseguita in italiano anche da I Dalton."}
{"id": "779648", "revid": "212348", "url": "https://it.wikipedia.org/wiki?curid=779648", "title": "Rhapsody in Blue", "text": ""}
{"id": "779650", "revid": "78273", "url": "https://it.wikipedia.org/wiki?curid=779650", "title": "Chiesa di San Gennaro extra Moenia", "text": ""}
{"id": "779651", "revid": "1566286", "url": "https://it.wikipedia.org/wiki?curid=779651", "title": "Fiorella Mari", "text": "Biografia.\nNata in Brasile da una famiglia di origini italiane, \u00e8 poi tornata in Italia per entrare nel mondo dello spettacolo, usando inizialmente il cognome del marito Jess Maxwel. Ha debuttato in una commedia televisiva della RAI nel 1954, e nel cinema, nella pellicola \"Canzoni a due voci\".\nSuccessivamente ha lavorato in programmi radiofonici di variet\u00e0 sempre della Rai.\nHa affiancato Tot\u00f2 in \"Siamo uomini o caporali\" (1955). Attiva anche nella prosa teatrale e in alcuni spettacoli di variet\u00e0, nei primi anni 50, ha presentato, con Nunzio Filogamo e Marisa Allasio, il Festival di Sanremo 1957. Dopo la partecipazione ad altri film, intorno alla fine degli anni sessanta, si \u00e8 ritirata dalle scene."}
{"id": "779652", "revid": "1543377", "url": "https://it.wikipedia.org/wiki?curid=779652", "title": "Adriana Serra", "text": "Biografia.\nNata da genitori di origine sarda e siciliana, frequent\u00f2 nel capoluogo lombardo i corsi di recitazione della locale Accademia di Arte Drammatica. Scritturata successivamente dalla Compagnia di Luigi Cimara come giovane attrice brillante, pass\u00f2 poi a recitare con Emma Gramatica e Dina Galli.\nNel 1941 fu la vincitrice del concorso 5000 lire per un sorriso (poi Miss Italia), affermandosi nel cinema diretta da Ferruccio Cerio nel film \"La prigione\" (1944), poi in film come \"L'innocente Casimiro\" (1945) di Carlo Campogalliani e \"Il vento m'ha cantato una canzone\" (1947) di Camillo Mastrocinque.\nNel dopoguerra apparve in diversi spettacoli di variet\u00e0, scritti da Garinei e Giovannini, Nelli e Mario Mangini, per approdare nella Compagnia di Tot\u00f2, con il quale gir\u00f2 anche diversi film tra cui \"Fifa e arena\" (1948), \"I pompieri di Viggi\u00f9\" (1949) e \"Tototarzan\" (1950).\nNel 1954 pass\u00f2 a lavorare nei primi spettacoli della nascente televisione italiana con Mike Bongiorno, nel programma \"Fortunatissimo\".\nL'attivit\u00e0 televisiva.\nNel 1954 abbandon\u00f2 la carriera cinematografica e mantenne la sua popolarit\u00e0 anche nel nuovo medium, la televisione. Entr\u00f2 nel gruppo delle pioniere delle signorine buonasera, lavorando nella sede di Milano: in quel decennio la fama delle annunciatrici-attrici (quali Adriana Serra ed Emma Danieli) probabilmente super\u00f2 quella delle professioniste della TV (come Fulvia Colombo e Nicoletta Orsomando).\nProgrammi radiofonici.\nSi dedic\u00f2 anche alla radio dove condusse:\nIl Festival di Sanremo.\nPresent\u00f2 con Enzo Tortora, il Festival di Sanremo 1959."}
{"id": "779653", "revid": "484362", "url": "https://it.wikipedia.org/wiki?curid=779653", "title": "Ciolla", "text": ""}
{"id": "779654", "revid": "119666669", "url": "https://it.wikipedia.org/wiki?curid=779654", "title": "Tomaso Monicelli", "text": "Biografia.\nDi modeste origini familiari, lasci\u00f2 gli studi preferendo aderire al movimento operaio, dapprima da socialista rivoluzionario, poi come sindacalista rivoluzionario. Parallelamente avvi\u00f2 un'intensa attivit\u00e0 pubblicistica e giornalistica. Dal 1903 al 1907 collabor\u00f2 all'\"Avanti!\" con articoli di critica letteraria e teatrale, rimanendovi anche dopo la rottura dei sindacalisti con la direzione del giornale nel 1905. Fu direttore a Milano nel 1904 della \"Giovent\u00f9 socialista\", organo della Federazione giovanile socialista. Fu assiduo collaboratore della stampa sindacalista rivoluzionaria, in particolare della milanese \"Avanguardia socialista\".\nIn quegli anni fu pure autore delle opere di stampo socialista che compongono la cosiddetta trilogia drammatica (\"Il Viandante\" - 1907 -, \"Esodo\" - 1908 -, \"La terra promessa\" - 1911). Nel 1909 e 1910 fond\u00f2 e diresse a Milano \"Il Viandante\", settimanale politico-culturale pluralista che invitava a un riavvicinamento dei sindacalisti con i socialisti, ma non alieno da tematiche nazionaliste.\nProgressivamente, Monicelli si allontan\u00f2 dal sindacalismo. Assieme all'amico Roberto Forges Davanzati, approd\u00f2 a concezioni nazionaliste e antigiolittiane, partecipando nel 1910 alla fondazione dell'Associazione Nazionalista Italiana. Conobbe Arnoldo Mondadori nel 1912, a Ostiglia, e insieme crearono quella che poi divenne la grande casa editrice. Una delle sorelle, Andreina, si spos\u00f2 con lo stesso Mondadori. Nel 1913 Tomaso spos\u00f2 Maria Carreri, sua concittadina. Nello stesso anno si trasfer\u00ec a Bologna, dove collabor\u00f2 con \"Il Resto del Carlino\", il principale quotidiano della citt\u00e0.\nFu interventista sia nella Guerra di Libia sia nella Prima guerra mondiale. All'entrata in guerra dell'Italia (1915) si trasfer\u00ec a Roma, dove collabor\u00f2 a \"L'Idea Nazionale\", quotidiano dell'Associazione nazionalista. Nel 1916 si arruol\u00f2 volontario; combatt\u00e9 sul fronte del Carso con il grado di sottotenente nell'81\u00ba Reggimento dei Granatieri. Nel 1917 fond\u00f2 e diresse \"In penombra\", elegante rivista italiana di cinema che per\u00f2 usc\u00ec solo per due anni (1918 - 1919), seguendo la sorte della casa di produzione \"Tespi Film\" cui era collegata. Dopo la fine della guerra fu tra i fondatori della rivista letteraria \"Novella\" (1919). Appena un anno dopo fu chiamato a Roma, dove and\u00f2 a dirigere \"L'Idea Nazionale\" (1920-1921), poi \"Il Tempo\" (1922) e quindi il \"Giornale di Roma\" (1922-1923, insieme con Giuseppe Bottai).\nTerminata l'esperienza romana (a causa della chiusura del \"Giornale di Roma\", che cess\u00f2 le pubblicazioni per fare spazio al \"Corriere Italiano\"), Monicelli ritorn\u00f2 a Bologna, dove assunse la direzione del \"Resto del Carlino\" (agosto 1923). L'anno seguente divent\u00f2 proprietario del quotidiano. Acceso nazionalista, Monicelli fu inizialmente uno strenuo sostenitore del movimento fascista. Nel 1924, per\u00f2, il delitto Matteotti segn\u00f2 un netto cambiamento d'opinione. Monicelli inizi\u00f2 a criticare il regime. Fu forzato dopo poco tempo a lasciare la direzione del quotidiano felsineo (febbraio 1925) e a cederne la propriet\u00e0. Nel 1926 fu nominato consigliere d'amministrazione della Societ\u00e0 Italiana Autori Editori (SIAE), ma l'incarico cess\u00f2 l'anno dopo.\nNegli anni seguenti Monicelli avvert\u00ec che il regime lo aveva isolato e incontr\u00f2 serie difficolt\u00e0 economiche. Fu grazie alla benevolenza di Giuseppe Bottai, il quale gli garant\u00ec un impiego presso la casa editrice Rizzoli, che pot\u00e9 sopravvivere dignitosamente: dal 1930 Monicelli fu direttore editoriale della divisione libri della casa editrice milanese. Nel 1937 Calogero Tumminelli, amico di Rizzoli, lo volle alla direzione della sua nuova rivista \u00abStoria\u00bb. Quest'ultima esperienza ebbe vita breve: la rivista fu chiusa nel 1942.\nNel 1946, perso anche il lavoro presso la Rizzoli, Monicelli decise di togliersi la vita con un colpo di rivoltella.\nOltre che drammaturgo, Tomaso Monicelli fu scrittore, traduttore, direttore dell'Istituto per i drammi di D'Annunzio.\nVita privata.\nNel 1910 Tomaso Monicelli ebbe il suo primo figlio, Giorgio, nato da una relazione con Elisa Severi, attrice di teatro di una certa notoriet\u00e0.\nDall'unione con Maria Carreri nacquero cinque figli: Franco (1912, l'anno precedente il matrimonio), commediografo e giornalista, Mario, famoso regista e padre della commedia all'italiana (1915), Massimo, detto Mino, giornalista e inviato speciale (1919), Furio, scrittore e insegnante al Conservatorio di Milano (1922) e Giovanna (1925).\nNel 1928, da una relazione extraconiugale, nacque un'altra figlia, Silvana.\nSuicidio.\nIn un'intervista pubblicata nel numero di \"Vanity Fair\" del 7 giugno 2007 (pagina 146), il figlio Mario Monicelli parl\u00f2 del suicidio del padre avvenuto nell'immediato dopoguerra:\nAnche Mario Monicelli mor\u00ec suicida, il 29 novembre del 2010."}
{"id": "779656", "revid": "287204", "url": "https://it.wikipedia.org/wiki?curid=779656", "title": "Corpi al sole", "text": "Corpi al sole (titolo originale \"Evil Under the Sun\") \u00e8 un romanzo poliziesco di Agatha Christie, pubblicato il 9 giugno 1941 nel Regno Unito e negli USA a ottobre dello stesso anno. La storia vede l'investigatore della Christie, Hercule Poirot, prendersi una vacanza nel Devon. Durante il suo soggiorno, ha modo di notare una donna giovane e attraente, tuttavia malvista da vari ospiti. Quando ella viene assassinata, si ritrova coinvolto nelle indagini sulle circostanze singolari che circondano il mistero della sua morte.\nIn Italia il libro fu pubblicato nel 1947 con un titolo modificato: l'originale \"Male sotto il sole\" allude alle azioni malvagie che si commettono alla luce del giorno.\nTrama.\nIntroduzione.\nLa bella e famosa attrice Arlena Marshall \u00e8 in vacanza con il marito e la figliastra sull'isola del Contrabbandiere. La sua personalit\u00e0 \u00e8 al centro delle discussioni che avvengono nell'albergo, chi la definisce una rovina famiglie, chi una mangiatrice di uomini. Ma lei e il marito sembrano non accorgersi di tutte queste chiacchiere. Una mattina Arlena viene trovata morta su una spiaggia dell'isola. Chi l'ha uccisa? Perch\u00e9 \u00e8 stata uccisa? A questi interrogativi risponder\u00e0 con il suo insolito acume Hercule Poirot, anche lui presente sull'isola in vacanza.\nIntreccio.\nArlena \u00e8 una bellissima attrice ritiratasi dalla scena che si \u00e8 sposata da poco, ma che nonostante tutto continua a tradire il marito con altri uomini. La donna si reca all'hotel Jolly Roger con suo marito, Kenneth Marshall, e la sua figliastra, Linda. La ragazzina, che ha sedici anni, odia la sua matrigna. Arlena, una volta arrivata all'hotel, comincia subito a flirtare con un bell'uomo di nome Patrick Redfern, causando cos\u00ec la gelosia della moglie di lui, Christine. Nello stesso hotel soggiornano anche il famoso detective Hercule Poirot, la stilista e amica d'infanzia di Kenneth Rosamund Darnley, i turisti americani Odell e Carrie Gardener, il maggiore in pensione Barry, l'invadente Horace Blatt, il vicario Stephen Lane e l'energica zitella Emily Brewster.\nLa mattina dell'omicidio, Linda ha fatto cadere un pacco contenente delle cose che aveva appena acquistato davanti a Christine, che cos\u00ec pu\u00f2 vedere il suo contenuto: delle candele. Christine chiede alla ragazza di andare a Gull Cove con lei. Nello stesso tempo, Arlena si allontana in mare su un'imbarcazione, e dice a Poirot di non rivelare a nessuno dove stia andando. Il piccolo belga pensa che Arlena si stia per incontrare con Patrick Redfern, ma quando l'uomo va a chiedergli se ha visto Arlena, Poirot capisce di essersi sbagliato.\nPatrick chiede a Emily Brewster di unirsi a lui per una gita in barca a remi e la donna accetta. I due alla fine raggiungono Pixy Cove e vedono un corpo giacere immobile sulla spiaggia, con le braccia distese e la faccia nascosta da un cappello. Si verr\u00e0 a scoprire poi che si tratta del cadavere di Arlena, che \u00e8 stata strangolata, e che \u00e8 morta verso le 11.45.\nQuando la polizia comincia ad interrogare tutti gli ospiti dell'albergo, Kenneth Marshall afferma di essersi trovato nella sua camera, intento a scrivere delle lettere nel momento in cui \u00e8 morta la moglie. Linda mente dicendo che voleva bene alla sua matrigna, e afferma che lei e Christine si sono recate a Gull Cove alle 10.30. Christine dice di essere tornata all'hotel all'incirca alle 11.45, il che vuol dire che non pu\u00f2 essere lei l'assassina, visto che Arlena \u00e8 stata uccisa proprio a quell'ora. Christine rivela anche che Arlena era ricattata da qualcuno. I Gardener erano assieme a Poirot in quel momento, quindi neanche loro possono essere sospettati. Rosamund Darnley afferma di essere andata a Sunny Ledge (sopra Pixy Cove) per leggere un libro. La donna dice di non aver visto nessuno perch\u00e9 era concentrata nella lettura, ma Patrick ed Emily, mentre remavano, l'hanno notata. Per quanto riguarda gli altri, Stephen Lane e il maggiore Barry erano usciti e Horace Blatt se ne \u00e8 andato via in barca. Christine, Rosamund, Kenneth e il signor Gardener si erano poi dati appuntamento per andare a giocare a tennis alle dodici.\nPoirot chiede alla cameriera, Gladys Narracott se ha notato la mancanza di una bottiglia. L'investigatore le fa questa domanda perch\u00e9 poco prima Emily Brewster aveva detto di essere stata quasi colpita da una bottiglia lanciata da non si sa chi. La cameriera non ha fatto caso se mancasse una bottiglia, ma ha notato qualcos'altro che le \u00e8 sembrato strano; qualcuno ha fatto un bagno a mezzogiorno. Poirot afferma che la storia del bagno non \u00e8 importante, mentre la bottiglia al contrario s\u00ec. Gladys ha anche sentito Kenneth Marshall battere a macchina nella sua stanza, e questo spazza via tutti i sospetti sulla figura del marito di Arlena.\nLa polizia, accompagnata da Poirot, si reca a Pixy Cove per investigare, e cos\u00ec vengono trovati un paio di forbici nuove, un pezzo di pipa e una bottiglia. La pipa potrebbe essere di Kenneth, dato che l'uomo ha riferito a Poirot e alla polizia di averne smarrita una. All'entrata di una grotta viene trovata dell'eroina. Ci sono sospetti che Horace Blatt abbia qualcosa a che fare con il commercio di droga, o con l'omicidio. Poirot si interessa all'assassinio di una donna di nome Alice Corrigan, avvenuto qualche anno prima, e scopre cos\u00ec che anche lei \u00e8 stata strangolata, e che il suo assassino non \u00e8 mai stato identificato. Il marito di Alice infatti si era sempre proclamato innocente ed aveva un alibi. Il corpo di Alice era stato trovato da un'insegnante.\nPoirot propone a tutti di fare un picnic, forse per fare una piccola prova all'insaputa degli altri. Christine e Emily hanno entrambe detto in precedenza di soffrire di vertigini. Di conseguenza, quando il gruppetto si trova a dover attraversare un ponticello stretto e alto, le due donne dovrebbero sentirsi male. Emily infatti reagisce subito all'altezza, mentre invece Christine attraversa il ponte senza nessun problema. Il belga capisce cos\u00ec che la Redfern ha mentito, almeno una volta: potrebbe averlo fatto anche in altre occasioni?\nQuando il gruppo ritorna all'hotel, la cameriera li avvisa che Linda non si sentiva bene. Appena entrati nella sua stanza, suo padre e Poirot si accorgono che Linda ha preso 6 pastiglie di sonnifero, e il suo \u00e8 stato un tentativo di suicidio non riuscito. La ragazza infatti ha lasciato una lettera, confessando di essere stata lei ad uccidere Arlena. Dopo che Linda si \u00e8 ripresa, appare chiaro il perch\u00e9 della sua confessione: il pacco di candele che aveva comprato la mattina dell'uccisione di Arlena servivano ad eseguire un rituale magico, che la giovane aveva creduto fosse andato a buon fine con la morte dell'odiata matrigna.\nPoirot, alla fine del romanzo, svela che Patrick e Christine Redfern hanno ucciso Arlena, insieme. Il corpo che Emily e Patrick hanno visto steso sulla spiaggia a Pixy Cove non era quello di Arlena, bens\u00ec quello di Christine (la faccia non si poteva infatti riconoscere, coperta com'era da un cappello), che fingeva di essere Arlena morta. Patrick ha invitato Emily a fare quella gita con lui in modo da avere una testimone che potesse confermare l'ora del ritrovamento del cadavere, e la sua conseguente innocenza. Da parte sua Christine, durante la sua gita a Gull Cove con Linda, ha mandato avanti l'orologio della ragazza di 20 minuti, in modo che quando le avesse chiesto che ora era, Linda le avrebbe risposto che erano le 11.45 \u2013 cosa che avrebbe confermato quindi l'impossibilit\u00e0 di Christine di essere a Pixy Cove ad uccidere Arlena. Christine poi, in un momento di distrazione di Linda, ha provveduto a rimettere a posto l'orologio. Christine, a questo punto, \u00e8 ritornata all'albergo, si \u00e8 applicata una crema per creare una finta abbronzatura uguale a quella di Arlena ed ha gettato la bottiglia dalla finestra per eliminare la prova, sfiorando Emily ed attirando l'attenzione di Poirot. Dopo di ci\u00f2, Christine si \u00e8 recata a Pixy Cove, si \u00e8 messa una parrucca e si \u00e8 distesa sulla spiaggia. Mentre Emily Brewster correva a chiamare aiuto, Christine \u00e8 tornata velocemente all'albergo e si \u00e8 tolta la finta abbronzatura facendosi un bagno. Arlena nel frattempo si era nascosta dentro la grotta di Pixy Cove, dietro suggerimento di Patrick, e l'uomo, una volta rimasto da solo con lei, l'ha strangolata e posizionata sulla spiaggia. Patrick ha ucciso Arlena per impedirle di capire che lui le stava spendendo tutto il suo denaro. Christine, una volta tornata del suo vero colore, si \u00e8 recata a giocare a tennis senza che nessuno sospettasse che fosse implicata nell'omicidio. I Redfern avevano anche deciso di far incolpare di tutto Linda, comunque, per maggior sicurezza, avevano anche lasciato un frammento della pipa di Kenneth per farlo sembrare un sospetto.\nIl vero nome di Patrick Redfern \u00e8 Edward Corrigan, il marito di Alice Corrigan, anche lei uccisa dall'uomo. La maestra che aveva scoperto il corpo era Christine Redfern, che in realt\u00e0 si chiama Christine Deverill, e anche in quel caso i due erano in combutta.\nIl libro prevede un lieto fine, infatti Rosamund e Kenneth si sposano."}
{"id": "779658", "revid": "98077", "url": "https://it.wikipedia.org/wiki?curid=779658", "title": "Collegio Ghisleri", "text": ""}
{"id": "779660", "revid": "339392", "url": "https://it.wikipedia.org/wiki?curid=779660", "title": "Huddersfield Town FC", "text": ""}
{"id": "779661", "revid": "339392", "url": "https://it.wikipedia.org/wiki?curid=779661", "title": "Huddersfield Town", "text": ""}
{"id": "779664", "revid": "767487", "url": "https://it.wikipedia.org/wiki?curid=779664", "title": "Plotosidae", "text": "La famiglia Plotosidae comprende 36 specie di pesci d'acqua dolce e salata dell'ordine dei Siluriformes.\nDistribuzione e habitat.\nI Plotosidi sono diffusi nel Pacifico occidentale, lungo le coste che vanno dal Mar Rosso all'Australia, fino alle isole Figi. \nUna specie (Plotosus lineatus) \u00e8 un migrante lessepsiano (\u00e8 penetrato in Mediterraneo dal Canale di Suez) ed \u00e8 ora comune lungo le coste israeliane.\nDescrizione.\nI Plotosidi sono pesci dal corpo simile a quello delle anguille, dalle quali per\u00f2 differiscono per la testa pi\u00f9 grossa e arrotondata. La bocca \u00e8 composta da due potenti e larghe mascelle provviste di denti, ed \u00e8 circondata da 4 paia di grossi barbigli. &lt;br&gt;\nSul dorso una piccola pinna dorsale precede la seconda pinna, che \u00e8 unita alla caudale e alla pinna anale, formando un'unica pinna che circonda per 3/4 il corpo del pesce. Le pinne pettorali e le ventrali sono robuste.&lt;br&gt;\nAlcune specie sono provviste di aculei velenosi.&lt;br&gt;\nLa livrea \u00e8 solitamente scura, striata o marezzata di bianco.\nBiologia.\nAnimali gregari, specialmente da piccoli, tendono a raggrupparsi con la testa verso il pericolo quando la situazione si fa critica."}
{"id": "779665", "revid": "14691", "url": "https://it.wikipedia.org/wiki?curid=779665", "title": "Edilizia abusiva", "text": ""}
{"id": "779670", "revid": "599013", "url": "https://it.wikipedia.org/wiki?curid=779670", "title": "Ufa", "text": ""}
{"id": "779671", "revid": "339392", "url": "https://it.wikipedia.org/wiki?curid=779671", "title": "Uf\u00e0", "text": ""}
{"id": "779672", "revid": "124488179", "url": "https://it.wikipedia.org/wiki?curid=779672", "title": "Poirot e la salma", "text": "Poirot e la salma (\"The Hollow\") \u00e8 un romanzo giallo scritto da Agatha Christie pubblicato per la prima volta nel 1946.\nLa prima edizione italiana risale al 1951 ad opera della Arnoldo Mondadori Editore nella collana \"Il Giallo Mondadori\" con il numero 152.\nTra le successive edizioni si segnala il n. 627 de \"I Classici del Giallo Mondadori\" con il titolo Il rifugio.\nNe \u00e8 stato tratto nel 2008 il film di produzione italo-francese \"Alibi e sospetti\", per la regia di Pascal Bonitzer.\nTrama.\nPoirot si trova in campagna e si reca a pranzo dai suoi vicini, gli Angkatell. Si dirige verso la piscina, dove sta per essere servito l'aperitivo e davanti ai suoi occhi compare una scena un po' irreale: una donna con in mano una pistola e un uomo a terra, sul bordo della piscina, e il sangue che inizia a colorare l'acqua. Poirot \u00e8 un po' deluso da questa accoglienza, pensando che si tratti di una messinscena, ma presto si accorge che l'uomo sta morendo realmente. Chi l'ha ucciso? Nonostante l'investigatore si trovi dinanzi ad una famiglia compatta per nascondere l'omicida, riuscir\u00e0 lo stesso a risolvere il delitto."}
{"id": "779674", "revid": "1335892", "url": "https://it.wikipedia.org/wiki?curid=779674", "title": "Samoiedi", "text": "Il termine Samoiedi \u00e8 utilizzato, in etnologia e in linguistica, per indicare l'insieme di popolazioni che utilizzano le lingue samoiede.\nEtimologia.\nLa parola \"Samoiedi\", secondo l'interpretazione pi\u00f9 accreditata, \u00e8 entrata nella lingua russa come corruzione del termine indigeno autoreferenziale Saamod, Saamid (il suffisso \"-d\" denota nel linguaggio finnico il plurale: ). Un'altra interpretazione fa derivare il nome dall'espressione \"same edne\" , ovvero \"la terra dei sami\". Nella letteratura etnografica russa del XIX secolo sono anche chiamati \"\u0421\u0430\u043c\u043e\u044f\u0434\u044c\", \"\u0421\u0430\u043c\u043e\u0434\u044c\", (\"samojad\u2019\", \"samod\u2019\") e \"\u0421\u0430\u043c\u043e\u0434\u0438\u0439\u0446\u0438\", \"\u0421\u0430\u043c\u043e\u0434\u0438\u0439\u0441\u043a\u0438\u0439 \u043d\u0430\u0440\u043e\u0434\u044b\" (\"samodijtsi\", \"samodijskij narody\"), termini spesso tradotti in italiano come Samodi.\nLa forma letterale composta da \"samo\" e \"jed\" in russo assume il significato di \"mangiatori di s\u00e9 stessi\", che appare denigratorio. Per tale motivo nel corso del XX secolo il termine \"Samoieda\" cadde in disuso e fu presto sostituito dall'indicazione delle singole etnie.\nQuando si leggono documenti russi datati, infatti, \u00e8 necessario tenere a mente che la parola \"samoiedi\" fu indiscriminatamente utilizzata per indicare popoli siberiani che parlavano differenti lingue uraliche (oggi definite lingue samoiede) quali: Nenci, Nganaseni, Enzi e Selcupi.\nSuddivisioni.\nSi dividono in:\nL'etnia pi\u00f9 popolosa sono i Nenci, che oggi contano 34.000 unit\u00e0. Vivono in grande maggioranza in tre distretti autonomi della Russia: Nenecija, Jamalia (anche conosciuta come Jamalia-Nenecia) e Tajmiria (un tempo nota con il nome di Dolgano-Nenecia). Sarebbero proprio i Nenci ad aver dato il nome al cane Samoiedo, fedele compagno di queste popolazioni."}
{"id": "779675", "revid": "114618837", "url": "https://it.wikipedia.org/wiki?curid=779675", "title": "Polinesiani", "text": ""}
{"id": "779677", "revid": "104458", "url": "https://it.wikipedia.org/wiki?curid=779677", "title": "Hannes Reichelt", "text": "Nel suo palmar\u00e8s figurano tra l'altro un titolo iridato (nel supergigante a Vail/Beaver Creek 2015), una Coppa del Mondo di supergigante e una Coppa Europa.\n\u00c8 marito dell'italiana Larissa Hofer, a sua volta sciatrice alpina di alto livello.\nBiografia.\nStagioni 1996-2004.\nNato a Altenmarkt im Pongau e originario di Radstadt, Reichelt ha iniziato a partecipare a gare FIS nell'agosto del 1995 e ha esordito in Coppa Europa il 12 gennaio 1998 ad Altenmarkt-Zauchensee, classificandosi 92\u00ba in discesa libera. Ai Mondiali juniores del 2000 ha vinto due medaglie di bronzo, nel supergigante e nella combinata. Il 20 gennaio 2001 ha colto ad Altenmarkt-Zauchensee in supergigante la sua prima vittoria in Coppa Europa, nonch\u00e9 primo podio, e ha esordito in Coppa del Mondo il 7 dicembre dello stesso anno nel supergigante di Val-d'Is\u00e8re, senza concluderlo.\nAlla sua seconda gara in Coppa del Mondo ha conquistato il primo podio: il 20 dicembre 2002, nel supergigante della Val Gardena, si \u00e8 infatti classificato al 2\u00ba posto. Nella stessa stagione ha esordito ai Campionati mondiali, senza tuttavia concludere la prova di supergigante di Sankt Moritz 2003, e ha vinto la classifica di slalom gigante della Coppa Europa 2002-2003, piazzandosi anche al 2\u00ba posto sia nella classifica generale, sia in quella di supergigante.\nStagioni 2005-2008.\nNel 2004-2005 ha vinto il trofeo continentale, a pari merito con il norvegese Kjetil Jansrud (conquistando tra l'altro la sua ultima vittoria nel circuito, l'8 marzo a Kranjska Gora in slalom gigante), mentre nella successiva stagione 2005-2006, dopo aver vinto l'impegnativo supergigante della Birds of Prey a Beaver Creek il 1\u00ba dicembre, ha partecipato ai XX Giochi olimpici invernali di , suo esordio olimpico, classificandosi 10\u00ba nel supergigante. L'anno dopo ai Mondiali di \u00c5re 2007 non ha concluso la prova di slalom gigante.\nIl 3 dicembre 2007 ha nuovamente vinto il supergigante di Beaver Creek e al termine di quella stagione 2007-2008 si \u00e8 aggiudicato la Coppa del Mondo di supergigante. Prima dell'ultima gara, disputata sulla Stelvio di Bormio il 13 marzo, aveva 99 punti di distacco dal leader della classifica provvisoria, l'elvetico Didier Cuche. La vittoria di Reichelt nella gara e il contemporaneo 16\u00ba posto di Cuche (che per il regolamento di Coppa del Mondo non comporta l'assegnazione di alcun punto, in quanto nelle gare finali della stagione i punti vengono assegnati solo ai primi quindici classificati) ha determinato il sorpasso, con Reichelt che ha preceduto Cuche di un solo punto nella classifica finale.\nStagioni 2009-2016.\n30\u00ba nello slalom gigante iridato di Val-d'Is\u00e8re 2009, nel 2010 \u00e8 salito per l'ultima volta sul podio in Coppa Europa (2\u00ba nello slalom gigante di Kirchberg in Tirol del 17 gennaio) e nel 2011 ha vinto la medaglia d'argento nel supergigante ai Mondiali di Garmisch-Partenkirchen, giungendo 2\u00ba alle spalle dell'italiano Christof Innerhofer, e si \u00e8 classificato 16\u00ba nella discesa libera. Nella stagione 2012-2013, dopo aver vinto la discesa libera di Coppa del Mondo disputata sulla Stelvio di Bormio il 29 dicembre, ai Mondiali di Schladming 2013 \u00e8 stato 4\u00ba nel supergigante e non ha concluso la discesa libera.\nIl 25 gennaio 2014 ha vinto la discesa libera di Kitzb\u00fchel, disputata sulla prestigiosa pista Streif. Pochi giorni dopo ha subito un'operazione d'urgenza per un'ernia del disco che l'ha costretto a mancare l'appuntamento olimpico di , per il quale era stato convocato. A fine stagione \u00e8 risultato comunque 2\u00ba nella Coppa del Mondo di discesa libera, anche se staccato di 210 punti dal norvegese Aksel Lund Svindal. Nella stagione successiva, dopo essersi nuovamente aggiudicato il supergigante della Birds of Prey (il 6 dicembre) e aver vinto un'altra classica dello sci alpino, la discesa libera della Lauberhorn di Wengen (il 18 gennaio), ai Mondiali di Vail/Beaver Creek 2015 ha vinto la medaglia d'oro nel supergigante ed \u00e8 stato 13\u00ba nella discesa libera. Nel finale di stagione ha vinto anche la discesa libera della Kandahar a Garmisch-Partenkirchen (il 28 febbraio) e a fine annata \u00e8 risultato, come l'anno prima, 2\u00ba nella Coppa del Mondo di discesa libera, superato di 94 punti da Jansrud.\nStagioni 2017-2021.\nAi Mondiali di Sankt Moritz 2017 si \u00e8 classificato 17\u00ba nella discesa libera e 10\u00ba nel supergigante; il 16 marzo dello stesso anno ha colto ad Aspen in supergigante l'ultima vittoria in Coppa del Mondo. L'anno dopo ha conquistato l'ultimo podio in Coppa del Mondo, il 20 gennaio a Kitzb\u00fchel in discesa libera (3\u00ba), e ha preso parte ai XXIII Giochi olimpici invernali di , sua ultima presenza olimpica, dove si \u00e8 classificato 12\u00ba nella discesa libera e 11\u00ba nel supergigante.\nAi Mondiali di \u00c5re 2019, sua ultima presenza iridata, \u00e8 stato 29\u00ba nella discesa libera e non ha completato il supergigante; il 28 dicembre dello stesso anno, durante la discesa libera disputata sulla Stelvio di Bormio valida per la Coppa del Mondo di sci alpino 2020, si \u00e8 infortunato e ha riportato la rottura del legamento crociato anteriore e della capsula del legamento esterno del ginocchio destro. Si \u00e8 ritirato al termine della stagione 2020-2021 e la sua ultima gara \u00e8 stata il supergigante di Coppa del Mondo disputato il 6 febbraio a Garmisch-Partenkirchen, chiuso da Reichelt al 17\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante\nGS = slalom gigante"}
{"id": "779678", "revid": "28592", "url": "https://it.wikipedia.org/wiki?curid=779678", "title": "Polinesiano", "text": ""}
{"id": "779679", "revid": "28592", "url": "https://it.wikipedia.org/wiki?curid=779679", "title": "Micronesiani", "text": ""}
{"id": "779681", "revid": "28592", "url": "https://it.wikipedia.org/wiki?curid=779681", "title": "Micronesiano", "text": ""}
{"id": "779682", "revid": "28592", "url": "https://it.wikipedia.org/wiki?curid=779682", "title": "Melanesiani", "text": ""}
{"id": "779683", "revid": "28592", "url": "https://it.wikipedia.org/wiki?curid=779683", "title": "Melanesiano", "text": ""}
{"id": "779684", "revid": "28592", "url": "https://it.wikipedia.org/wiki?curid=779684", "title": "Tasmaniani", "text": ""}
{"id": "779685", "revid": "1564499", "url": "https://it.wikipedia.org/wiki?curid=779685", "title": "Papua", "text": ""}
{"id": "779689", "revid": "287204", "url": "https://it.wikipedia.org/wiki?curid=779689", "title": "Ob'", "text": "L'Ob (talvolta traslitterato Obi; in russo: \u041e\u0431\u044c ] oppure ]) \u00e8 un fiume artico della Siberia occidentale (Russia). Si forma nella zona pedemontana settentrionale dei monti dell'Altaj e, dopo aver attraversato il bassopiano siberiano occidentale, sfocia nel Mare di Kara, che \u00e8 parte del Mare Glaciale Artico.\nNoto agli ostiachi con i nomi di As, Yag, Kolta e Yema, ai samoiedi come Kolta o Kuay e ai tatari di Siberia come Omar o Umar, ha una lunghezza di 3.650\u00a0km, se non calcolata dalla sorgente del suo principale affluente, l'Irty\u0161, alla foce nel mare di Kara. In caso contrario essa \u00e8 di 5.410\u00a0km; pertanto, l'insieme Ob'-Irty\u0161 pu\u00f2 essere annoverato tra i pi\u00f9 lunghi fiumi del mondo.\nPercorso.\nL'Ob' si forma pochi chilometri a sudest della citt\u00e0 di Bijsk dalla confluenza dei due rami sorgentiferi Bija e Katun', fiumi che nascono nei monti Altai, il primo come emissario del lago Teleckoe, il secondo dai ghiacciai del monte Belucha.\nScorre zigzagando con direzione dapprima nordoccidentale, successivamente nordorientale formando in questo tratto il bacino di Novosibirsk fino alla latitudine di 55\u00b0 N, dove prende direzione pi\u00f9 nordoccidentale, attraversando il vasto bassopiano siberiano occidentale. Nel suo corso inferiore il fiume prende direzione settentrionale; forma una molteplicit\u00e0 di rami che scorrono paralleli (il principale dei quali \u00e8 detto Malaja Ob, \"piccola Ob\"), specialmente dopo aver ricevuto le acque dell'Irty\u0161. Sfocia infine nel golfo dell'Ob', profonda insenatura del mare di Kara, formando un delta di circa 4.000 km\u00b2.\nBacino idrografico.\nIl bacino idrografico del fiume Ob' copre 2.990.000\u00a0km\u00b2, cio\u00e8 quasi dieci volte l'Italia.\nSi estende dalle zone steppiche della Siberia sudoccidentale (segna grosso modo il confine orientale della steppa di Barabinsk e della steppa di Kulunda) alle zone di taiga-tundra delle zone della foce, intorno al Circolo Polare Artico; la maggior parte del suo bacino coincide per\u00f2 con l'immenso bassopiano della Siberia occidentale, piatto e occupato da estesissime zone paludose, gelate per 6-7 mesi l'anno.\nAffluenti.\nNel suo corso il fiume Ob' riceve migliaia di affluenti; quelli di una certa importanza sono: \nCitt\u00e0.\nGran parte del corso dell'Ob' \u00e8 navigabile in estate ed \u00e8 un'importante via di comunicazione; la navigazione \u00e8 attiva dal 1845. La ferrovia Transiberiana attraversa l'Irty\u0161 a Omsk e l'Ob' a Novosibirsk. Vicino a quest'ultima citt\u00e0 si trova una diga costruita nel 1956, che ha creato un grande lago artificiale sfruttato per la produzione di energia elettrica. Le citt\u00e0 di Omsk, Novosibirsk e Barnaul sono importanti centri industriali. Lungo il medio e basso corso del fiume si trovano ingenti giacimenti di petrolio e gas naturale.\nAltre citt\u00e0 di una certa rilevanza sono (dalla sorgente alla foce):\nRegime.\nL'Ob' ha un regime simile a quello degli altri grandi fiumi siberiani tributari del Mar Glaciale Artico.\nL'Ob' \u00e8 bloccato dai ghiacci per lunghi periodi dell'anno, variabili fra l'alto e il basso corso. A Barnaul, nel sud, il periodo di gelo inizia a novembre e dura fino alla fine di aprile, a Salechard (nel nord, a 150\u00a0km dalla foce) va dalla fine di ottobre all'inizio di giugno; ovunque, questo periodo, in particolare l'inizio della primavera, coincide con i minimi annuali di portata.\nIl disgelo primaverile provoca un aumento della portata; questa enorme massa di acqua corre verso nord, incontrando ad un certo punto le masse di ghiaccio non ancora sciolto del basso corso del fiume. Si crea cos\u00ec un effetto diga che origina enormi inondazioni (che possono durare anche quattro mesi) e facilita la formazione di aree paludose nelle regioni attraversate dal medio corso.\nLa portata media annua dell'Ob' a Barnaul nell'alto corso \u00e8 di circa 1.470\u00a0m\u00b3/s, alla foce \u00e8 di circa 12.300 m\u00b3/s; al culmine della piena estiva questi la portata pu\u00f2 superare rispettivamente 9.000 e 40.000\u00a0m\u00b3/s."}
{"id": "779690", "revid": "287204", "url": "https://it.wikipedia.org/wiki?curid=779690", "title": "IC 469", "text": "IC 469 \u00e8 una galassia visibile nella costellazione di Cefeo.\nSi presenta con un nucleo compatto, decisamente ovale e leggermente inclinato da est ad ovest; la visuale nella nostra direzione \u00e8 quasi frontale il che rende percettibili i due bracci laterali.\nLa stella pi\u00f9 vicina, a portata di strumenti amatoriali, \u00e8 SAO 1236, di magnitudine visuale 8,96 e classe spettrale K0, situata 3',9 a nord della galassia."}
{"id": "779691", "revid": "31886", "url": "https://it.wikipedia.org/wiki?curid=779691", "title": "UGC 3994", "text": ""}
{"id": "779692", "revid": "31886", "url": "https://it.wikipedia.org/wiki?curid=779692", "title": "PGC 22213", "text": ""}
{"id": "779693", "revid": "31886", "url": "https://it.wikipedia.org/wiki?curid=779693", "title": "MCG +14-4-38", "text": ""}
{"id": "779695", "revid": "599013", "url": "https://it.wikipedia.org/wiki?curid=779695", "title": "TUSSAM", "text": "TUSSAM, acronimo di Transportes Urbanos de Sevilla, Sociedad An\u00f3nima Municipal, \u00e8 l'azienda spagnola che gestisce il trasporto pubblico con autobus nella citt\u00e0 di Siviglia.\nStoria.\nIl TUSSAM nasce il 10 novembre 1975, subentrando al \"Servicio Municipal de Transportes Urbanos\" (SMTU), per cambiamento di stato giuridico di quest'ultima impresa.\nEsercizio e parco aziendale.\nL'azienda dispone di un considerevole numero di autobus, riconoscibili per la livrea arancio (vecchi tipi) o rosso-nera (nuovi modelli), che vengono instradati su 38 linee, distinte in circolari interne ed esterne (C1, C2, C3, C4: particolarmente utili al turista perch\u00e9 attraversano le strade del centro storico), radiali, trasversali, periferiche ed ultraperiferiche (queste ultime date in concessione).\nNel 2005 le vetture del TUSSAM hanno percorso 15.000.000 di chilometri, trasportando quasi 90.000.000 di passeggeri."}
{"id": "779704", "revid": "339392", "url": "https://it.wikipedia.org/wiki?curid=779704", "title": "Oblast' di Chita", "text": ""}
{"id": "779705", "revid": "28592", "url": "https://it.wikipedia.org/wiki?curid=779705", "title": "Oblast' di Nizhny Novgorod", "text": ""}
{"id": "779706", "revid": "104265", "url": "https://it.wikipedia.org/wiki?curid=779706", "title": "Network Direct Attached Storage", "text": "Un Network Direct Attached Storage (\"NDAS\") \u00e8 una tecnologia proprietaria Ximeta Inc. che implementa un ibrido tra NAS e DAS.\nQuesti sistemi di memorizzazione possono quindi essere collegati alternativamente via USB o alla rete.\nA differenza di un NAS, per accedere ai dati \u00e8 necessario l'installazione di un software proprietario. La configurazione risulta notevolmente semplificata. L'accesso avviene direttamente sull'indirizzo MAC e la periferica viene vista come disco locale. Le prestazioni, in base a test effettuati da Ximeta Inc., risultano notevolmente migliorate.\nQuesta tecnologia viene implementata su alcuni prodotti multimediali permettendone l'accesso attraverso la rete locale.\nCollegamenti esterni.\nXimeta Inc."}
{"id": "779707", "revid": "28592", "url": "https://it.wikipedia.org/wiki?curid=779707", "title": "Oblast' di Ulyanovsk", "text": ""}
{"id": "779708", "revid": "339392", "url": "https://it.wikipedia.org/wiki?curid=779708", "title": "Repubblica di Bashkortostan", "text": ""}
{"id": "779709", "revid": "78273", "url": "https://it.wikipedia.org/wiki?curid=779709", "title": "Oblast' di Tyumen", "text": ""}
{"id": "779716", "revid": "1226", "url": "https://it.wikipedia.org/wiki?curid=779716", "title": "Museo naturalistico ed archeologico di Santa Corona", "text": ""}
{"id": "779718", "revid": "1318658", "url": "https://it.wikipedia.org/wiki?curid=779718", "title": "Ansprando", "text": " Dal 688 al 701 era stato duca di Asti.\nBiografia.\nDuca di Asti dal 688, alla morte di Cuniperto assunse la reggenza per il figlio minorenne del re appena scomparso, Liutperto. Egli dovette fronteggiare la ribellione del duca di Torino, Ragimperto, avvenuta solo otto mesi dopo la successione, che lo affront\u00f2 presso Novara agli inizi del 701 e venne sconfitto, nonostante il sostegno del duca di Bergamo, Rotarit. Alla morte di Ragimperto, ancora nel 701, Ansprando e Rotarit tentarono nuovamente di insediare Liutperto e riuscirono a sconfiggere e a fare prigioniero il figlio e successore di Ragimperto, Ariperto II. Dopo breve tempo, tuttavia, Ariperto fugg\u00ec e affront\u00f2 in battaglia i tutori di Liutperto, sconfiggendoli a Pavia (702). Ansprando ripar\u00f2 prima sull'Isola Comacina, poi presso il duca di Baviera Teodeberto passando per Chiavenna e poi Coira. Ariperto imprigion\u00f2 i suoi famigliari, la moglie Teoderada e i figli Aurona, Imberga e Sigiprando, che fece orribilmente mutilare. Si salv\u00f2 soltanto il giovanissimo figlio minore, Liutprando, che venne restituito al padre e lo raggiunse in Baviera.\nAll'inizio del 712 riusc\u00ec a raccogliere un esercito in Baviera e cal\u00f2 in Italia; lo scontro, protratto fino al calar delle tenebre, avvenne a marzo ed ebbe un esito incerto. Ariperto sembrava avere la meglio, tanto che i Bavari erano sul punto di abbandonare il campo, ma commise il grave errore di rientrare immediatamente a Pavia. I suoi soldati, offesi da quello che ritennero un atto di vilt\u00e0, lo abbandonarono e Ariperto mor\u00ec mentre tentava la fuga. Ansprando fu allora acclamato re, forte sia del sostegno di quanti non avevano gradito l'usurpazione di Ragimperto e Ariperto II ai danni di Liutperto, sia di quello degli stessi partigiani di Ariperto, conquistati dal suo carisma. Immediatamente associ\u00f2 al trono il figlio Liutprando che gli successe quando mor\u00ec, appena tre mesi pi\u00f9 tardi. Venne sepolto nella chiesa, da lui fondata, di Sant'Adriano a Pavia."}
{"id": "779719", "revid": "124123", "url": "https://it.wikipedia.org/wiki?curid=779719", "title": "Tom Maddox", "text": "Il suo primo romanzo \u00e8 stato \"Halo\", pubblicato nel 1991 da Tor Books. Il suo racconto \"Snake Eyes\" (in Italia conosciuto come \"Occhi di Serpente\") \u00e8 apparso nella raccolta \"Mirrorshades\" del 1986 edita da Bruce Sterling.\n\u00c8 forse conosciuto maggiormente per essere un amico e compagno di scrittura di William Gibson. Assieme hanno scritto due episodi per la serie X-Files: \"Intelligenza artificiale\" (\"Kill Switch\") e \"High-tech\" (\"First Person Shooter\").\nMaddox \u00e8 il creatore del termine Intrusion Countermeasures Electronics o ICE. Secondo Maddox ha coniato il termine in un manoscritto di un racconto non pubblicato che mostr\u00f2 a William Gibson durante una convention di fantascienza a Portland, Oregon. Gibson chiese il permesso di usare l'acronimo e Maddox acconsent\u00ec.\nIl termine fu poi usato da Gibson nei suoi primi racconti e nel romanzo \"Neuromante\".\nTom Maddox ha rilasciato i suoi lavori sotto licenza Creative Commons, rendendoli disponibili sul suo sito web."}
{"id": "779720", "revid": "339392", "url": "https://it.wikipedia.org/wiki?curid=779720", "title": "Buriazia Ust-Orda", "text": ""}
{"id": "779723", "revid": "110157", "url": "https://it.wikipedia.org/wiki?curid=779723", "title": "Bjuv (comune)", "text": "Bjuv \u00e8 un comune svedese di 14.902 abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "779724", "revid": "77358", "url": "https://it.wikipedia.org/wiki?curid=779724", "title": "Irtysh (fiume)", "text": ""}
{"id": "779726", "revid": "642594", "url": "https://it.wikipedia.org/wiki?curid=779726", "title": "Russo (popolo)", "text": ""}
{"id": "779728", "revid": "125391299", "url": "https://it.wikipedia.org/wiki?curid=779728", "title": "Real Madrid Castilla", "text": "Il Real Madrid Castilla (in precedenza \"Real Madrid B\") \u00e8 una squadra di calcio spagnola che gioca in \"Primera Divisi\u00f3n RFEF\", terza divisione del campionato di calcio spagnolo. Prima squadra filiale del , ha sede nella capitale spagnola e gioca le partite casalinghe nello Stadio Alfredo Di St\u00e9fano situato nella Ciudad Real Madrid a Valdebebas, vicino all'aeroporto di Madrid-Barajas, inaugurato il 9 maggio 2006 e dotato di posti tutti a sedere.\nStoria.\nIl club fu fondato nel 1930 con il nome di \"Plus Ultra\", per poi diventare \"Castilla\" nel 1972. Nel 2005, per festeggiare il ritorno nella \"Segunda Divisi\u00f3n\", recuper\u00f2 il nome utilizzato dal 1972 al 1991, quando la Federazione Spagnola impose la modifica dei nomi delle squadre filiali. Il \"Castilla\" aveva uno scudo proprio ma non venne recuperato, e per questo utilizza quello della prima squadra. Nella stagione 1979-1980 il Castilla fu vicecampione della Copa del Rey dopo aver perso una storica finale contro la prima squadra del Real Madrid nello stadio Santiago Bernab\u00e9u.\nIl risultato fu uno schiacciante 6-1, ma il Castilla nel corso della competizione aveva eliminato compagini come l'Extremadura, l'Alcorc\u00f3n, il Racing Santander e squadre all'epoca in \"Primera Divisi\u00f3n\" come l'H\u00e9rcules, l'Atletico Bilbao e la Real Sociedad, che quell'anno giunse seconda in campionato e avrebbe vinto i due successivi. In semifinale sconfisse lo Sporting Gij\u00f3n con un sonoro 4-0 nella partita casalinga di ritorno, dopo aver perso 2-0 all'andata. L'anno seguente la squadra, dopo la finale conquistata nella coppa nazionale, partecip\u00f2 alla Coppa delle Coppe venendo subito eliminata al primo turno dagli inglesi del West Ham United i quali persero 3-1 al Bernab\u00e9u per poi dilagare 5-1 nel ritorno in casa, anche se al 90' minuto il risultato era ancora di 3-1.\nNegli anni successivi il Castilla arriv\u00f2 a conquistare un campionato di \"Segunda Divisi\u00f3n\" (1983-84), senza per\u00f2 poter ottenere la promozione per la presenza del Real Madrid in \"Primera Divisi\u00f3n\". Nella stagione 2004-05 viene promosso in \"Segunda\" dopo 14 anni di assenza, ottenendo la salvezza nella stagione successiva. Nella stagione 2012-2013, al ritorno nella seconda serie dopo cinque anni di assenza, chiude il campionato all'ottavo posto (risultando cos\u00ec come la miglior squadra filiale di Spagna) e il miglior attacco della categoria (ben 80 reti all'attivo).\nOrganico.\nRosa 2020-2021.\n\"Aggiornata al 9 dicembre 2020.\""}
{"id": "779731", "revid": "15756", "url": "https://it.wikipedia.org/wiki?curid=779731", "title": "Sonja Nef", "text": "Specialista delle prove tecniche, \u00e8 stata una delle migliori interpreti dello slalom gigante tra la fine degli anni novanta e l'inizio del decennio successivo. , ha collezionato quindici vittorie in Coppa del Mondo, due Coppe di specialit\u00e0 in slalom gigante, un titolo mondiale e un bronzo olimpico.\nBiografia.\nStagioni 1993-2001.\nOriginaria di Grub, in Coppa del Mondo la Nef ottenne il primo risultato di rilievo il 20 marzo 1993 nello slalom gigante di Vemdalen (22\u00aa), conquist\u00f2 il primo podio il 6 gennaio 1996 nello slalom gigante di Maribor, classificandosi al 2\u00ba posto, e la prima vittoria il 26 gennaio successivo a Sestriere in slalom speciale. Nella stessa stagione esord\u00ec ai Campionati mondiali, anche se nella rassegna iridata della Sierra Nevada non complet\u00f2 n\u00e9 lo slalom gigante n\u00e9 lo slalom speciale. L'anno dopo ai Mondiali di Sestriere fu 8\u00aa nello slalom gigante e usc\u00ec nella prima manche dello slalom speciale; anche all'esordio olimpico, , non complet\u00f2 la prima manche n\u00e9 nello slalom gigante n\u00e9 nello slalom speciale.\nAi Mondiali di Vail/Beaver Creek 1999 fu 11\u00aa nello slalom gigante e non concluse lo slalom speciale, mentre due anni dopo nella rassegna iridata di Sankt Anton am Arlberg la Nef vinse la medaglia d'oro nello slalom gigante e concluse al 7\u00ba posto lo slalom speciale. Nella stessa stagione vinse la Coppa del Mondo di slalom gigante con 268 punti di vantaggio sulla seconda, Anja P\u00e4rson; con dieci podi complessivi (sette le vittorie) fu anche 4\u00aa nella classifica generale e 2\u00aa in quella di slalom speciale (staccata di 340 punti), vinte entrambe da Janica Kosteli\u0107.\nStagioni 2002-2006.\nAi XIX Giochi olimpici invernali di , sua ultima presenza olimpica, vinse la medaglia di bronzo nello slalom gigante e non concluse lo slalom speciale; in Coppa del Mondo conquist\u00f2 nuovamente la coppa di cristallo di slalom gigante, con 80 punti di vantaggio su Michaela Dorfmeister, e ottenne il 3\u00ba posto nella classifica generale, suo miglior piazzamento in carriera, anche grazie ai nove podi conquistati (tre le vittorie).\nNel 2003 vinse la sua ultima gara di Coppa del Mondo, lo slalom gigante di Bormio del 4 gennaio, e partecip\u00f2 ai Mondiali di Sankt Moritz classificandosi 8\u00aa nello slalom gigante. Il 2\u00ba posto ottenuto nello slalom speciale di Park City del 29 novembre 2003 fu l'ultimo podio della Nef in Coppa del Mondo. Al congedo iridato, Bormio/Santa Caterina Valfurva 2005, non concluse n\u00e9 lo slalom gigante n\u00e9 lo slalom speciale; la sua ultima gara in carriera fu lo slalom speciale di Coppa del Mondo disputato a Maribor l'8 gennaio 2006, che non complet\u00f2.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nNor-Am Cup.\nNor-Am Cup - vittorie.\nLegenda:\nGS = slalom gigante"}
{"id": "779733", "revid": "106908", "url": "https://it.wikipedia.org/wiki?curid=779733", "title": "Talenti", "text": ""}
{"id": "779740", "revid": "28592", "url": "https://it.wikipedia.org/wiki?curid=779740", "title": "In baschiro", "text": ""}
{"id": "779743", "revid": "339392", "url": "https://it.wikipedia.org/wiki?curid=779743", "title": "Repubblica di Ba\u0161kortostan", "text": ""}
{"id": "779748", "revid": "117351735", "url": "https://it.wikipedia.org/wiki?curid=779748", "title": "Intrusion Countermeasures Electronics", "text": "Intrusion Countermeasures Electronics (Contromisure elettroniche anti-intrusione) o semplicemente ICE \u00e8 un termine usato nella letteratura cyberpunk per indicare un programma di sicurezza che protegge dati digitali da violazioni da parte di hacker. Il termine \u00e8 stato reso popolare da William Gibson nel suo romanzo Neuromante, ma, secondo il New Hacker's Dictionary, \u00e8 stato coniato da Tom Maddox (proprio nel \"Neuromante\", nei ringraziamenti, lo stesso Gibson accredita l'invenzione del termine a Tom Maddox).\nNel cyberspazio virtuale questi costrutti sono spesso rappresentati come muri di ghiaccio, pietra o metallo. Quelli chiamati \"black ICE\" sono in grado di uccidere l'intruso e sono rappresentati come killer.\nGli hacker tendono ad usare gli ICE come acronimo inverso per \"Insidious Cortical Electrocution\".\nI firewall e programmi simili cadono in questa classificazione, anche se il concetto di ICE non trova rappresentazioni nel mondo reale. Questo \u00e8 dovuto al fatto che usare il termine \"elettroniche\" per descrivere un prodotto software \u00e8 improprio. Tuttavia, \u00e8 ancora utilizzato nella fantascienza (come nei videogiochi Deus Ex e Cyberpunk 2077).\nIl termine ICE \u00e8 stato inoltre utilizzato da sviluppatori software per prodotti come Black Ice."}
{"id": "779755", "revid": "729019", "url": "https://it.wikipedia.org/wiki?curid=779755", "title": "Armoured Carrier Wheeled Indian Pattern", "text": "L'Armoured Carrier Wheeled Indian Pattern o ACW-IP era un veicolo corazzato prodotto in India durante la seconda guerra mondiale.\nStoria.\nCon lo scoppio del secondo conflitto mondiale l'industria della Gran Bretagna non riusciva fare fronte alla richiesta di veicoli corazzati proveniente dai paesi del Commonwealth. Fu cos\u00ec giocoforza realizzare nelle diverse nazioni questi veicoli. Ad essere sviluppate furono principalmente delle autoblindo, molto spesso utilizzando componenti importati, in quanto non sempre era disponibile la tecnologia e la capacit\u00e0 produttiva necessaria alla realizzazione dei carri armati. La Armoured Carrier, Wheeled, Indian Pattern fu uno di questi veicoli realizzati all'esterno del Regno Unito.\nVenne sviluppata in India e la prima versione, Mk. I, era basata sul telaio del Ford model 1940. Le versioni successive continuarono ad utilizzare i telai degli autocarri Canadian Military Pattern della Ford importati dal Canada. Lo scafo corazzato era realizzato in India dalle officine delle Indian Railways. La produzione cominci\u00f2 nel 1940 e continu\u00f2 fino al 1944.\nVenne impiegato dalle unit\u00e0 indiane in Estremo Oriente, Nordafrica, Medio Oriente e Italia principalmente per la ricognizione e come veicolo da collegamento."}
{"id": "779757", "revid": "77358", "url": "https://it.wikipedia.org/wiki?curid=779757", "title": "Museo Lapidario maffeiano", "text": ""}
{"id": "779777", "revid": "1305772", "url": "https://it.wikipedia.org/wiki?curid=779777", "title": "Hans Grugger", "text": "Biografia.\nStagioni 1997-2004.\n e originario di Bad Hofgastein, Grugger inizi\u00f2 a prendere parte a gare FIS nel novembre del 1996 ed esord\u00ec in Coppa Europa nella discesa libera di Altenmarkt-Zauchensee del 19 dicembre 1998, senza completare la prova. Ai Mondiali juniores del 2001 vinse la medaglia d'argento nello slalom gigante e l'8 febbraio 2002 colse a Tarvisio in discesa libera il suo primo podio in Coppa Europa (3\u00ba).\nConquist\u00f2 le sue uniche due vittorie, nonch\u00e9 ultimi podi nel circuito continentale, l'11 e il 12 marzo 2003 a Piancavallo, rispettivamente in discesa libera e in supergigante; chiuse quella stagione al 3\u00ba posto nella classifica di specialit\u00e0 della discesa libera. In Coppa del Mondo esord\u00ec il 29 novembre 2003 nella discesa libera di Lake Louise, subito ottenendo il suo primo piazzamento tra i primi dieci (7\u00ba), e conquist\u00f2 il primo podio il 14 febbraio 2004 nella discesa libera di Sankt Anton am Arlberg, classificandosi al 3\u00ba posto.\nStagioni 2005-2011.\nOttenne la prima vittoria in Coppa del Mondo il 29 dicembre 2004 nella discesa libera della Stelvio a Bormio; nella stessa localit\u00e0 e nella stessa specialit\u00e0 ai Mondiali del 2005, sua unica presenza iridata, si classific\u00f2 al 9\u00ba posto. In Coppa del Mondo il 16 dicembre 2005 vinse l'impegnativo supergigante della Saslong in Val Gardena e l'11 marzo 2007 il supergigante di Lillehammer Kvitfjell, suo ultimo successo in carriera; nella discesa libera dei XXI Giochi olimpici invernali di , sua unica presenza olimpica, si classific\u00f2 al 22\u00ba posto.\nIl 20 gennaio 2011, durante le prove della discesa libera sulla Streif di Kitzb\u00fchel, cadde rovinosamente sul salto della Mausefalle rimanendo immobile sulla pista. Trasportato d'urgenza alla clinica universitaria di Innsbruck, gli fu riscontrato un grave trauma cranico e fu operato alla testa per asportare un vasto ematoma cerebrale. A seguito dell'operazione fu tenuto in coma farmacologico per undici giorni. Pur essendosi in seguito ripreso, non torn\u00f2 pi\u00f9 alle competizioni e il 2 maggio 2012 annunci\u00f2 il ritiro definitivo; la sua ultima gara in carriera rimase cos\u00ec la discesa libera di Coppa del Mondo disputata a Wengen il 15 gennaio 2011, che chiuse al 17\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante"}
{"id": "779779", "revid": "729019", "url": "https://it.wikipedia.org/wiki?curid=779779", "title": "Valter Vecellio", "text": "Biografia.\nIscritto dagli anni settanta al Partito Radicale, lo abbandon\u00f2 nel 1982, per aderire al Movimento Federativo Radicale, nato da una scissione. \nSuccessivamente \u00e8 rientrato nel partito guidato da Marco Pannella.\nGiornalista professionista dal 1990, Valter Vecellio \u00e8 stato direttore responsabile del settimanale satirico \u00abIl Male\u00bb, esperienza che gli ha fruttato un centinaio di denunce quale imputato dei reati pi\u00f9 stravaganti, una cinquantina di processi da cui \u00e8 uscito indenne, e un arresto di sette giorni, trascorsi nel carcere di Regina Coeli, per resistenza e oltraggio a pubblico ufficiale, poi derubricati perch\u00e9 il poliziotto ha ammesso che non c'era stato n\u00e9 l'uno n\u00e9 l'altro. Da quelle esperienze afferma di aver \nCollabora come editorialista e commentatore a numerosi giornali e riviste.\nDagli anni 2000 \u00e8 un giornalista del Tg2, di cui \u00e8 vice-caporedattore; \u00e8 inoltre direttore del giornale telematico Notizie Radicali, uno degli organi ufficiali del movimento dei Radicali Italiani, direttore del \"Leonardo Sciascia Web\", organo d'informazione dell'associazione \"Amici di Leonardo Sciascia\", e redattore politico per il quotidiano telematico \"L'Indro\".\nIl movimento radicale ha appoggiato, nel 2008, con scioperi della fame, anche l'idea che a Vecellio venisse affidato un programma fisso su Rai 2, dedicato unicamente ai diritti umani nel mondo.\n\u00c8 autore di una trentina di pubblicazioni. Ha curato inoltre una collanina di libretti stampati in 500 copie, dove ha raccolto testi radicali ormai introvabili, e che regala a chiunque ne faccia richiesta (da Marco Pannella ad Angiolo Bandinelli, dai fratelli Aloisio e Giuliano Rendi a Loris Fortuna e Piergiorgio Welby) e l'edizione del libro di Leonardo Sciascia \"La palma va a nord. Articoli e interventi 1977-1980\".\nIn seguito alla morte di Marco Pannella, Vecellio ha pubblicato una raccolta di articoli di giornale dedicati alla scomparsa del leader radicale, intitolata \"E sono pronti, da morto, a trattarmi da vivo.\""}
{"id": "779791", "revid": "65435", "url": "https://it.wikipedia.org/wiki?curid=779791", "title": "Bergtatt", "text": ""}
{"id": "779793", "revid": "287204", "url": "https://it.wikipedia.org/wiki?curid=779793", "title": "Maraj\u00f2", "text": ""}
{"id": "779795", "revid": "117464730", "url": "https://it.wikipedia.org/wiki?curid=779795", "title": "Responsabilit\u00e0 contrattuale", "text": "La responsabilit\u00e0 contrattuale \u00e8 la responsabilit\u00e0 in capo al soggetto debitore di risarcire i danni cagionati al creditore con la non esatta esecuzione della prestazione dovutagli in virt\u00f9 del rapporto obbligatorio tra loro sorto, avente come fonte un contratto o qualsiasi atto o fatto (che non sia fatto illecito) idoneo a produrre un'obbligazione. Alla responsabilit\u00e0 da fatto illecito si suol dar il nome di responsabilit\u00e0 extracontrattuale (art. 2043 c.c.).\n\"\u00c8 opinione ormai quasi unanimemente condivisa dagli studiosi quella secondo cui la responsabilit\u00e0 nella quale incorre \"il debitore che non esegue esattamente la prestazione dovuta\" (art. 1218 c.c.) pu\u00f2 dirsi contrattuale non soltanto nel caso in cui l'obbligo di prestazione derivi propriamente da un contratto, nell'accezione che ne d\u00e0 il successivo art. 1321, ma anche in ogni altra ipotesi in cui essa dipenda dall'inesatto adempimento di un'obbligazione preesistente, quale che ne sia la fonte. In tale contesto la qualificazione \"contrattuale\" \u00e8 stata definita da autorevole dottrina come una sineddoche (quella figura retorica che consiste nell'indicare una parte per il tutto), giustificata dal fatto che questo tipo di responsabilit\u00e0 pi\u00f9 frequentemente ricorre in presenza di vincoli contrattuali inadempiuti, ma senza che ci\u00f2 valga a circoscriverne la portata entro i limiti che il significato letterale di detta espressione potrebbe altrimenti suggerire.\"\nCass. Sezioni Unite 26 giugno 2007 n. 14712\nIl termine contrattuale \u00e8 quindi improprio non facendo riferimento solo ad un contratto, ma alle altre fonti di obbligazione diverse dal fatto illecito.\nD\u00e0 cos\u00ec luogo a responsabilit\u00e0 contrattuale, oltre l'inadempimento di obbligazioni derivanti da contratti quello di obbligazioni derivanti dalla legge e da altre fonti atipiche (ad esempio da promessa unilaterale, pagamento di indebito, arricchimento senza causa, gestione di affari altrui).\nLa colpa e la responsabilit\u00e0 contrattuale.\nNell'adempimento dell'obbligazione il debitore deve mantenere un comportamento conforme alla diligenza del buon padre di famiglia, in maniera tale da non incorrere in responsabilit\u00e0 contrattuale. Difatti se l'obbligato ha un comportamento negligente sar\u00e0 sicuramente colpevole dell'eventuale inadempimento, inesatto adempimento o adempimento tardivo e dovr\u00e0 risarcire i danni causati alla parte attiva.\nSe l'obbligazione \u00e8 inerente all'attivit\u00e0 professionale del soggetto nell'esecuzione della prestazione oggetto del vincolo non dovr\u00e0 utilizzare la diligenza media, quella del buon padre di famiglia, ma dovr\u00e0 anzi avere un comportamento professionale ed una diligenza ben superiore rispetto a quella richiesta nei rapporti obbligatori ordinari.\nLa responsabilit\u00e0 per atti compiuti dagli ausiliari.\nOve nell'esecuzione della prestazione il soggetto si serva di ausiliari (di soggetti cio\u00e8 che adempiono a suo nome e nel suo interesse), l'obbligato sar\u00e0 responsabile anche degli eventuali atti illeciti, dolosi o colposi, commessi da questi (art. 1228 c.c.).\nQuesta responsabilit\u00e0 trova giustificazione nel principio in forza del quale l'allargamento della sfera giuridica e degli interessi del debitore o di un soggetto in genere non pu\u00f2 essere pregiudizievole nei confronti dei terzi.\nLa responsabilit\u00e0 contrattuale negli altri ordinamenti.\nNel sistema di Common Law la violazione del contratto non dipende dalla colpa ma solo dalla mancata esecuzione della prestazione, e non \u00e8 richiesto un giudizio sulla presenza di cause di giustificazione.\nInoltre, nella Common Law manca un concetto generale di obbligazione e dunque ogni forma di responsabilit\u00e0 diversa dai torts \u00e8 assorbita nella violazione del contratto, nozione ultra-generale che comprende ogni ipotesi di inesecuzione o di difettosa esecuzione di obblighi riconducibili a contratti.\nAnche nei Principi UNIDROIT (relativi ai contratti commerciali internazionali) \u00e8 adottata tale nozione, comprensiva sia delle forme di inesecuzione scusabili come di quelle non scusabili.\nNel Codice civile tedesco (BGB), la responsabilit\u00e0 contrattuale attiene al caso di impossibilit\u00e0 sopravvenuta della prestazione. Laddove la prestazione fosse ancora possibile, c'\u00e8 spazio per il solo risarcimento.\nModelli di responsabilit\u00e0 contrattuale.\nIl modello italiano di responsabilit\u00e0 contrattuale contiene ancora alcune analogie con quello francese, sebbene l'attuale art. 1218 si sia in gran parte discostato dagli abrogati 1225 e 1226 del Codice del 1865), i quali, a loro volta, erano del tutto modellati sulle reciproche disposizioni del Code Civil.\nLa responsabilit\u00e0 da inadempimento di un rapporto obbligatorio (per tradizione riassunta nella locuzione 'responsabilit\u00e0 contrattuale') pu\u00f2 essere organizzata secondo due grandi modelli: uno ad imputazione oggettiva del fatto, l'altro fondato sulla rimproverabilit\u00e0 del fatto medesimo.\nLa differerenza risiede nel contenuto dell'eventuale prova liberatoria consentita al debitore per sottrarsi all'obbligo risarcitorio in caso di mancata soddisfazione dell'interesse creditorio. Ovviamente tanto maggiori saranno i fatti dei quali \u00e8 consentita la prova onde sottrarsi a responsabilit\u00e0, tanto minore sar\u00e0 la possibilit\u00e0 che il creditore veda soddisfatto il suo diritto.\nAll'interno, inoltre, dei sistemi ad imputazione per colpa possono rinvenirsi dei sottosistemi con inversione dell'onere probatorio. Accogliendo la tesi secondo cui nel nostro ordinamento la r.c. si basa sulla colpa (ma l'opinione \u00e8 tutt'altro che incontestata), \u00e8 corretto affermare che trova applicazione tale ultimo modello."}
{"id": "779798", "revid": "125254980", "url": "https://it.wikipedia.org/wiki?curid=779798", "title": "Le due verit\u00e0", "text": "Le due verit\u00e0 (titolo orig. \"Ordeal by Innocence\") \u00e8 un romanzo poliziesco scritto da Agatha Christie e pubblicato nel 1958. Un fatto di cronaca nera \u00e8 all'origine della storia: una signora viene assassinata. Il figlio adottivo, accusato del delitto, \u00e8 condannato all'ergastolo. Un testimone dell'inchiesta giudiziaria \u00e8 ignaro del suo cruciale ruolo nella vicenda: quando lo scopre, sono passati due anni da quando l'innocente fu condannato per l'omicidio della propria matrigna. Una volta appresa la notizia, conscio dell'importanza dell'informazione di cui \u00e8 in possesso, il testimone riaprir\u00e0 le ferite e il dolore della perdita di una famiglia, riattivando la domanda: chi \u00e8 l'assassino di Rachel Argyle? Quale membro della famiglia l'ha uccisa?\nAgatha Christie ha pi\u00f9 volte affermato che \"Le due verit\u00e0\" \u00e8 il libro che preferisce fra tutte le sue opere, insieme al romanzo \"\u00c8 un problema\".\nTrama.\nIl dottor Calgary si reca dalla famiglia Argyle per una ragione molto importante: Jacko Argyle, morto in carcere, non ha ucciso la madre adottiva, Rachel Argyle, e perci\u00f2 \u00e8 stato condannato ingiustamente. Infatti, al momento del delitto, il giovane si trovava casualmente insieme a lui, cosa che per\u00f2 Calgary, essendo rientrato in Inghilterra dopo due anni trascorsi all'estero per una spedizione in Antartide, non pot\u00e9 testimoniare al processo. Una volta fatto questo annuncio, la reazione della famiglia non \u00e8 quella che Calgary si aspetta. Egli credeva che gli Argyle sarebbero rimasti sollevati nello scoprire l'innocenza del giovane Jacko, invece essi ne sono sconvolti: se non \u00e8 stato Jacko a compiere il delitto, vuol dire che il colpevole \u00e8 ancora tra gli Argyle. Il dottor Calgary si impegner\u00e0 a condurre indagini, parallelamente a quelle della polizia, per assicurare che gli innocenti non paghino per le colpe altrui.\nAdattamenti.\nCinema.\nNel 1985 fu realizzato un adattamento cinematografico del romanzo intitolato \"Prova d'innocenza\". Il film \u00e8 diretto da Desmond Davis e del cast fanno parte Donald Sutherland, Faye Dunaway, Christopher Plummer e Sarah Miles.\nTelevisione.\n\"Miss Marple\" (2007).\nIl romanzo fu adattato per la terza stagione della serie su ITV di Miss Marple con protagonista Geraldine McEwan nel 2007, sebbene il suo personaggio non sia presente nel romanzo originale. Lei appare come l'ospite di Gwenda per il suo prossimo matrimonio e conosceva Gwenda da bambina. Denis Lawson \u00e8 Leo, Stephanie Leonidas \u00e8 Hester, Lisa Stansfield \u00e8 Mary, e Jane Seymour \u00e8 Rachel. Questa versione ha modificato considerevolmente il romanzo, e Jacko (Burn Gorman) \u00e8 giustiziato per impiccagione, piuttosto che morto in prigione per cause naturali.\n\"Le due verit\u00e0\".\nNel 2018 \u00e8 stata prodotta una versione televisiva inglese ispirata al romanzo, con la regia di Sandra Goldbacher. Il cast comprende gli attori: Bill Nighy (Leo Argyll), Anthony Boyle (Jack Argyll), Anna Chancellor (Rachel Argyll), Morven Christie (Kirsten Lindstrom), Crystal Clarke (Tina Argyll), Christian Cooke (Mickey Argyll), Alice Eve (Gwenda Vaughn), Matthew Goode (Philip Durrant), Ella Purnell (Hester Argyll), Eleanor Tomlinson (Mary Durrant), Luke Treadaway (Arthur Calgary.) La serie - di 3 episodi, titolo originale \"Ordeal by Innocence\" - \u00e8 una coproduzione BBC (Gran Bretagna) - USA."}
{"id": "779800", "revid": "100401094", "url": "https://it.wikipedia.org/wiki?curid=779800", "title": "Diana (sigarette)", "text": ""}
{"id": "779809", "revid": "104458", "url": "https://it.wikipedia.org/wiki?curid=779809", "title": "Stephan G\u00f6rgl", "text": "\u00c8 figlio di Traudl Hecher e fratello di Elisabeth, a loro volta sciatori alpini di alto livello.\nBiografia.\nStagioni 1995-2005.\nGigantista e supergigantista originario di Kapfenberg e attivo in gare FIS dal dicembre del 1994, G\u00f6rgl esord\u00ec in Coppa Europa il 22 dicembre 1997 a Kreischberg piazzandosi 46\u00ba in slalom gigante. Nel circuito continentale il suo primo podio fu il 3\u00ba posto ottenuto nel supergigante disputato il 15 gennaio 2000 a Sankt Anton am Arlberg e la prima vittoria quella nel supergigante di Altenmarkt-Zauchensee del 19 gennaio 2001. Pochi giorni dopo, il 28 gennaio, esord\u00ec in Coppa del Mondo nel supergigante di Garmisch-Partenkirchen, che chiuse al 27\u00ba posto; alla fine di quella stagione in Coppa Europa risult\u00f2 2\u00ba nella classifica generale e vincitore di quella di supergigante.\nNel 2001-2002 in Coppa Europa fu nuovamente 2\u00ba nella classifica generale e ottenne lo stesso piazzamento anche in quella di slalom gigante; in quella di supergigante fu 3\u00ba. L'anno dopo nel circuito continentale ottenne il 3\u00ba posto nelle classifiche di specialit\u00e0 di supergigante e slalom gigante, mentre nella stagione 2004-2005 in Coppa del Mondo conquist\u00f2 entrambe le sue vittorie di carriera: la prima, nonch\u00e9 primo podio, il 2 dicembre nel supergigante della Birds of Prey di Beaver Creek, la seconda il 12 marzo nello slalom gigante di Lenzerheide. Ai Mondiali di Bormio/Santa Caterina Valfurva 2005, suo esordio iridato, si classific\u00f2 21\u00ba nello slalom gigante.\nStagioni 2006-2013.\nAlla sua unica partecipazione olimpica, , non concluse lo slalom gigante. Nel 2009 ottenne la sua ultima vittoria in Coppa Europa (nello slalom gigante di Soldeu del 6 febbraio) e i suoi ultimi podi sia nel circuito continentale (2\u00ba nello slalom gigante di Sestriere del 21 febbraio) sia in Coppa del Mondo (3\u00ba nel supergigante di Reiteralm del 10 novembre).\nAi suoi ultimi Mondiali, Garmisch-Partenkirchen 2011, G\u00f6rgl si classific\u00f2 23\u00ba nello slalom gigante; la sua ultima gara in carriera fu lo slalom gigante di Coppa del Mondo disputato a Val-d'Is\u00e8re il 9 dicembre 2012, nel quale non ottenne la qualificazione per la seconda manche.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante\nCoppa Europa.\nCoppa Europa - vittorie.\nLegenda:\nSG = supergigante\nGS = slalom gigante"}
{"id": "779811", "revid": "124749704", "url": "https://it.wikipedia.org/wiki?curid=779811", "title": "Ahmad Jamal", "text": "Cambi\u00f2 il suo nome in Ahmad Jamal dopo la sua conversione all'Islam avvenuta nel 1950.\nInizialmente sottovalutato dai critici, che lo consideravano poco pi\u00f9 che un pianista da piano bar, nelle fasi pi\u00f9 avanzate della sua carriera Jamal si \u00e8 trovato nella situazione opposta: poco conosciuto dal grande pubblico, \u00e8 oggi riconosciuto dalla critica e dagli appassionati come una figura fondamentale del pianoforte jazz della seconda met\u00e0 del XX secolo, uno dei primi ad avere avuto il coraggio di innovare differenziandosi dallo stile boppistico introdotto sul pianoforte da Bud Powell. La sua tecnica gli ha guadagnato i pi\u00f9 svariati appellativi: \"Il profeta\", \"Il maestro\", \"L'architetto\", \"Ahmad il magnifico\", \"Il prestigiatore del piano\", \"L'uomo con due mani destre\".\nBiografia.\nAhmad Jamal nacque a Pittsburgh da una famiglia modesta: suo padre lavorava in un'acciaieria e sua madre era una collaboratrice domestica: fu lei a procurargli il piano su cui il piccolo Frederick cominci\u00f2 ad esercitarsi fin dall'et\u00e0 di 3 anni.\nInizi\u00f2 a suonare nei locali di Pittsburgh giovanissimo con il nome di \"Fritz\" Jones, ed ebbe l'opportunit\u00e0 di poter accompagnare Dinah Washington e Big Sid Catlett.\nDopo aver militato dal 1947 al 1949 nell'orchestra di George Hudson (dove non si trov\u00f2 bene) e aver invano tentato di ottenere ingaggi a Pittsburgh con un suo quartetto (\"The Four Strings\") Frederick (non pi\u00f9 \"Fritz\") approd\u00f2 a Chicago attorno al 1950.\nQui nel 1951 fond\u00f2 un trio (\"The three strings\") con Ray Crawford (chitarra) e Eddie Calhoun (contrabbasso). L'anno dopo si convert\u00ec alla confessione islamica della Ahmadiyya, una comunit\u00e0 religiosa originaria del Pakistan e non considerata ortodossa dagli osservanti Sunniti, e assunse definitivamente il nome di Ahmad Jamal.\nJamal era uno dei pianisti preferiti di Miles Davis ed ebbe un'influenza fondamentale sullo stile del famoso \"primo quintetto\" del trombettista, soprattutto per quello che riguarda l'uso dello spazio e della dinamica. Lo stile di Jamal (sia nella composizione, sia negli arrangiamenti, sia negli assoli), si distingueva dall'allora dominante estetica bebop per fraseggi meditativi e di ampio respiro.\nUno dei pi\u00f9 grandi successi di Jamal fu la sua versione di Poinciana, che registr\u00f2 per la prima volta dal vivo al club \"Pershing\" a Chicago. Il suo stile ha avuto un'evoluzione costante, aperto e leggero negli anni cinquanta, funky e ispirato alla musica Caraibica negli anni settanta, basato su voicing aperti e su escursioni virtuosistiche negli anni novanta, senza per\u00f2 mai allontanarsi dal caratteristico uso dello spazio, di drammatici crescendo e conservando un generoso uso dello staccato nella parte armonica.\nOltre che il pianoforte Jamal ha spesso utilizzato tastiere elettriche della Fender e della Wurlitzer (Wurlitzer 200).\nJamal ha sempre avuto un temperamento casalingo, poco portato alla vita raminga tipica del jazzista e decisamente avverso all'ambiente affaristico collegato all'industria musicale (ad esempio si rifiut\u00f2 sempre di lasciare il Midwest per New York, come fece la maggior parte dei jazzisti pi\u00f9 famosi negli anni 50). Per questo ha sempre avuto una visibilit\u00e0 inferiore ai suoi meriti, e si \u00e8 spesso volontariamente isolato dal mondo della musica: ad esempio, per diversi anni negli anni sessanta e settanta si ritir\u00f2 a Chicago per dirigere il proprio club, l'\"Alhambra\".\nA partire dagli anni ottanta Jamal ha ricominciato a effettuare tourn\u00e9e e a partecipare ai festival Europei, quasi sempre col suo trio che ha come altri componenti il bassista James Cammack e il batterista Idris Muhammad. Inoltre a partire dall'album \"\" (il primo in cui compare un sassofonista), Jamal ha regolarmente collaborato con George Coleman.\nClint Eastwood, famoso appassionato di jazz, utilizz\u00f2 due brani dell'album \"But Not For Me\" \u2014 \"\"Music, Music, Music\" e \"Poinciana\"\" \u2014 nel suo film del 1995, The Bridges of Madison County."}
{"id": "779812", "revid": "13455", "url": "https://it.wikipedia.org/wiki?curid=779812", "title": "Stephan Goergl", "text": ""}
{"id": "779830", "revid": "466539", "url": "https://it.wikipedia.org/wiki?curid=779830", "title": "Esarcato d'Africa", "text": "Lesarcato d'Africa o di Cartagine fu una divisione amministrativa dell'Impero bizantino. Similmente all'Esarcato d'Italia questa magistratura deteneva sia il potere civile, sia il potere militare.\nNel VII secolo i Bizantini non riuscirono a contenere l'espansione degli Arabi. Dapprima caddero in mano islamica la Siria, subito dopo anche l'Egitto. Pi\u00f9 difficile, da parte degli Arabi, la conquista dell'Esarcato, dovuta all'ostinata resistenza di Bisanzio, ma soprattutto delle popolazioni autoctone. Nonostante ci\u00f2 l'Esarcato di Cartagine cadde solo nel 698.\nAntefatti alla fondazione.\nQuando sal\u00ec al trono nel 527, a Costantinopoli, Giustiniano I, considerandosi l'erede di Augusto, sent\u00ec il compito di ricompattare e restaurare la potenza imperiale romana, in parte svanita, dato che i territori occidentali erano occupati dai \"barbari\". Il suo disegno era di riportare le terre dell'ex-Impero romano d'Occidente sotto il suo scettro. La prima missione fu diretta verso il regno dei Vandali che comprendeva l'Africa settentrionale, la Sardegna e la Corsica.\nNel 534 il generale Belisario riconquist\u00f2 l'Africa romana, ed il re Gelimero venne condotto come schiavo a Costantinopoli.\nIntanto vennero riorganizzate l'amministrazione civile e militare del territorio riconquistato che solo in parte ricopriva i confini dell'antica diocesi romana. L'amministrazione civile fece capo ad un prefetto del pretorio, quella militare ad un \"magister militum\", il quale aveva in subordine quattro \"duces\" in Africa ed uno in Sardegna. La separazione del potere civile da quello militare venne cos\u00ec mantenuta. Tuttavia, la necessit\u00e0 di dover difendere l'Africa dai Mauri fece s\u00ec che, gi\u00e0 all'epoca di Giustiniano, le cariche di prefetto del pretorio d'Africa e di \"magister militum Africae\" in pi\u00f9 occasioni furono ricoperte contemporaneamente dalla stessa persona, che diventava di fatto la massima autorit\u00e0 sia civile che militare della prefettura del pretorio d'Africa. Tuttavia l'unificazione dei due poteri non divenne permanente e non appena l'Africa fu pacificata le due cariche tornarono ad essere separate. Negli anni 550 una spedizione imperiale, insinuandosi nelle contese dei Visigoti, riusc\u00ec a riconquistare la Spagna sudorientale. Dopo la riconquista, l'Africa fu agitata da una serie di rivolte da parte delle trib\u00f9 berbere (i Mauri), che furono represse dall'Impero.\nLa nascita dell'esarcato.\nNella seconda met\u00e0 del VI secolo l'Impero romano d'Oriente si trov\u00f2 impegnato in diversi teatri di guerra, cos\u00ec Maurizio (582-602), per rafforzare l'organizzazione militare, in Africa, come in Italia, instaur\u00f2 il regime dell'Esarcato. L'esarca deteneva poteri sia civili che militari; venne dunque meno la tradizionale suddivisione delle competenze, tipica invece dell'Impero romano. Il prefetto del pretorio continu\u00f2 comunque ad esistere come funzionario civile subordinato all'esarca. La capitale dell'Esarcato fu Cartagine, e la nuova formazione amministrativa comprendeva l'Africa settentrionale, la Sardegna, la Corsica, le Baleari e la Spagna meridionale. Stando alla \"Descriptio orbis romani\" di Giorgio Ciprio, redatta agli inizi del VII secolo, la Tripolitania fu sottratta alla giurisdizione dell'esarca e trasferita nella diocesi d'Egitto. Secondo Giorgio Ciprio, all'epoca l'Africa bizantina era suddivisa in sei eparchie: \"Byzacena\", \"Carthago Proconsularis\", \"Numidia\", \"Mauritania I\", \"Mauritania II\", \"Sardinia\" (Sardegna). All'epoca probabilmente la provincia di Sardegna comprendeva anche la Corsica, mentre la \"Mauritania II\" comprendeva la fortezza di \"Septem\" in \"Mauritania Tingitana\", la Spagna bizantina e le Isole Baleari.\nIn passato, studiosi come l'Ostrogorsky avevano supposto che la creazione dell'esarcato fosse una precisa riforma attribuibile all'imperatore Maurizio (582-602), volta ad arginare l'invasione longobarda: per l'Ostrogorsky, Maurizio, creando gli esarcati di Ravenna e Cartagine, cerc\u00f2 di rendere i residui territori in Occidente in grado di difendersi da s\u00e9 senza dover dipendere da eventuali aiuti da Costantinopoli; per volere dell'Imperatore \u00abl'amministrazione sia militare che politica fu affidata agli esarchi\u00bb, inaugurando \u00abil periodo della militarizzazione dell'amministrazione bizantina\u00bb e precorrendo \u00abil sistema dei temi\u00bb.\nPi\u00f9 recentemente questa tesi storiografica \u00e8 stata contestata: in particolare, si \u00e8 rimarcato come l'istituzione degli esarcati fosse stato il risultato di un'evoluzione graduale durata decenni e non di una \"riforma\" ascrivibile alla volont\u00e0 di un singolo imperatore. Secondo Ravegnani la presunta riforma degli esarcati, lungi dall'essere una vera e propria riforma, sarebbe consistita in un mero cambiamento di denominazione della massima autorit\u00e0 militare. Le autorit\u00e0 civili in effetti non scomparvero: l'epistolario di papa Gregorio I attesta ancora a fine VI secolo l'esistenza del Prefetto del pretorio d'Africa, nonch\u00e9 dei governatori provinciali (come il \"praeses\" di Sardegna). Essi di fatto erano subordinati all'autorit\u00e0 militare, \u00abun fenomeno d'altronde gi\u00e0 in atto durante l'epoca giustinianea e inevitabile conseguenza della preminenza delle necessit\u00e0 militari in una regione [...] soggetta a uno stato di guerra pressoch\u00e9 permanente\u00bb. Furono quindi le necessit\u00e0 belliche, e non una precisa volont\u00e0 imperiale (la presunta \"riforma\" degli esarcati), a far s\u00ec che le autorit\u00e0 militari si arrogassero competenze non proprie, esautorando le loro controparti civili.\nIl primo esarca d'Africa (\"exarchus Africae\") di cui si hanno notizie, Gennadio, viene menzionato per la prima volta in un'epistola di papa Gregorio I scritta nel 591. Va detto comunque che alcuni studiosi, come il Borri, hanno avanzato dubbi sull'effettiva esistenza di un esarcato d'Africa, in quanto l'esistenza di un esarca di Cartagine (Gennadio) viene attestata solo nelle epistole di Gregorio, mentre tutte le altre fonti primarie (compresa un'epigrafe) lo definiscono \"patricius\" o \"magister militum\". Altri governatori definiti \"esarchi d'Africa\" dalle fonti moderne, come ad esempio Eraclio il Vecchio o Gregorio il Patrizio, non vengono mai definiti esarchi dalle fonti primarie, dove risultano invece avere il titolo di \"patricius\", o \"magister militum\" (nelle fonti greche \"strategos\"). Non \u00e8 quindi da escludere che Gregorio in quella lettera abbia usato un termine dalla valenza non ufficiale, forse diffuso tra il popolo, chiamando \"exarchus\" chi in realt\u00e0 deteneva la carica di \"patricius\" o \"magister militum\".\nCrollo dell'Esarcato.\nTra la fine del VI secolo e l'inizio del VII secolo si ebbe una controffensiva in Spagna dei Visigoti, che port\u00f2 all'espulsione degli imperiali dal territorio iberico intorno al 624. Nella stessa Africa, l'Esarcato subiva sovente incursioni dalle trib\u00f9 berbere dell'interno.\nNel VII secolo i Bizantini non riuscirono a contenere l'espansione degli Arabi. Dapprima caddero in mano islamica la Siria, subito dopo anche l'Egitto. La perdita di queste regioni fu anche favorita dalle continue conflittualit\u00e0 religiose, infatti qui era prevalente la dottrina monofisita. L'arrivo massiccio in Africa di rifugiati monofisiti e melchiti provenienti da Siria, Palestina ed Egitto esacerb\u00f2 le tensioni religiose a Cartagine. Nel 641 l'imperatore Costantino III, informato dal prefetto e dal vescovo di Cartagine dei sospetti su presunti tentativi di proselitismo messi in atto dai monofisiti in Africa, avvi\u00f2 una persecuzione dei monofisiti che subirono la confisca dei beni e la detenzione in monasteri cattolici. Nello stesso anno, tuttavia, Costantino III mor\u00ec e i suoi successori, sostenendo la dottrina teologica eretica del monotelismo, si alienarono le \u00e9lite africane. Nel novembre del 641 il prefetto di Cartagine, Giorgio, ricevette l'ordine di rilasciare i monofisiti detenuti in prigione e di interrompere ogni misura persecutoria ai loro danni; tuttavia il prefetto rifiut\u00f2 di eseguire l'ordine e per tale motivo fu successivamente convocato a Costantinopoli per essere processato.\nNel frattempo gli Arabi intorno al 641-642 avevano completato la conquista dell'Egitto. Nel 642/643 le citt\u00e0 di Oea e Sabratha, in Tripolitania, furono saccheggiate dagli Arabi di \u02bfAmr ibn al-\u02bf\u0100\u1e63. Nel 646, in seguito al fallimento del tentativo da parte del governo centrale di Costantinopoli di arrestare l'avanzata islamica, l'esarca d'Africa Gregorio il Patrizio si rivolt\u00f2 al governo centrale separando l'Africa dal resto dell'Impero e autoproclamandosi imperatore. Secondo Charles Diehl costituiva \u00abuna grande tentazione per il potente governatore d'Africa secedere dal debole e remoto impero che sembrava non in grado di difendere i propri sudditi\u00bb. I dissidi in materia religiosa, a cui si aggiunse la semiautonomia di lunga data dell'esarcato africano, favorirono l'usurpazione. Gregorio, in effetti, ottenne l'appoggio non solo delle trib\u00f9 maure e dei provinciali ma anche dal clero cattolico ostile al monotelismo imposto dall'imperatore Costante II. Il cronista arabo al-Tabari afferma invece che la rivolta di Gregorio fu provocata dalla richiesta da parte di Costante di un tributo di 300 libbre d'oro. Nel 647 il governatore ribelle dovette fronteggiare l'invasione degli Arabi, i quali lo sconfissero e lo uccisero. Gli Arabi accettarono di ritirarsi in Cirenaica solo nel 648, dopo che l'esarcato d'Africa accett\u00f2 di pagare loro un tributo annuale di \"nomismata\", pari a oltre due tonnellate d'oro.\nI successivi governatori militari dell'Africa bizantina riconobbero l'autorit\u00e0 dell'imperatore ma governarono in regime di semiautonomia, senza subire interferenze dalla corte imperiale, appoggiati dai vescovi africani risolutamente Calcedoniani (cio\u00e8 non eretici), che si opponevano al monotelismo favorito da Costante II. Successivamente la corte imperiale us\u00f2 il clero calcedoniano dell'Africa come capro espiatorio per l'espansione islamica: uno dei principali oppositori al monotelismo, il monaco e teologo Massimo il Confessore, nel 655 fu processato e condannato con l'accusa, non provata, di aver agevolato l'espansione degli Arabi in Africa. Il malcontento delle popolazioni locali crebbe, a causa dell'aumentata pressione fiscale dovuta all'esigenza di pagare il tributo agli Arabi e le tasse al governo centrale, nonch\u00e9 per la ricostruzione e il mantenimento dell'esercito. In particolare le trib\u00f9 berbere cominciarono a venir meno alla fedelt\u00e0 all'Impero, e la maggior parte della Tunisia meridionale sembrerebbe essere diventata indipendente da Cartagine intorno alla met\u00e0 del VII secolo.\nLa situazione rimase immutata fino al 663 allorquando Costante II trasfer\u00ec la corte imperiale a Siracusa in Sicilia, molto pi\u00f9 prossima all'Esarcato, e, stando alle fonti islamiche, pretese che le province africane pagassero al governo centrale una tassa pari al tributo pagato agli Arabi, ma la richiesta fu respinta dalle autorit\u00e0 locali. Secondo le spesso problematiche fonti islamiche, il malcontento per le tasse troppo elevate fu la causa di rivolte contro il governo centrale, che compromise ogni unit\u00e0 di intenti contro la comune minaccia islamica. Nel 665, approfittando di tale situazione, gli Arabi, governati all'epoca dal califfo Mu\u02bf\u0101wiya ibn Ab\u012b Sufy\u0101n, invasero di nuovo l'Africa bizantina. Secondo Pringle l'incursione non intendeva conquistare l'Esarcato ma soltanto saccheggiarlo. Durante la spedizione araba, un esercito imperiale sotto il comando del patrizio Niceforo sbarc\u00f2 nei pressi di Hadrumetum, non \u00e8 chiaro se per sconfiggere gli invasori arabi o per reprimere una rivolta della popolazione provinciale. In ogni caso l'esercito imperiale, intimorito dall'avvicinarsi dell'esercito arabo, evit\u00f2 la battaglia preferendo piuttosto reimbarcarsi e fuggire via mare. Gli Arabi fecero ritorno in Egitto nello stesso anno carichi di bottino.\nNel 669 gli Arabi, godendo dell'appoggio delle trib\u00f9 berbere della Tripolitania, invasero di nuovo l'Esarcato, questa volta con il proposito di conquistarlo. Gli invasori occuparono la provincia di Byzacena e avanzarono fino all'odierna al-Qayrawan, citt\u00e0 che fu costruita dagli Arabi stessi tra il 670 e il 675 e divenne la capitale della nuova provincia islamica di Africa (\"Ifriqiya\"). Una nuova invasione dell'Esarcato ebbe luogo intorno al 682 nella quale gli Arabi, dopo alcuni successi iniziali, subirono una grave sconfitta contro le trib\u00f9 berbere alleate con Bisanzio, in seguito alla quale furono costretti a evacuare la capitale al-Qayrawan che fu occupata dai Mauri. Gli Arabi furono impossibilitati a reagire per il momento a causa di una nuova guerra civile scoppiata nel califfato, ma gli Imperiali non riuscirono ad approfittarne. L'esarcato d'Africa, che comprendeva ancora la Proconsolare, parte della Numidia e una serie di citt\u00e0 costiere fino a Septem, era ormai in declino.\nGi\u00e0 tra il 686 e il 688 gli Arabi invasero di nuovo l'Africa vendicandosi della recente disfatta con una vittoria sui Mauri e con la riconquista di al-Qayrawan. Nel 697 una nuova invasione degli Arabi riusc\u00ec addirittura a conquistare Cartagine. Secondo le fonti bizantine, nello stesso anno gli imperiali riuscirono a riconquistare Cartagine, che tuttavia cadde di nuovo in mano islamica nel 698, venendo rasa al suolo. La popolazione di Cartagine fugg\u00ec in Sicilia, Spagna e nelle isole del Mediterraneo occidentale. \u00c8 possibile tuttavia che all'epoca la capitale dell'esarcato fosse stata trasferita a Cagliari in Sardegna o a Septem in Mauritania Tingitana, in quanto una lettera di Giustiniano II indirizzata a Papa Conone e datata febbraio 687 attesta che le armate d'Africa e di Sardegna avevano sede rispettivamente a Septem e a Cagliari; inoltre la zecca di Cartagine era gi\u00e0 stata trasferita in Sardegna.\nAgli inizi dell'VIII secolo i territori dell'esarcato d'Africa ancora in mano imperiale si erano ridotti a Sardegna, Corsica, Baleari e Septem, l'unica citt\u00e0 dell'Africa rimasta in mano bizantina. Septem, la cui guarnigione era condotta da un certo Giuliano, resistette a un primo assalto arabo del 706, ma nel 711 cadde in mani islamiche."}
{"id": "779839", "revid": "125689179", "url": "https://it.wikipedia.org/wiki?curid=779839", "title": "Varenne", "text": "Varenne (Copparo, 19 maggio 1995) \u00e8 un cavallo trottatore italiano nato presso l'allevamento di Zenzalino a Copparo in provincia di Ferrara. Vi \u00e8 diffuso consenso nel mondo dell\u2019ippica nel considerarlo il migliore trottatore di tutti i tempi e, avendo totalizzato premi per un totale di \u20ac 6.035.665, \u00e8 il cavallo che ha vinto di pi\u00f9 nella storia del trotto a livello mondiale.\nStoria.\nFiglio dello stallone americano Waikiki Beach e della fattrice italiana Ialmaz, soprannominato \"Il Capitano\", Varenne deve il suo nome alla rue de Varenne di Parigi, dove si trova l'Ambasciata d'Italia in Francia. Guidato per tutta la carriera dal driver romano Giampaolo Minnucci (salvo che alla corsa di esordio, nel 1998, e poi due volte nel 2002, quando Minnucci, appiedato, fu sostituito dal driver finlandese Jorma Kontio), impression\u00f2 fortemente gli appassionati e gli esperti di ippica imponendosi con straordinaria autorevolezza nelle corse pi\u00f9 prestigiose del calendario italiano e internazionale.\nVarenne ebbe un esordio singolare, quando era ancora di propriet\u00e0 dell\u2019allenatore e driver francese Jean Pierre Dubois, a Bologna, il 4 aprile 1998: pur essendo stato squalificato per aver rotto di galoppo, dest\u00f2 forte impressione per l\u2019eccezionale recupero comunque effettuato dopo aver dovuto lasciar passare avanti quasi tutti gli altri concorrenti, giungendo al traguardo fra i primi. Questa prestazione indusse un appassionato di cavalli e cambiavalute napoletano, Enzo Giordano, al quale era stata riferita, ad acquistare da Dubois il promettente puledro nonostante il prezzo richiesto (150 milioni di lire) fosse piuttosto alto, trattandosi di un esordiente.\nVarenne inizia cos\u00ec, a tre anni, la sua carriera di trottatore, con i colori della Scuderia Dany di Enzo Giordano, il quale lo affida a un centro ippico situato a Tor San Lorenzo, vicino a Roma, ove trascorrer\u00e0 tutta la sua vita agonistica, gestito da un \"team\" guidato dall\u2019allenatore finlandese Jori Turja e dal \"driver\" Giampaolo Minnucci.\nMette subito a segno una serie di prestazioni di grande contenuto tecnico che gli guadagnano l\u2019attenzione degli appassionati di ippica e degli esperti, culminata con la vittoria del \"Derby\" del Trotto, la corsa pi\u00f9 importante per un trottatore indigeno, ove batt\u00e9 con estrema disinvoltura Viking Kronos, che all'epoca dominava le classiche della generazione dei tre anni.\nNella stagione successiva (1999), vinse quasi tutti i gran premi del circuito dei quattro anni indigeni per poi esordire sul palcoscenico internazionale al Gran Premio delle Nazioni di San Siro, ove sconfisse la fortissima trottatrice americana Moni Maker. Concluse poi l'anno imbattuto, con una serie complessiva di quattordici vittorie in altrettante corse disputate.\nNel 2000 Varenne comincia a misurarsi con i trottatori pi\u00f9 forti del mondo: corre diciotto volte, riportando tredici vittorie. Nella prima delle tre edizioni del \"Prix d'Am\u00e9rique\" cui prende parte, una contestatissima partenza, ripetuta tre volte, ne condiziona la prestazione: rimasto invischiato nelle retrovie, Varenne \u00e8 protagonista di una sensazionale rimonta, che lo porta ad affrontare l\u2019ultima curva in testa, salvo pagare in prossimit\u00e0 del traguardo lo sforzo compiuto per recuperare, giungendo terzo, dopo i cavalli francesi G\u00e9n\u00e9ral du Pommeau e Galopin du Ravary. Tuttavia gi\u00e0 due settimane dopo, sulla stessa pista, al \"Prix Louis Roederer\", si impone nei confronti di G\u00e9n\u00e9ral du Pommeau. Si aggiudica successivamente il Lotteria di Agnano\" e \"il Gran Premio Giubileo \"2000\" di Roma.\nNella stagione 2001 Varenne, sempre guidato da Giampaolo Minnucci, si afferma come indiscusso dominatore del trotto mondiale, prima surclassando gli avversari in tutte e tre le prove del \"Grand Slam\" del trotto europeo (\"Am\u00e9rique\", \"Lotteria,\" \"Elitloppet\"), per poi distanziare tutti anche nella \"Breeders Crown,\" la corsa pi\u00f9 importante degli Stati Uniti: nessun cavallo aveva mai manifestato una superiorit\u00e0 cos\u00ec netta sui propri competitori.\nProprio negli Stati Uniti Varenne consegue a New York, all\u2019ippodromo Meadowlands, in occasione della finale della Breeders Crown Open trot, il tempo di 1.51.1, che gli vale il suo \"record\" (allora mondiale) sul miglio con un ragguaglio di 1'09.1\" al km, limite ritoccato solo nell'agosto 2008 da Misterizi, vincitore dell'edizione di quell\u2019anno del Nat Ray in 1.51.\nIl 2002 lo consacra come il trottatore pi\u00f9 ricco e pi\u00f9 veloce di tutti i tempi: Varenne bissa il \"Grand Slam\" e conclude la sua carriera effettuando un \"tour\" mondiale in cui abbatte tutti i \"record\" delle piste.\nLe sue prestazioni gli hanno guadagnato l'attenzione dei \"media\"; a tale riguardo, oltre agli innumerevoli articoli della stampa, anche non specializzata, e anche al di fuori dell\u2019Italia, relativi alle imprese di Varenne, pu\u00f2 ricordarsi la copertina dedicatagli dal settimanale della Gazzetta dello Sport SportWeek.\nVarenne \u00e8 l'unico cavallo nella storia dell'ippica mondiale ad aver vinto il titolo di \"Cavallo dell'anno\" in tre differenti Stati (Italia 2000, 2001, 2002; Francia 2001 e 2002; Stati Uniti 2001), ed anche l'unico trottatore ad aver vinto le corse pi\u00f9 importanti del mondo nello stesso anno (2001).\nProle.\nIl 28 settembre 2002, a Montreal, dove si disputava la tappa conclusiva della World Cup, Varenne conclude con un\u2019inattesa sconfitta la sua carriera agonistica, pur conseguendo il trofeo in virt\u00f9 delle precedenti affermazioni nell\u2019ambito della stessa competizione. Subito dopo inizia ad essere impiegato come riproduttore.\nAlloggiato dall\u2019ottobre 2002, in funzione della sua nuova carriera, all'allevamento Il Grifone, a Vigone, in provincia di Torino, dall\u2019agosto 2019 Varenne viene spostato all\u2019\"Equicenter\" \"Monteleone\", nel comune di Inverno e Monteleone (Pavia).\nIl suo primogenito, Icaro del Ronco, \u00e8 stato venduto all'asta di settore alla cifra record di 150.000 euro.\nCome stallone, Varenne ha prodotto le campionesse Lana del Rio (aggiudicatasi il \"Derby\" italiano di trotto nel 2008) e Lisa America, vincitrici di oltre un milione di euro nelle piste italiane e internazionali. Altri figli di Varenne che hanno conseguito rilevanti successi sono Nadir Kronos (che si \u00e8 imposto nel \"Derby\" italiano di trotto del 2010), Napoleon Bar, Olona Ok (vincitrice del \"Derby\" italiano di trotto del 2011), Pasci\u00e0 Lest (primo al \"Derby\" del 2012) e Testimonial Ok (vincitore del \"Derby\" del 2015). Varenne pu\u00f2 quindi gi\u00e0 annoverare fra i suoi figli cinque vincitori del Derby, la pi\u00f9 importante corsa nel panorama del trotto italiano.Il sauro Vernissage Grif proveniente dall\u2019allevamento Il Grifone ha vinto per due anni consecutivi, nel 2020 e nel 2021, il Campionato Europeo e attualmente \u00e8 vincitore in carriera di oltre 600.000 euro \nPalmar\u00e8s.\nDi seguito si riportano alcuni tra i pi\u00f9 importanti successi di Varenne:"}
{"id": "779841", "revid": "486946", "url": "https://it.wikipedia.org/wiki?curid=779841", "title": "Ark\u00e8", "text": ""}
{"id": "779844", "revid": "828781", "url": "https://it.wikipedia.org/wiki?curid=779844", "title": "Manfred Pranger", "text": "Biografia.\nStagioni 1998-2001.\nSlalomista puro nato a Hall in Tirol e originario di Gschnitz, in Coppa Europa Pranger esord\u00ec il 9 gennaio 1998 a Donnersbachwald Riesneralm (34\u00ba) e colse il primo podio il 1\u00ba dicembre 2000 a Levi (2\u00ba).\nDebutt\u00f2 in Coppa del Mondo l'11 dicembre 2000 a Sestriere, senza qualificarsi per la seconda manche. Il 23 gennaio 2001 colse a Donnersbachwald Riesneralm la sua prima vittoria nel circuito di Coppa Europa, nel quale alla fine di quella stagione risult\u00f2 vincitore della classifica di specialit\u00e0.\nStagioni 2002-2006.\nPrese parte ai XIX Giochi olimpici invernali di , sua prima presenza olimpica, senza concludere la prova; nel 2003 esord\u00ec ai Campionati mondiali, piazzandosi 5\u00ba nella rassegna iridata di Sankt Moritz, e conquist\u00f2 il suo primo podio in Coppa del Mondo, il 16 marzo a Lillehammer, classificandosi al 3\u00ba posto.\nIl 23 gennaio 2005 vinse sull'impegnativa Ganslern di Kitzb\u00fchel la sua prima gara di Coppa del Mondo; due giorni dopo si aggiudic\u00f2 un'altra classica dello slalom speciale, la gara in notturna sulla Planai di Schladming, mentre ai successivi Mondiali di Bormio/Santa Caterina Valfurva 2005 non termin\u00f2 la gara. Quell'anno in Coppa del Mondo ottenne il suo miglior piazzamento sia nella classifica generale (20\u00ba), sia in quella di slalom speciale (3\u00ba).\nStagioni 2007-2014.\nIl 10 gennaio 2007 ottenne a Pozza di Fassa la sua ultima vittoria in Coppa Europa e ai Mondiali di \u00c5re 2007 chiuse al 7\u00ba posto. Nella stagione 2008-2009 colse il suo ultimo podio in Coppa Europa (2\u00ba a Obereggen il 19 dicembre), l'ultima vittoria in Coppa del Mondo (sulla M\u00e4nnlichen/Jungfrau di Wengen, il 18 gennaio) e nella rassegna iridata di Val-d'Is\u00e8re consegu\u00ec il suo maggiore successo in carriera, la medaglia d'oro iridata.\nAi XXI Giochi olimpici invernali di , suo congedo olimpico, Pranger non concluse nuovamente la prova. Ottenne il suo ultimo podio in Coppa del Mondo a Garmisch-Partenkirchen il 13 marzo 2010 (2\u00ba); nella stagione successiva nella medesima localit\u00e0 fu 9\u00ba ai Mondiali del 2011. La sua ultima presenza iridata fu Schladming 2013, dove non concluse la prova; la sua ultima gara in carriera fu lo slalom speciale di Kranjska Gora, valido per la Coppa del Mondo, disputato il 9 marzo 2014 e chiuso da Pranger al 17\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale\nKO SL = KO slalom"}
{"id": "779845", "revid": "12109", "url": "https://it.wikipedia.org/wiki?curid=779845", "title": "Acn", "text": ""}
{"id": "779846", "revid": "1318658", "url": "https://it.wikipedia.org/wiki?curid=779846", "title": "Uttarakhand", "text": "L'Uttarakhand (hindi: \u0909\u0924\u094d\u0924\u0930\u093e\u0916\u0923\u094d\u0921; Uttaranchal dal 2000 al 2006) \u00e8 uno Stato federato dell'India settentrionale, istituito nell'anno 2000.\nGeografia fisica.\nLo Stato confina a ovest e a nord-ovest con l'Himachal Pradesh, a nord-est con il Tibet, a est con il Nepal, a sud e a sud-ovest con l'Uttar Pradesh.\nLa parte settentrionale dello Stato \u00e8 attraversata dalla catena dell'Himalaya. Nel nord-est, nella catena di \"Garhwal Himalaya\", si eleva il Nanda Devi che con i 7817 metri di altezza \u00e8 la seconda montagna pi\u00f9 alta dell'India. Nella stessa area si elevano: Nanda Devi East (7430 metri), Trisul (7120 metri), Nanda Kot (6860 metri), Mangtoli (6800 metri) e Chotta Kailash (6191 metri). Nell'area centro-settentrionale, nella catena montuosa del \"Zaskar Range\", si eleva il monte Kamet di 7756 metri di altezza. Nella stessa area si elevano il Mana (7272 metri), il Nilkantha (6558 metri), il Kedarnath (6970 metri), il Jaonli (6630 metri) ed il Mahla (4590 metri). A sud della catena himalayana si estende l'area montuosa delle colline Siwalik. Dai ghiacciai del nord dello stato hanno origine i fiumi Gange e Yamuna.\nCitt\u00e0.\nLa capitale provvisoria dello Stato e la citt\u00e0 pi\u00f9 popolosa \u00e8 Dehradun (o Dehra Doon), posta nella valle di Doon, nell'area meridionale dello stato. La citt\u00e0 \u00e8 sede di importanti istituzioni quale il \"Forest Research Institute\", l\"Accademia militare indiana\", il \"Survey of India\" ed il \"Wildlife Institute of India\". Vi sono state varie manifestazioni al fine di porre la capitale definitiva nel villaggio di Gairsen che si trova in una posizione pi\u00f9 centrale ma ancora non \u00e8 stata presa una decisione risolutiva.\nL\"Alta Corte di Giustizia\" dello Stato \u00e8 situata nella citt\u00e0 di Nainital posta a 1936 metri di altezza. La citt\u00e0 di Haridwar \u00e8 posta presso il confine con l'Uttar Pradesh sul fiume Gange ed \u00e8 per gli ind\u00f9 uno dei luoghi pi\u00f9 sacri.\nParchi nazionali.\nNello stato esistono diversi parchi nazionali. Il parco nazionale Corbett \u00e8 situato nel sud dello stato, nella catena delle Siwalik, ed essendo stato istituito nel 1936 \u00e8 il pi\u00f9 vecchio dell'India. Nella catena himalayana sono stati istituiti nel 1982 i parchi nazionali della Valle dei Fiori e del Nanda Devi. Entrambi sono stati dichiarati patrimonio dell'umanit\u00e0 dall'UNESCO.\nIl parco nazionale di Rajaji \u00e8 situato nell'area meridionale \u00e8 protegge un'area delle colline Siwalik. Altri parchi nazionali sono il Govind Pashu Vihar ed il Gangotri.\nGeografia antropica.\nSuddivisioni amministrative.\nL'Uttarakhand \u00e8 diviso in 2 divisioni geografiche ed in 13 distretti.\nLa divisione di Garhwal comprende i seguenti distretti:\nLa divisione di Kumaon \u00e8 divisa nei seguenti distretti:\nStoria.\nL'area dell'attuale Stato ha avuto tra i suoi primi abitanti la popolazione semi-nomade dei Kuninda. Varie dinastie hanno nei secoli dominato la regione fino all'arrivo degli inglesi.\nLo Stato \u00e8 stato istituito il 9 novembre del 2000 separandolo dallo Stato dell'Uttar Pradesh ed assumendo il nome di Uttaranchal che \u00e8 rimasto in vigore fino al 31 dicembre del 2006. Dal primo gennaio 2007 il nome \u00e8 stato ufficialmente cambiato in Uttarakhand."}
{"id": "779847", "revid": "124853053", "url": "https://it.wikipedia.org/wiki?curid=779847", "title": "Malattia di Pompe", "text": "La malattia di Pompe (o glicogenosi di tipo II, GSDII) \u00e8 una malattia neuromuscolare rara, caratterizzata da un difetto del metabolismo del glicogeno il quale si accumula in modo anomalo nei tessuti, danneggiandoli e causando un lento e progressivo indebolimento della muscolatura. Ci\u00f2 avviene quando vi \u00e8 un deficit dell'enzima lisosomiale alfa-glucosidasi acida, responsabile della degradazione del glicogeno.\nL'accumulo di glicogeno causa una progressiva debolezza muscolare (miopatia) in tutto il corpo e colpisce vari tessuti del corpo, in particolare nel cuore, nei muscoli scheletrici, nel fegato e nel sistema nervoso.\nI muscoli pi\u00f9 severamente interessati dalla debolezza muscolare sono gli addominali (con particolare riferimento al diaframma), i paraspinali, i flessori, gli adduttori e gli abduttori dell'anca.\nLa malattia di Pompe \u00e8 una malattia genetica a trasmissione autosomica recessiva.\nGenetica ed epidemiologia.\nLa malattia di Pompe \u00e8 causata da una mutazione del gene sul braccio lungo del cromosoma 17 (17q25.2-q25.3).\" \"Il numero di mutazioni conosciute al momento \u00e8 superiore a 450, pertanto la malattia pu\u00f2 avere una elevata variet\u00e0 di presentazioni cliniche e grande variabilit\u00e0 nel decorso proprio in base al tipo di mutazione.\nIl gene codifica l'enzima alfa-glucosidasi acida, che normalmente degrada i legami alfa-1,4 e alfa-1,6 della molecola di glicogeno. La mancanza di questo enzima genera un accumulo di glicogeno nei lisosomi producendo un'interruzione delle normali funzioni degli organuli cellulari e un danneggiamento della cellula.\nLa malattia di Pompe \u00e8 una patologia rara e difficile da diagnosticare, e per questo motivo risulta difficoltoso individuare esattamente quante persone ne siano affette. L'incidenza delle forme IO e LO \u00e8 molto varia, e dipende dall'etnia e dall'area geografica; il range va da un'incidenza di 1:14.000 per le popolazioni afro-americane a circa 1:100.000 per l'etnia caucasica.\nNon essendo ancora disponibili studi a livello italiano, l'incidenza della patologia a livello nazionale \u00e8 riconducibile al valore medio europeo.\nEreditariet\u00e0.\nLa malattia di Pompe \u00e8 una patologia ereditaria classificata come autosomica recessiva. Il diagramma nella figura illustra la probabilit\u00e0 di trasmissione della malattia ad opera di due genitori portatori.\nOgni figlio nato ha:\nEsistono poi altre due possibilit\u00e0 (meno comuni):\nClassificazione e sintomatologia.\nDella malattia di Pompe esistono due varianti:\nForma ad esordio infantile.\nConosciuta anche come forma IO (\"Infantile Onset\"), si manifesta in et\u00e0 neonatale ed \u00e8 e caratterizzata da un predominante interessamento cardiaco con coinvolgimento muscolare scheletrico (tipica assenza di tono muscolare alla nascita: \u201cfloppy baby\u201d). In assenza di terapia, il decorso della malattia \u00e8 fatale e avviene solitamente entro il primo anno di vita. L'et\u00e0 mediana alla morte nei casi non trattati \u00e8 di 8,7 mesi e di solito \u00e8 dovuta a insufficienza cardiorespiratoria.\nLa forma infantile di solito arriva all'attenzione del medico entro i primi mesi di vita. Le solite caratteristiche di presentazione sono cardiomegalia (92%), ipotonia (88%), cardiomiopatia (88%), difficolt\u00e0 respiratoria (78%), debolezza muscolare (63%), difficolt\u00e0 di alimentazione (57%) e mancato sviluppo (50% ).\nI principali risultati clinici includono l'aspetto del floppy baby, le tappe motorie ritardate e le difficolt\u00e0 di alimentazione. Potrebbe essere presente una moderata epatomegalia. Le caratteristiche del viso comprendono macroglossia, bocca spalancata, occhi spalancati, flaring nasale (a causa di difficolt\u00e0 respiratorie) e scarsa tono muscolare del viso. Il coinvolgimento cardiopolmonare si manifesta con un aumento della frequenza respiratoria, l'uso di muscoli accessori per la respirazione, infezioni toraciche ricorrenti, diminuzione dell'ingresso aereo nella zona inferiore sinistra (a causa di cardiomegalia), aritmie e evidenza di insufficienza cardiaca.\nForma ad esordio tardivo.\nConosciuta anche come forma LO (\"Late Onset\"), si manifesta con esordio variabile (dopo il primo anno di vita fino ai 60/70 anni), ed \u00e8 caratterizzata da un'ampia variabilit\u00e0 di espressione clinica, ovvero:\n\u00c8 importante considerare che le forme ad esordio tardivo sono particolarmente eterogenee in quanto a modalit\u00e0 ed epoca di esordio e pertanto risultano complesse da diagnosticare.\nDiagnosi.\nIl riconoscimento precoce della malattia \u00e8 estremamente importante per la disponibilit\u00e0 odierna di una terapia enzimatica sostitutiva (ERT), tanto pi\u00f9 efficace se precocemente instaurata. Accrescere la conoscenza sulla malattia e sul come sospettarla \u00e8 necessario al fine di raggiungere l'obiettivo di una diagnosi precoce.\nLa malattia di Pompe ad esordio tardivo va tenuta in considerazione ogni qualvolta si \u00e8 in presenza sia di debolezza muscolare prossimale, associata o meno a insufficienza respiratoria o iperCKemia.\nIn caso di sospetto di malattia, oltre ad un primo accertamento da farsi tramite elettromiografia, oggi \u00e8 possibile effettuare il test di attivit\u00e0 enzimatica su \"Dried Blood Spot\" (DBS), eseguibile su una minima quantit\u00e0 di sangue raccolto su specifica carta assorbente. Qualora l'attivit\u00e0 enzimatica su DBS risultasse ridotta, la diagnosi va confermata con un secondo prelievo. In caso di definita positivit\u00e0, usualmente si procede con biopsia muscolare, dosaggio biochimico su tessuto muscolare o fibroblasti.\nCon l'obiettivo di arrivare ad una diagnosi precoce sta inoltre sempre pi\u00f9 prendendo piede la diagnostica per immagini, come ad esempio risonanza magnetica e tomografia computerizzata, utile per lo studio della muscolatura paravertebrale e diaframmatica.\nTrattamento.\nDal 2006 la malattia di Pompe \u00e8 trattabile sia nella forma IO che LO mediante terapia enzimatica sostitutiva (alglucosidasi alfa). L'alglucosidasi alfa \u00e8 la forma ricombinante dell'enzima umano alfa-glucosidasi acida e viene somministrato per replicare l'azione dell'enzima carente.\nIl trattamento con alglucosidasi alfa \u00e8 la sola terapia enzimatica sostitutiva (ERT) disponibile per la malattia di Pompe. L'ERT ha dimostrato di migliorare la funzione muscolare e respiratoria, e di limitare la progressione della malattia nella maggior parte dei pazienti affetti sia dalla forma IO sia dalla forma LO. L'efficacia del trattamento \u00e8 tanto maggiore quanto prima viene effettuata la diagnosi; una diagnosi precoce \u00e8 pertanto il passaggio chiave che determiner\u00e0 efficacia e benefici del trattamento.\nIl trattamento delle forme infantili (IO) con terapia enzimatica sostitutiva, oltre ad evitare la morte entro il primo anno di vita, ha permesso un significativo recupero della componente muscolare dei neonati, permettendo nella maggior parte dei casi il raggiungimento di importanti traguardi di sviluppo motorio (stare seduto, in piedi, iniziare a camminare), altrimenti non raggiungibili in assenza di trattamento.\nRecenti pubblicazioni scientifiche confermano inoltre che il trattamento di pazienti con forma LO tramite alglucosidasi alfa ha ridotto del 59% il rischio di mortalit\u00e0 dei pazienti rispetto ai pazienti non trattati. La stima potrebbe essere conservativa poich\u00e9 nella coorte l'istituzione del trattamento \u00e8 stata tardiva. L'effetto della terapia enzimatica sulla sopravvivenza sarebbe pertanto potuto essere maggiore se il trattamento fosse stato iniziato pi\u00f9 precocemente.\nSono inoltre in studio nuove terapie che andranno ad affiancare L'ERT con l'obiettivo di incrementarne l'efficacia, quali ad esempio le terapie adiuvanti basate su molecole definite \"chaperon\", decisive nel migliorare l'azione dell'enzima potenziandone attivit\u00e0 ed efficacia.\nInfine, l'adozione di specifici regimi dietetici che riducono l'apporto glicemico \u00e8 ritenuto un adiuvante dell'efficacia della terapia.\nA fianco della terapia farmacologica resta cruciale il ruolo della fisioterapia nel recupero delle funzionalit\u00e0 muscolare, nonch\u00e9 \u00e8 fondamentale, da parte del personale sanitario, un costante e attento monitoraggio dell'evoluzione della sintomatologia.\nStoria.\nLa patologia prende il nome dal suo scopritore, Johannes Cassianus Pompe, che per primo la descrisse nel 1932. Il medico stava valutando il caso di una bambina di 7 mesi, deceduta a causa di una cardiomiopatia ipertrofica idiopatica, e osserv\u00f2 l'abnorme accumulo di glicogeno nel muscolo cardiaco.\nLe conoscenze sulla malattia rimasero lacunose fino al 1955, anno della scoperta dei lisosomi da parte di Christian de Duve (per cui vinse il Premio Nobel nel 1974).\nNel 1963, Henri G. Hers constat\u00f2 che la mancanza dell'enzima lisosomiale alfa-glucosidasi acida, indispensabile per il degrado del glicogeno, era la causa della malattia di Pompe.\nNonostante il riconoscimento dell'origine della patologia, lo sviluppo di un trattamento terapeutico fu difficoltoso, in particolare la sfida pi\u00f9 grande fu individuare una soluzione per rendere disponibile l'enzima all'interno delle cellule (internalizzazione). Nei primi anni Novanta, due scienziati olandesi, Arnold Reuser e Ans van der Ploeg, utilizzando l'enzima alfa-glucosidasi acida arricchito di residui di mannosio fosforilato, furono in grado di generare un aumento dell'attivit\u00e0 enzimatica nei muscoli di un topo.\nA questi studi segu\u00ec la produzione a livello clinico\" \"di enzima alfa-glucosidasi acida estratto da cellule ovariche di criceto cinese e dal latte di coniglio transgenico. Successivamente, iniziarono i primi trials clinici in due differenti strutture: all'Erasmus Medical Center di Rotterdam (Paesi Bassi), dove quattro bambini ricevettero l'enzima estratto da latte di coniglio transgenico; e alla Duke University (Carolina del Nord, USA), dove l'enzima ricavato da cellule ovariche di criceto cinese venne somministrato a tre neonati.\nNel 2000, Genzyme valut\u00f2 la superiorit\u00e0 dell'enzima sviluppato dal gruppo della Duke University e inizi\u00f2 lo sviluppo clinico dell'attuale terapia. In data 29 marzo 2006, l'European Medicine Agency approva il primo trattamento per pazienti affetti dalla malattia di Pompe.\nProgetti di sensibilizzazione.\nGiornata internazionale della malattia di Pompe.\nIl 15 aprile di ogni anno si celebra la Giornata internazionale della malattia di Pompe.\nIl 15 aprile 2014, in occasione della prima giornata internazionale dedicata alla patologia, l'Associazione Italiana Glicogenosi (AIG) con il supporto di Genzyme Italia, ha presentato un spot per il sociale prodotto dal regista Carlo Hintermann (con musiche di Stefano Lentini), volto a sensibilizzare l'opinione pubblica sull'importanza di ottenere una diagnosi precoce della malattia. La voce narrante \u00e8 di Lorenzo Guidi, che interpreta il piccolo Rocco nella Serie TV \u201cBraccialetti rossi\u201d.\nTelethon.\nTelethon supporta attivit\u00e0 di ricerca scientifica sulla malattia di Pompe. Dal 2009, sono state presentate 18 pubblicazioni riguardanti la patologia e sono in corso diversi progetti di ricerca."}
{"id": "779848", "revid": "1005847", "url": "https://it.wikipedia.org/wiki?curid=779848", "title": "Gruppo degli stati dell'Africa, dei Caraibi e del Pacifico", "text": "Il Gruppo degli stati dell'Africa, dei Caraibi e del Pacifico (abbreviato in ACP) \u00e8 un'organizzazione internazionale formata dai paesi in via di sviluppo che partecipano al sistema di partenariato e cooperazione con l'Unione europea istituito dalla Convenzione di Lom\u00e9 del 1975 e confermato dalla Convenzione di Cotonou del 2000.\nIl numero dei paesi ACP \u00e8 passato da 46 nel 1975 a 79 nel 2012 (48 paesi dell'Africa subsahariana, 16 dei Caraibi e 15 del Pacifico).\nOltre alla loro partecipazione allo stesso sistema di partenariato, i paesi ACP sono uniti da istituzioni comuni e da un segretariato permanente.\nStoria.\nSistema di cooperazione di Lom\u00e9, 1975-2000.\nNel 1963 la Convenzione di Yaound\u00e9 aveva istituito un sistema di cooperazione tra le Comunit\u00e0 europee e diciotto \"stati associati\" dell'Africa e del Madagascar, tutti ex colonie degli stati membri delle Comunit\u00e0. In corrispondenza dell'ingresso del Regno Unito nelle Comunit\u00e0 si pose il problema dei rapporti da instaurare con le ex colonie britanniche, che non facevano parte del sistema di Yaound\u00e9. Furono firmati accordi con alcuni stati, come la Nigeria, la Tanzania, il Kenya e l'Uganda. Le ex colonie britanniche dell'Africa, dei Caraibi e del Pacifico furono poi associate ai negoziati per il rinnovo del sistema di cooperazione di Yaound\u00e9, che condussero alla firma della Convenzione di Lom\u00e9 il 1\u00ba febbraio 1975.\nCon l'Accordo di Georgetown del 6 giugno 1975 al gruppo ACP fu riconosciuta una soggettivit\u00e0 autonoma, e furono create istituzioni comuni e procedure di coordinamento e consultazione tra i paesi che ne facevano parte. Un coordinamento tra i paesi e un segretariato comune erano di fatto gi\u00e0 stati istituiti durante i negoziati per la Convenzione di Lom\u00e9. Dopo una fase iniziale in cui i tre sottogruppi dell'Africa, dei Caraibi e del Pacifico avevano ciascuno un proprio portavoce, nella fase successiva dei negoziati i paesi ebbero un portavoce unico ed operarono in maniera piuttosto coesa.\nNel sistema di cooperazione di Lom\u00e9 l'espressione \"stati associati\" precedentemente utilizzata fu abbandonata, a causa della sua sfumatura neocoloniale e per evidenziare il principio della parit\u00e0 nelle relazioni tra le Comunit\u00e0 europee e le controparti. A causa dell'allargamento della cooperazione ad ex colonie europee nei Caraibi e nel Pacifico, fu introdotta l'espressione \"paesi ACP\" per indicare i 46 paesi in via di sviluppo che partecipavano al sistema di Lom\u00e9.\nIl 15 ottobre 1981 gli \u00e8 stato riconosciuto lo status di osservatore dell'Assemblea generale delle Nazioni Unite.\nLa Convenzione di Lom\u00e9 fu rinnovata a scadenze quinquennali fino al 1990 e rivista nel 1995. Il numero di paesi ACP aderenti al sistema di cooperazione \u00e8 cresciuto costantemente durante i decenni (58 nel 1980, 65 nel 1985, 70 nel 1995), ma sono cresciute anche le disparit\u00e0 al loro interno e non sempre essi sono riusciti ad esprimere posizioni comuni. Nel 1997 si tenne il primo vertice dei capi di Stato e di governo dei paesi ACP.\nSistema di cooperazione di Cotonou, 2000.\nLa Convenzione di Cotonou del 2000 ha rifondato il sistema di cooperazione tra Unione europea e paesi ACP. Riconoscendo la diversit\u00e0 degli interessi e delle condizioni all'interno del gruppo ACP, la Convenzione ha introdotto un raggruppamento dei 77 paesi ACP aderenti in varie regioni. Nel 2005 27 paesi ACP istituirono l'assemblea parlamentare ACP.\nIstituzioni.\nOrgani politici.\nI paesi ACP hanno tre organi di tipo politico e decisionale: il vertice dei capi di Stato e di governo, il Consiglio dei ministri e il comitato degli ambasciatori. I tre organi sono in rapporto gerarchico. Dal 2005 i paesi ACP hanno inoltre un'assemblea parlamentare. L'apparato istituzionale \u00e8 simile a quello dell'Unione europea (Consiglio europeo, Consiglio dei ministri, Comitato dei rappresentanti permanenti, Parlamento).\nVertice dei capi di Stato e di governo.\nIl primo vertice dei capi di Stato e di governo dei paesi ACP si \u00e8 tenuto nel novembre 1997 a Libreville. Il vertice fu convocato per discutere sui cambiamenti internazionali avvenuti negli anni precedenti, sia a livello politico che economico. Da allora i capi di Stato e di governo si sono riuniti con una certa regolarit\u00e0, all'incirca una volta ogni due anni.\nIl vertice dei capi di Stato e di governo \u00e8 l'organo supremo del gruppo ACP ed ha il compito di definire l'orientamento politico generale del gruppo e incaricare il Consiglio dei ministri per la sua messa in pratica. Il vertice dei capi di Stato e di governo \u00e8 presieduto dal capo di Stato e di governo del paese ospitante ed \u00e8 organizzato da lui, dal suo predecessore e dal suo successore (se gi\u00e0 designato).\nConsiglio dei ministri e comitato degli ambasciatori.\nIl Consiglio dei ministri \u00e8 il principale organo decisionale del gruppo ACP ed \u00e8 responsabile della messa in pratica delle linee guida politiche stabilite dai capi di Stato e di governo. Pu\u00f2 adottare decisioni, risoluzioni o raccomandazioni. Il Consiglio \u00e8 composto da un membro del governo di ciascun paese, oppure da un suo rappresentante. La composizione dipende dall'argomento delle singole riunioni, per cui ad esempio al Consiglio possono partecipare i vari ministri del commercio oppure i ministri della cultura. Particolarmente importante \u00e8 il Consiglio dei ministri del commercio. Il Consiglio si riunisce in sessioni ordinarie due volte all'anno, ma pu\u00f2 riunirsi anche in sessioni straordinarie. Al termine di ogni sessione ordinaria, il Consiglio elegge un ufficio di presidenza composto da un presidente, dal suo predecessore e dal suo successore e da sei rappresentanti regionali; la presidenza ruota tra le varie regioni del gruppo ACP.\nIl comitato degli ambasciatori agisce per conto del Consiglio dei ministri nei periodi compresi tra le sessioni del Consiglio e pu\u00f2 adottare decisioni, risoluzioni o raccomandazioni. \u00c8 composto da un ambasciatore o da un altro rappresentante per ciascun paese. Il comitato assiste il Consiglio dei ministri e presenta una relazione sulle sue attivit\u00e0 ad ogni sessione del Consiglio. I lavori del comitato sono coordinati da un ufficio, composto in maniera analoga all'ufficio di presidenza del Consiglio dei ministri. Il comitato \u00e8 diviso in sei sub-comitati a carattere tecnico e settoriale (affari politici, sociali, umanitari e culturali, protocolli su commercio e materie prime, investimenti e settore privato, sviluppo sostenibile, finanziamenti e sviluppo, stabilimento e finanza).\nAssemblea parlamentare.\nL'assemblea parlamentare ACP \u00e8 stata istituita da 27 paesi del gruppo il 15 aprile 2005 a Bamako, anche se forme di cooperazione parlamentare esistevano gi\u00e0 in precedenza. L'assemblea ha carattere consultivo.\nNel 2007 all'assemblea partecipavano i seguenti paesi: Angola, Barbados, Belize, Benin, Botswana, Burkina Faso, Burundi, Camerun, Capo Verde, Ciad, Congo, Repubblica Democratica del Congo, Isole Cook, Costa d'Avorio, Cuba, Dominica, Repubblica dominicana, Eritrea, Etiopia, Figi, Gabon, Ghana, Giamaica, Gibuti, Guinea, Guinea Equatoriale, Haiti, Kenya, Lesotho, Madagascar, Malawi, Mali, Mauritius, Mozambico, Namibia, Niger, Nigeria, Papua Nuova Guinea, Ruanda, St. Christopher and Nevis, St. Lucia, St. Vincent e Grenadines, Samoa, Senegal, Seychelles, Sierra Leone, Isole Salomone, Sudafrica, Sudan, Suriname, Swaziland, Tanzania, Togo, Tuvalu, Uganda, Zambia e Zimbabwe.\nSegretariato.\nI paesi ACP hanno un segretariato permanente con sede a Bruxelles, che dipende dagli organi politici. Il segretariato \u00e8 incaricato di gestire le attivit\u00e0 del gruppo dal punto di vista amministrativo ed assiste il processo decisionale e consultivo svolto dagli altri organi. Regolamento e bilancio del segretariato sono approvati dal Consiglio dei ministri, che decide anche la ripartizione delle spese per il segretariato tra i paesi membri.\nSegretario generale.\nIl segretariato \u00e8 guidato da un segretario generale esecutivo, nominato dal Consiglio dei ministri con mandato di 4 anni. Il segretario generale \u00e8 responsabile dell'applicazione delle politiche e delle scelte del gruppo, della direzione e cooperazione della sua politica di cooperazione, del buon funzionamento del segretariato e della gestione del personale amministrativo.\nDal 1\u00ba marzo 2010 il segretario generale del gruppo ACP \u00e8 il ghanese Mohamed Ibn Chambas. In precedenza Chambas ha ricoperto vari incarichi parlamentari e di governo nel suo paese ed \u00e8 stato a capo dell'ECOWAS dal 2002 al 2010.\nIstituzioni UE-ACP.\nOltre alle loro istituzioni specifiche, i paesi ACP partecipano assieme all'Unione europea alle istituzioni comuni create dalla Convenzione di Lom\u00e9 e mantenute dalla Convenzione di Cotonou, tra cui il Consiglio dei ministri CEE/UE-ACP e l'assemblea parlamentare congiunta.\nObiettivi.\nUno degli obiettivi principali dei paesi ACP \u00e8 coordinare le loro attivit\u00e0 ed iniziative nell'ambito del sistema di partenariato con l'Unione europea. I paesi ACP puntano inoltre a rafforzare la solidariet\u00e0 reciproca, a promuovere il loro sviluppo sostenibile, a ridurre la loro povert\u00e0, a integrarsi gradualmente nell'economia mondiale, a creare un ordine mondiale pi\u00f9 giusto, a consolidare la pace e la stabilit\u00e0 e a promuovere societ\u00e0 libere e democratiche.\nStati membri.\nDalla prima designazione del gruppo nel 1975 o dall'anno di adesione."}
{"id": "779850", "revid": "834", "url": "https://it.wikipedia.org/wiki?curid=779850", "title": "Innwa", "text": ""}
{"id": "779851", "revid": "834", "url": "https://it.wikipedia.org/wiki?curid=779851", "title": "Ratanapura", "text": ""}
{"id": "779853", "revid": "110157", "url": "https://it.wikipedia.org/wiki?curid=779853", "title": "Acq (Francia)", "text": "Acq \u00e8 un comune francese di 501 abitanti situato nel dipartimento del Passo di Calais nella regione dell'Alta Francia."}
{"id": "779862", "revid": "1305772", "url": "https://it.wikipedia.org/wiki?curid=779862", "title": "Act", "text": ""}
{"id": "779863", "revid": "161374", "url": "https://it.wikipedia.org/wiki?curid=779863", "title": "Segunda division", "text": ""}
{"id": "779864", "revid": "161374", "url": "https://it.wikipedia.org/wiki?curid=779864", "title": "Segunda Division", "text": ""}
{"id": "779865", "revid": "133557", "url": "https://it.wikipedia.org/wiki?curid=779865", "title": "Associazione consumatori utenti", "text": "L'Associazione consumatori e utenti (ACU) \u00e8 un'associazione di consumatori indipendente e senza scopo di lucro, diffusa in tutta Italia con oltre 100.000 soci.\n\u00c8 stata fondata nel 1984 a Roma con atto pubblico, sotto il nome di AGRISALUS. Si pone come obiettivo la tutela di diritti dei cittadini e dei consumatori. La sede nazionale \u00e8 a Milano e il presidente nazionale \u00e8 Gianni Cavinato. Vi sono anche delle sedi nelle 17 principali regioni italiane.\nPresente in tutte le consulte regionali (ove la legge regionale esiste) e in numerosi consigli delle camere di commercio, l'Associazione rappresenta consumatori e utenti in tutte le sedi istituzionali di tutti i settori di interesse consumeristico.\nACU \u00e8 attiva nel settore dei prodotti di largo consumo e nei settori di servizi telefonici e telematici, servizi a rete (trasporti, acqua, energia, ecc.), commercio elettronico e pubblicit\u00e0 ingannevole; nel settore assicurativo, bancario e finanziario. Dal 2004 l'ACU \u00e8 impegnata nelle conciliazioni con l'ANIA, Banca Intesa e Capitalia.\nSocio di Banca popolare Etica e socio fondatore di Fairtrade-TransFair Italia, ACU sostiene e promuove il consumo etico e responsabile.\nACU \u00e8 socio fondatore di Agroqualit\u00e0 e Certicommerce (organismi di certificazione promossi dall'Unioncamere nazionale), \u00e8 socio di Sincert, partecipa ai Comitati tecnici di numerosi organismi di certificazione (Certiquality, Icim, Sgs, CSQA, Icea, Ccpb, Bioagricert, GSA Cert, ANCCP, Bios, Check Fruit, Istituto di ricerche e collaudi M. Masini, Istituto mediterraneo di certificazione, Moody Internazionale Certification, QC&amp;I, Valoritalia, ecc.) e collabora con diverse universit\u00e0 in progetti di ricerca e formazione nel campo consumeristico (Politecnico di Milano, Universit\u00e0 della Calabria, di Camerino, Sannio, Parma, Bologna, Firenze e Siena); l'Associazione ha un proprio delegato nella commissione centrale tecnica dell'UNI (Ente nazionale italiano di unificazione) e partecipa alle commissioni UNI ambiente, gestione della qualit\u00e0, alimenti e bevande; un suo delegato partecipa al gruppo di lavoro UNI per la Responsabilit\u00e0 sociale delle organizzazioni e rappresenta i consumatori al gruppo di lavoro speciale Social Responsibility dell'ISO - International Organization for Standardization.\nStoria.\nDa ottobre 2007 \u00e8 stato aperto un blog scritto dai cittadini, \"La parola al consumatore\", con interventi scritti da normali cittadini che raccontano i loro problemi con questo servizio o quel prodotto.\nCampagne.\nACU svolge attivit\u00e0 di consulenza ai cittadini presso i propri sportelli distribuiti in tutta Italia, anche appoggiandosi logisticamente ad altre strutture associative; promuove campagne di promozione del consumerismo e svolge attivit\u00e0 di tutela degli interessi collettivi anche in sede giudiziaria, cos\u00ec come previsto dalla legge 281/98.\nL'Associazione \u00e8 stata responsabile per l'Italia della campagna europea 2001/2002 \"\"Educare alla sicurezza alimentare\".\nNel 2003 l'associazione si \u00e8 impegnata nella campagna internazionale contro la privatizzazione del servizio idrico pubblico; dal 2004 ACU si \u00e8 attivata nella campagna internazionale per la tutela dei beni comuni e nella campagna \"Faccio la cosa giusta, voglio essere un consum-attore\"\".\nNel periodo 2004-2006, ACU ha realizzato i seguenti progetti nazionali: \"Palestre sicure\", \"Le merci parlano\", \"Mangiare fuori casa\".\nIn diverse Regioni ha realizzato vari altri progetti tra cui: \"\"Consumo sostenibile nelle scuole\", \"Pillole di educazione sanitaria per cittadini-consumatori\", \"Certificazione volontaria dei prodotti\", \"Contraffazione dei prodotti di largo consumo\"\".\nDall'inizio del 2007 partecipa alla campagna nazionale di raccolta firme per la proposta di Legge di iniziativa popolare \"Acqua bene comune\"."}
{"id": "779867", "revid": "1433186", "url": "https://it.wikipedia.org/wiki?curid=779867", "title": "Barceloneta (Porto Rico)", "text": "Barceloneta \u00e8 una citt\u00e0 di Porto Rico, situata sulla costa settentrionale dell'isola. L'area comunale confina a ovest con Arecibo, a est con Manat\u00ed e a sud con Florida. \u00c8 bagnata a nord dalle acque dell'oceano Atlantico. Fu fondata nel 1881 e oggi conta una popolazione di circa 22.322 abitanti."}
{"id": "779872", "revid": "365417", "url": "https://it.wikipedia.org/wiki?curid=779872", "title": "Radio Pubblica Ungherese programma italiano", "text": ""}
{"id": "779873", "revid": "819238", "url": "https://it.wikipedia.org/wiki?curid=779873", "title": "Adm", "text": ""}
{"id": "779874", "revid": "339392", "url": "https://it.wikipedia.org/wiki?curid=779874", "title": "Aeroporto internazionale di Zurigo", "text": ""}
{"id": "779881", "revid": "1305772", "url": "https://it.wikipedia.org/wiki?curid=779881", "title": "Ado", "text": ""}
{"id": "779885", "revid": "2161050", "url": "https://it.wikipedia.org/wiki?curid=779885", "title": "Filocolo", "text": "Il Filocolo o, secondo il suo significato etimologico, Fatica d'amore, \u00e8 uno dei primi lavori di Giovanni Boccaccio. \u00c8 il primo romanzo avventuroso della letteratura italiana scritto in prosa in volgare (mentre i romanzi delle origini erano poemi scritti in versi).\nQuesta opera appartiene alla giovinezza di Boccaccio, scritta durante il suo soggiorno a Napoli nel 1336.\nLa materia \u00e8 tratta dalla tradizione popolare: le avventure dei protagonisti Florio e Biancifiore erano note in tutta Europa quanto quelle di Tristano e Isotta, e solo in Italia per esempio esisteva un poemetto popolare in ottava rima intitolato \"Cantare di Florio e Biancifiore\", per non contare le varie versioni in francese (\"Floire et Blanceflor\") che circolavano. Boccaccio per\u00f2 ne fece una personale rielaborazione, inaugurando anche il nuovo stile in prosa: la trattazione appare per\u00f2 forse troppo erudita e retorica della materia ingenua e popolare, tanto da appesantire spesso il testo con artifici della retorica latina e svilire la freschezza della narrazione.\nTrama.\nI due protagonisti sono Florio, figlio del Re di Spagna, e Biancifiore, un'orfana, il padre della quale era stato ammazzato dal padre di Florio. Essi si innamorano dopo essere cresciuti insieme, mentre leggono l' \"Ars Amandi\" di Ovidio. Questo amore \u00e8 inviso al Re di Spagna, al tal punto che decide di far vendere Biancifiore ai mercanti che la mandano quindi all'ambasciatore di Alessandria, il quale la imprigiona. I due amanti sono costretti ad affrontare molte peripezie e disgrazie che li dividono, ma alla fine, dopo numerosi viaggi di Florio sotto lo pseudonimo di Filocolo, riescono a coronare il loro amore."}
{"id": "779888", "revid": "228587", "url": "https://it.wikipedia.org/wiki?curid=779888", "title": "Norman Bates", "text": "Norman Bates \u00e8 un personaggio fittizio creato dallo scrittore Robert Bloch, protagonista della serie di romanzi \"Psycho\". Bates \u00e8 stato interpretato da Anthony Perkins nel film \"Psyco\" di Alfred Hitchcock; l'interpretazione di Perkins ha reso il personaggio un'icona e sembra essere alla base di molti miti che circolano sui serial killer. Bates \u00e8 stato interpretato da Vince Vaughn nell'omonimo remake, diretto da Gus Van Sant nel 1998, e da Freddie Highmore nella serie televisiva \"Bates Motel\" del 2013.\nCaratteristiche.\nVentisei anni, alto, educato, generoso, fragile, con modi estremamente gentili. A prima vista sembrerebbe il tipico giovane bravo, adorabile e magari un po' imbranato, con le sue insicurezze. Norman, tuttavia, nasconde un \"lato oscuro\" del quale egli stesso non \u00e8 perfettamente consapevole: un'attrazione nei confronti del sesso femminile connotata da un sotterraneo senso di colpa e dai risvolti estremamente violenti determinato dal legame quasi morboso con la madre Norma che disprezza, ma di cui allo stesso tempo non pu\u00f2 fare a meno. Ogni qualvolta compie i suoi delitti, Norman indossa abiti di sua madre e si serve di un coltello da macellaio per uccidere le proprie vittime. Quando ritorna in s\u00e9 si risveglia come da un sonno profondo senza alcun ricordo degli omicidi e, convinto che ad uccidere sia stata sua madre, occulta ogni prova per proteggerla. I corpi e le vetture delle vittime vengono gettati in una palude nelle vicinanze del motel.\nBiografia.\nLa storia di Norman Bates viene raccontata in maniera dettagliata nel film \" Psycho IV\" del 1990, ultimo della saga con Anthony Perkins. Durante l'infanzia sub\u00ec abusi psicologici (e forse sessuali) da parte della madre. Lei, Norma, lo educ\u00f2 alla misoginia e ad amare soltanto lei. Norman e la madre vivevano assieme in uno stato di dipendenza emotiva a causa della morte del padre del bambino.\nAlla fine degli anni '40, quando Norman divenne adolescente, la madre si fidanz\u00f2 nuovamente e l'evento scaten\u00f2 una forte gelosia in suo figlio. Il suo nuovo compagno convinse Norma a utilizzare il denaro del defunto marito per aprire un motel vicino a casa, il quale avrebbe dato sicurezza economica e un posto fisso sia a lei che a Norman.\nL'inizio della nuova attivit\u00e0 non fece che danneggiare la stabilit\u00e0 emotiva del giovane: Norma approfitt\u00f2 della devozione che suo figlio provava per lei rifilandogli ogni responsabilit\u00e0. Norman giunse al limite della sopportazione quando sorprese sua madre e il suo compagno a letto insieme. Poche ore dopo, egli uccise entrambi somministrando loro t\u00e8 freddo mescolato a un'abbondante dose di stricnina.\nPass\u00f2 poco tempo prima che in Norman riaffiorasse l'amore per sua madre. Per sopperire alla mancanza, trafug\u00f2 il suo cadavere, lo imbalsam\u00f2 e lo conserv\u00f2 segretamente nella sua camera da letto. Bates svilupp\u00f2 una dissociazione della propria identit\u00e0, acquisendo la personalit\u00e0 della madre e rimuovendo il ricordo della sua morte per sfuggire al rimorso di averla uccisa.\nBloch rappresent\u00f2 le sue personalit\u00e0 in una forma stilistica di paronomasia: come Norman bambino, era sottomesso a sua madre; come Norma, si vestiva come sua madre, ne imitava la voce e uccideva chiunque s'intromettesse nel rapporto con suo figlio; come Norman adulto, era un normale gestore di motel.\nVenne arrestato dopo l'omicidio di Mary Crane (chiamata Marion Crane nel film), giovane donna, e Milton Arbogast, un investigatore privato che la ricercava per furto. Bates venne giudicato mentalmente instabile e venne mandato in un istituto di cura, dove la personalit\u00e0 della madre prese il sopravvento.\nDa qui in poi i film vanno in una direzione mentre i libri in un'altra. Nel sequel letterario di Bloch, Norman evade dal manicomio travestendosi da suora e si dirige ad Hollywood, dove stanno pensando di fare un film sulla sua vita, per poi venire ucciso. Nel terzo, una nota scrittrice compra casa Bates 10 anni dopo la morte di questi, per trovare l'ispirazione per scrivere una biografia sul killer. Una serie di omicidi la porta a domande anche fuori dal consono: Norman \u00e8 davvero morto? E se fosse il suo fantasma? O quello di sua madre?\nBates nei sequel.\nDopo 22 anni dagli episodi precedenti Norman viene dato sano di mente quindi liberato. Lila Crane e sua figlia Lucy tenteranno di farlo ritornare il pazzo di una volta, per convincere le autorit\u00e0 ad arrestarlo, riuscendo nella loro impresa ma solo a met\u00e0: ci\u00f2 coster\u00e0 loro la vita e Norman non verr\u00e0 arrestato, inoltre viene rivelato da sua zia, Emma Spool, che molti della famiglia Spool soffrivano di infermit\u00e0 mentale e lo convince che sia lei la sua vera madre. Spinto dalla rabbia che l'abbia lasciato con una donna crudele come Norma la uccider\u00e0 ma la imbalsamer\u00e0 facendo tornare la sua personalit\u00e0 materna. Ritornato al suo \"lavoro di sempre\" si innamorer\u00e0 di una ex-suora contraccambiato ma la sua malvagia personalit\u00e0 materna lo perseguiter\u00e0 nonostante egli tenti disperatamente di liberarsene: nel climax finale, la povera ragazza morir\u00e0 accidentalmente e Norman torner\u00e0 in prigione, non prima di \"uccidere\" definitivamente l'identit\u00e0 materna tornando ad essere solo se stesso. Alla fine di questo sequel verr\u00e0 rivelato, che Emma era sua zia, e non sua madre come disse lei stessa, e uccise il padre di Norman non appena nacque il piccolo poich\u00e9 lo riteneva suo figlio a causa della rivalit\u00e0 tra lei e Norma per l'amore di John. In manicomio si sposer\u00e0 con una delle infermiere che lo porta ad una ritrovata stabilit\u00e0 mentale, tuttavia qualche anno dopo egli \u00e8 inspiegabilmente di nuovo in libert\u00e0 (forse clinicamente considerato guarito) e col falso nome di Ed racconter\u00e0 la sua infanzia ad una stazione radiofonica. Quando scopre che sua moglie \u00e8 incinta non vuole che un altro \"mostro Bates\" semini morte nel mondo e cercher\u00e0 di ucciderla ma si pentir\u00e0 del suo gesto affermando che: \"Se avr\u00e0 l'amore necessario non diverr\u00e0 me\". Alla fine Norman si liberer\u00e0 del disturbo dissociativo bruciando la sua vecchia casa (rischiando tuttavia di morire a causa delle sue allucinazioni), riuscendo cos\u00ec ad avere una vita normale. Norman proclama felicemente, \"Sono libero\", indicando che sua madre non perseguiter\u00e0 mai pi\u00f9 la sua mente e lo far\u00e0 impazzire. Poi, le porte di legno della cantina della casa si chiudono sulla sedia a dondolo che continua a oscillare, a quel punto \"Norma\" urla che Norman la rilascer\u00e0 prima che lo schermo si tocchi e si senta il suono di un pianto.\nAccoglienza.\nBates \u00e8 al secondo posto tra i 50 migliori cattivi del cinema (dopo Hannibal Lecter e prima di Dart Fener) nella lista scelta dall'American Film Institute nel giugno 2003.\nIspirazione.\nIl personaggio di Norman Bates \u00e8 ispirato alla figura di Ed Gein, che nel periodo tra il 1947 e il 1957 uccise due persone nella cittadina di Plainfield in Wisconsin, utilizzandone i resti per fare delle suppellettili con cui ornare la propria casa. Bates prese da Ed Gein soprattutto la relazione psicologica fra lui e la madre. La sua figura viene ripresa anche in altri tre film: ne \"Il silenzio degli innocenti\" dove \u00e8 rappresentato nella figura di Jame Gumb (interpretato da Ted Levine), in \"Deranged - Il folle\" rappresentato dal Macellaio di Woodside Ezra Cobb (interpretato da Roberts Blossom) e in \"Non aprite quella porta\" (1974) dove \u00e8 impersonato da Leatherface che altri non \u00e8 che Gunnar Hansen."}
{"id": "779889", "revid": "93317", "url": "https://it.wikipedia.org/wiki?curid=779889", "title": "K\u00f6f", "text": "K\u00f6f \u00e8 la sigla che indica alcune piccole locomotive Diesel, a trasmissione idraulica, di diverse serie della Deutsche Reichsbahn e della Deutsche Bundesbahn progettate per svolgere servizi leggeri di manovra nelle stazioni. Questi locomotori non sono stati concepiti n\u00e9 sono adatti per servizio su tratti pi\u00f9 lunghi, data anche la scarsa velocit\u00e0 che raramente raggiunge i 50 km/h.\nLa sigla K\u00f6f sta per K = Kleinlokomotive (in tedesco piccola locomotiva), \u00f6 = (\u00d6l) (nafta e quindi motore Diesel); la f = Fl\u00fcssigkeitsgetriebe indica il tipo di trasmissione idraulica). Questa classificazione fu introdotta nel 1931 dalla Deutsche Reichsbahn.\nLe varie serie furono differenziate in base alle capacit\u00e0 di prestazione ed in seguito indicate con un numero romano (K\u00f6 I - K\u00f6 II - K\u00f6 III). L'indicazione fu modificata in cifre arabe di identificazione. Divenne ufficiale nel 1968 nella DB e nel 1970 nella DR della Rdt. Le varie serie hanno una potenza crescente: si parte dai 37 kW per la prima serie per poi passare ai 66 kW della seconda serie e infine ai 177 kW della terza serie.\nNella Deutsche Bahn AG i locomotori hanno queste denominazioni:\nIl K\u00f6f in Italia.\nNelle Ferrovie dello Stato un certo numero di tali locomotive vennero immatricolate nel proprio parco rotabili costituendo l'eterogeneo gruppo 213.\nLa Ferrovia Roma-Lido ha acquistato nel 1948, contemporaneamente alla cessione di una delle sue locomotive a vapore, un K\u00f6f II costruito nel 1940 dalla Deutz AG. per le proprie esigenze interne di movimentazione. &lt;br&gt; Il locomotore \u00e8 stato acquistato usato dalle Ferrovie dello Stato, dove faceva parte del suddetto gruppo 213, ed \u00e8 stato immatricolato nel parco rotabili aziendali come locomotiva D.51.\nAltri locomotori K\u00f6f sono entrati a far parte del parco rotabili della SEPSA, della Ferrovia Arezzo-Sinalunga (oggi gestita da Trasporto Ferroviario Toscano) e della Ferrovia della Valle Caudina (FBN Benevento-Napoli).\nUn consistente ma non quantificabile numero di unit\u00e0 delle varie serie, anche a scartamento metrico, immesse in vendita dopo la dismissione dalle varie ferrovie sono state acquisite, usate e ricolorate, da imprese di lavori e manutenzione ferroviaria e da imprese industriali per i loro raccordi ferroviari interni."}
{"id": "779895", "revid": "6454663", "url": "https://it.wikipedia.org/wiki?curid=779895", "title": "Geforce", "text": ""}
{"id": "779896", "revid": "1186766", "url": "https://it.wikipedia.org/wiki?curid=779896", "title": "Adt", "text": ""}
{"id": "779899", "revid": "729019", "url": "https://it.wikipedia.org/wiki?curid=779899", "title": "Panhard VCR", "text": "Il VCR (Vehicule de Combat \u00e0 Rues, veicolo da combattimento ruotato), \u00e8 un mezzo blindato dalla sagoma compatta, meccanicamente imparentato al 90% con l'autoblindo ERC, come il predecessore M3 era parente della blindo AML (addirittura al 95%). La principale differenza tra le 2 generazioni \u00e8 che l'ultima ha 6 ruote motrici, indispensabili per un buon movimento fuoristrada.\nIl prototipo venne completato nel 1977, e la produzione part\u00ec 2 anni dopo.\nTecnica.\nQuesto piccolo veicolo (se rapportato alle dimensioni tipiche dei mezzi corazzati) \u00e8 una mezzo caratteristico e dalle soluzioni molto ingegnose, che permettono a una dozzina di uomini di muoversi e combattere in condizioni di guerra di elevata intensit\u00e0.\nLa corazza in acciaio saldato \u00e8 di 8\u201412mm., valore notevole per un mezzo da 7t., spiegabile con la riduzione delle dimensioni, per esempio la lunghezza \u00e8 molto inferiore a 5m. Le piastre sono per lo pi\u00f9 ben inclinate.\nEsso ha una meccanica estremamente compatta, ed adattata alle minuscole proporzioni del mezzo, essendo essa ripartita su 3 assi e dunque di tipo 6x6, con pneumatici di limitato diametro, necessariamente viste le piccole dimensioni del veicolo, che ha una capacit\u00e0 di guado anfibio con movimento dato solo dagli pneumatici, a 4\u00a0km/h. Esiste anche una versione 4x4. Sulla versione 6x6 le ruote centrali possono essere sollevate quando il veicolo cammina su strada, per ridurre il consumo di carburante e pneumatici.\nSempre in termini di meccanica, le ruote sono sempre in presa, con servosterzo agente solo su quelle anteriori. Quando il mezzo viaggia su strada, per rendere il veicolo pi\u00f9 efficiente ed economicamente vantaggioso, la ruota centrale \u00e8 sollevata da terra, ma essendo sempre in presa, nondimeno, continua a girare disperdendo inutilmente potenza.\nAnche cos\u00ec il risparmio \u00e8 sensibile. Quando il VCR \u00e8 su terreno vario le ruote dell'asse centrale sono invece abbassate.\nIl motore \u00e8 a benzina di buona potenza, un Peugeot da 155\u00a0hp che d\u00e0 oltre 20cv./ton. e prestazioni brillanti. Anche se non \u00e8 stato adottato un diesel, la riserva di carburante \u00e8 tale da garantire un'elevata autonomia.\n il capocarro dietro a sinistra. Dietro questi vi \u00e8 lo scomparto equipaggio, con 2 portelli sul retro, 3 feritoie di tiro per lato, portelli superiori. Nonostante la compattezza estrema, e certamente anche in maniera un poco scomoda, sono disponibili posti per 9 soldati equipaggiati.\nL'armamento principale \u00e8 disponibile in numerose configurazioni. Si parte da una mtg da 7,62mm scudata, per arrivare a lanciamissili controcarro a lungo raggio.\nServizio.\nIl VCR \u00e8 stato realizzato esplicitamente per l'esportazione, abbinata con quella della ERC.\nI risultati commerciali della nuova generazione di piccoli veicoli da combattimento francesi non hanno per\u00f2 raggiunto nemmeno lontanamente quelli dei pi\u00f9 vecchi AML/M3, prodotti in migliaia di esemplari ma l'ERC \u00e8 stato nondimeno esportato in Argentina, Iraq, Emirati Arabi Uniti.\nLa versione pi\u00f9 interessante \u00e8 stata certamente quella per l'Iraq, con 106 mezzi armati con una torretta UTM 800 dell'Euromissile, con 4 missili pesanti controcarri HOT (gittata 4,25\u00a0km.x 800+mm. di perforazione), e 10 armi di ricarica, al posto del comparto truppa. Ci\u00f2 potenzi\u00f2 a suo tempo in maniera notevole le capacit\u00e0 controcarri dell'esercito iracheno contro gli iraniani.\nQuesta non \u00e8 la sola versione realizzata, esistono infatti il modello ambulanza VCR/IS con 4 barelle, il posto di comando VCR/PC, il veicolo riparazioni VCR/AT, oltre a un molto interessante modello con torretta armata di cannone-mortaio da 81mm ERC/ENC (rimasto apparentemente allo stadio di prototipo), e naturalmente il modello base da trasporto VCR/TT con un armamento dato da una mitragliatrice o un cannone da 20mm in torretta monoposto."}
{"id": "779900", "revid": "404338", "url": "https://it.wikipedia.org/wiki?curid=779900", "title": "Obbligo", "text": "Con obbligo, nel diritto, si indica una situazione giuridica soggettiva del soggetto di diritto che deve tenere un certo comportamento imposto dalla norma nell'interesse di un altro soggetto, che lo pu\u00f2 pretendere da uno o pi\u00f9 soggetti determinati, non da chiunque. \nCaratteristiche.\nQuesta pretesa \u00e8 una particolare specie di diritto soggettivo che prende il nome di \"diritto relativo\", sicch\u00e9 l'obbligo si connota come quella particolare specie di dovere che nel rapporto giuridico si correla al diritto relativo.\nL'obbligo pu\u00f2 essere \"positivo\", quando il comportamento imposto dalla norma consiste in un fare o dare, oppure \"negativo\", quando invece consiste in un non fare; nel primo caso \u00e8 detto anche \"comando\", nel secondo \"divieto\".\nIl \"debito\" \u00e8 l'obbligo correlato a un diritto relativo \"patrimoniale\" (\"credito\"), corrispondente cio\u00e8 a un interesse di natura economica, vale a dire suscettibile di essere valutato in denaro. Debito e credito sono il contenuto di una particolare specie di rapporto giuridico, l\"'obbligazione\". Poich\u00e9 correntemente si tende a restringere l'uso del termine debito agli obblighi che hanno a oggetto una somma di denaro, il termine obbligazione viene anche utilizzato, al suo posto, per designare l'obbligo corrispondente a un diritto relativo patrimoniale."}
{"id": "779901", "revid": "1305772", "url": "https://it.wikipedia.org/wiki?curid=779901", "title": "Adz", "text": ""}
{"id": "779903", "revid": "2122884", "url": "https://it.wikipedia.org/wiki?curid=779903", "title": "Elda Olivieri", "text": "Biografia.\n\u00c8 nota per essere stata la doppiatrice ufficiale di Lara Croft, protagonista della celebre serie di videogiochi \"Tomb Raider\", da \"Tomb Raider II\" a \"\", per poi doppiarla anche nei capitoli non canonici \"Lara Croft and the Guardian of Light\" e \"Lara Croft and the Temple of Osiris\". Ha inoltre prestato la voce a Judy Garland nel terzo doppiaggio del film \"Il mago di Oz\" e a Shelley Long nella serie televisiva \"Cin cin\".\nLa sua carriera spazia in diversi campi; teatro e doppiaggio soprattutto, ma anche danza, televisione, radio e pubblicit\u00e0. \n\u00c8 doppiatrice per cinema, televisione e videogiochi; ha diretto doppiaggi per importanti reti televisive e case di distribuzione, quali Medusa Film, Cecchi Gori Group e Istituto Luce oltre che di serie animate della De Mas &amp; Partners per la RAI.\nHa scritto, diretto e interpretato \"Vita Virginia - Pensieri e dialoghi dai carteggi e dai diari di Virginia Woolf e Vita Sackville-West\": suo anche il ruolo di Virginia Woolf, affidato invece ad Adele Pellegatta quello di Vita Sackville-West; lo spettacolo, andato in scena al Teatro Verdi di Milano si \u00e8 aggiudicato il Premio \"Franco Enriquez 2007\".\nHa inoltre dato la voce a Princess Celestia."}
{"id": "779907", "revid": "880848", "url": "https://it.wikipedia.org/wiki?curid=779907", "title": "Soggezione", "text": "Con soggezione, in diritto, si indica la situazione giuridica soggettiva del soggetto di diritto che, pur non essendo gravato dal dovere di tenere un certo comportamento, deve tuttavia subire gli effetti giuridici dell'esercizio del potere altrui.\nCaratteristiche.\nAffinch\u00e9 ci sia presenza di un potere e della correlativa soggezione non \u00e8 necessario che una persona sia investita di autorit\u00e0, basta che si trovi comunque in situazione tale da far subire ad un'altra persona gli effetti dell'esercizio del proprio potere. Ad esempio, l'articolo 874 del codice civile italiano prevede che se Tizio costruisce un muro sul confine, Caio, proprietario del terreno confinante, ha il potere di chiedere la comunione del muro. In questo caso, Tizio si trova in una situazione di soggezione, giacch\u00e9 Caio, qualora avanzi (validamente) tale richiesta, far\u00e0 sorgere la comunione e Tizio non potr\u00e0 che subire tale effetto.\nEsempi.\nUn esempio di soggezione \u00e8 quello del minorenne nei confronti dei genitori (o di chi ne fa le veci) che esercitano un potere nel suo interesse (si tratta, quindi, pi\u00f9 precisamente di un potere-dovere, ossia una potest\u00e0). Il genitore, infatti, pu\u00f2 prendere decisioni e compiere atti nell'interesse del minore che questi, in quanto tale, non potrebbe compiere ed i cui effetti pu\u00f2 solo subire. \nViolazione.\nMancando l'obbligo o, pi\u00f9 in generale, il dovere di tenere un certo comportamento, non ha senso parlare di violazione della soggezione (e di lesione del corrispondente potere) come invece si parla di violazione del dovere (e di lesione del corrispondente diritto soggettivo)."}
{"id": "779908", "revid": "287204", "url": "https://it.wikipedia.org/wiki?curid=779908", "title": "Destinazione ignota", "text": "Destinazione ignota \u00e8 un romanzo giallo di Agatha Christie pubblicato nel 1955, stampato dalla Arnoldo Mondadori Editore nella collana \"Il giallo Mondadori\" con il n.350.\nTrama.\nHilary Craven \u00e8 una donna distrutta, la morte della figlia e l'abbandono da parte del marito sono stati troppo per lei. Delusa e amareggiata, si reca in Marocco per suicidarsi. Giunta l\u00ec viene avvicinata da un agente del controspionaggio e le viene fatta una proposta: impersonare una donna morta per riuscire a scoprire perch\u00e9 il marito, uno scienziato atomico, \u00e8 scomparso. Hilary, che ormai non ha pi\u00f9 nulla da perdere, accetta e si trova con gruppo di persone per essere trasportata verso una destinazione ignota."}
{"id": "779930", "revid": "339392", "url": "https://it.wikipedia.org/wiki?curid=779930", "title": "Amenophtis", "text": ""}
{"id": "779932", "revid": "339392", "url": "https://it.wikipedia.org/wiki?curid=779932", "title": "Osorchor", "text": ""}
{"id": "779946", "revid": "38671", "url": "https://it.wikipedia.org/wiki?curid=779946", "title": "Teorema di Bloch", "text": ""}
{"id": "779950", "revid": "24823", "url": "https://it.wikipedia.org/wiki?curid=779950", "title": "HFS+", "text": ""}
{"id": "779951", "revid": "1318658", "url": "https://it.wikipedia.org/wiki?curid=779951", "title": "Enzo Garinei", "text": "Biografia.\nFratello del noto commediografo e regista teatrale Pietro Garinei e padre di Andrea Garinei (1966-2016) \u2013 attore anch'egli, morto prematuramente \u2013 Enzo Garinei \u00e8 un prolifico attore teatrale, televisivo e cinematografico, nonch\u00e9 uno dei principali caratteristi del panorama italiano. Esordisce al cinema nel 1949, in \"Tot\u00f2 le Mok\u00f2\", e nel corso di quattro decenni partecipa, in ruoli secondari, a numerose commedie musicali e film, rallentando le proprie apparizioni solo a partire dagli anni novanta.\nNel teatro leggero ha partecipato a numerosi spettacoli di Garinei e Giovannini. \nNel 1997-1998 ha recitato, a fianco di Delia Scala e Gerry Scotti nella serie televisiva \"Io e la mamma\". Nel 2008 e 2009 \u00e8 stato fra i protagonisti di \"Facciamo l'amore\", a fianco di Gianluca Guidi e Lorenza Mario e di \"Aggiungi un posto a tavola\", sempre a fianco di Gianluca Guidi e con Marisa Laurito. Nella stagione teatrale 2017-2018 ed ancora nella stagione 2019-2020 \u00e8 ritornato in tourn\u00e9e con la nuova edizione di \"Aggiungi un posto a tavola\", interpretando dal vivo \"la voce di Dio\", ottenendo un tributo d'affetto da parte del pubblico.\nFino al 2008 \u00e8 stato anche, saltuariamente, doppiatore: il personaggio pi\u00f9 noto da lui doppiato \u00e8 probabilmente quello di George Jefferson (interpretato da Sherman Hemsley) della sitcom \"I Jefferson\" (1975-1985). Doppi\u00f2 anche Stan Laurel in alcune comiche e film. Nel luglio 2009 ha vinto il riconoscimento speciale Leggio d'oro \"Alberto Sordi\"."}
{"id": "779952", "revid": "124050260", "url": "https://it.wikipedia.org/wiki?curid=779952", "title": "Teatro Misa", "text": "Il Teatro Misa \u00e8 lo storico teatro della citt\u00e0 di Arcevia (AN).\nIl vecchio teatro.\nSi trova all'interno dell'antico Palazzo dei Priori e fu realizzato tra il 1840 e il 1845 in luogo di un precedente teatro risalente alla seconda met\u00e0 del XVII secolo, progettato dal conte Flaminio Mannelli coadiuvato da Benedetto Arcangeli, entrambi di Arcevia. I lavori furono avviati e sospesi per mancanza di fondi. L'inaugurazione risale probabilmente all'ultimo ventennio del secolo mentre nel 1706 fu restaurato il Fondale e designato un custode per le scene. Nel 1732 vennero realizzati tre ordini di palchetti lignei, nel 1738 restaurata la soffittatura pericolante e nel 1752 furono aggiunti i tramezzi ai palchetti.\nIl teatro Misa.\nNel 1840 la vecchia struttura fu abbattuta perch\u00e9 considerata pericolante e sostituita con quella attuale di progettista ignoto, anche se non \u00e8 da escludere una collaborazione tra gli architetti Vincenzo Ghinelli e Giuseppe Ferroni. La pianta ad \"U\" \u00e8 circondata da tre ordini di palchi per un totale di 38, ai quali se ne aggiungono 6 ai lati del proscenio, con balaustre a fascia separate dei pilastri arretrati che, come i pianerottoli delle scale arrotondati, richiamano lo stile del Ghinelli. Gli ornamenti delle balaustre a mascherine e listelli dorati sono dello scenografo anconetano Cesare Recanatini, autore anche di otto fondali con le quinte di corredo originali. Il macchinista anconetano Daniele Ferretti \u00e8 autore dell'apparato scenotecnico originale, tuttora conservato, mentre il pittore jesino Luigi Mancini ha realizzato la volta con figure allegoriche in stile rococ\u00f2. L'ingresso \u00e8 collegato all'atrio da una scala diritta, mentre un'altra scala collega l'atrio al foyer."}
{"id": "779956", "revid": "110157", "url": "https://it.wikipedia.org/wiki?curid=779956", "title": "Brom\u00f6lla (comune)", "text": "Brom\u00f6lla \u00e8 un comune svedese di 12.285 abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "779957", "revid": "767487", "url": "https://it.wikipedia.org/wiki?curid=779957", "title": "Il giorno dello sciacallo (film)", "text": "Il giorno dello sciacallo (\"The Day of the Jackal)\" \u00e8 un film del 1973 diretto da Fred Zinnemann.\nIl soggetto \u00e8 tratto dall'omonimo romanzo del 1971 di Frederick Forsyth.\nTrama.\nSubito dopo la fine della guerra d'Algeria e la sua indipendenza da colonia francese, l'OAS, guidata da Marc Rodin e ormai quasi sconfitta dalle autorit\u00e0 francesi, ingaggia un sicario professionista per uccidere il Presidente Charles de Gaulle, come ritorsione alla concessione dell'indipendenza al paese nordafricano. L'eventuale successo dell'operazione rimetterebbe in gioco l'ormai decrepita organizzazione eversiva. L'incontro avviene in una pensione in Austria: per compiere l'attentato lo Sciacallo, nome d'arte scelto dal sicario, rifiuta ogni aiuto dall'OAS, ritenendola fortemente infiltrata dai Servizi Segreti francesi.\nPer l'omicidio lo Sciacallo chiede come compenso 500.000 dollari, met\u00e0 subito sul suo conto svizzero e l'altra met\u00e0 a lavoro ultimato. L'OAS accetta e per procurarsi velocemente il denaro compie in pochi giorni una serie di rapine a banche e furgoni portavalori, che finiscono per insospettire i Servizi Segreti francesi, che subito notano l'impronta militare nelle modalit\u00e0 esecutive e ben presto si mettono in moto, sequestrando l'ex maresciallo della Legione straniera Wolenski, fedele guardia del corpo e tuttofare dei capi dell'OAS rifugiati a Roma. Lo trasportano quindi in Francia e lo torturano per estorcergli alcuni indizi, tra cui il nome in codice \"Chacal\". Il Ministro degli Interni viene subito informato del possibile attentato al Presidente, cos\u00ec viene istituita un'unit\u00e0 di crisi presso il Ministero; l'incarico di fermare il sicario viene affidato al pi\u00f9 abile investigatore della polizia parigina, il commissario Claude Lebel, che crea un apposito ufficio e chiede la collaborazione alle Polizie e ai Servizi Segreti di tutta Europa.\nIntanto lo Sciacallo, rubato il passaporto a un turista danese all'aeroporto di Londra, entra in azione facendo sopralluoghi a Parigi nella zona dell'Arco di Trionfo, poi si sposta in treno a Genova per farsi fabbricare da un esperto artigiano un fucile di precisione smontabile, e infine si procura ulteriori documenti falsi e un'Alfa Romeo Giulietta Spider bianca per raggiungere nuovamente Parigi attraverso il valico di frontiera di Ventimiglia. Ma il contatto telefonico dell'OAS l'avverte che la Polizia \u00e8 sulle sue tracce: \u00e8 cos\u00ec costretto a nascondersi e ad uccidere una donna, Colette, che ha capito il suo piano e che potrebbe denunciarlo, cambiando due volte automobile; dopo avere assunto l'identit\u00e0 del maestro danese cui aveva sottratto il passaporto a Londra, riesce a raggiungere Parigi in treno, sfuggendo pi\u00f9 volte per un soffio all'arresto da parte di Lebel.\nGiunto nella capitale, evita di proposito gli alberghi, essendo le presenze controllate dalla Gendarmerie, e con un taxi si fa accompagnare a un bagno turco, dove incontra un uomo che l'ospita in casa. L'uomo incontrato nel bagno turco, tornando dalle spese, gli riferisce di averlo visto nella fotografia trasmessa da un notiziario televisivo nella vetrina d'un negozio di elettrodomestici, andando incontro a morte immediata. Lo Sciacallo, travestito da reduce disabile della Seconda guerra mondiale, sale all'ultimo piano d'un palazzo che s'affaccia sulla piazza davanti alla Gare Montparnasse, con l'intento di sparare a De Gaulle durante la cerimonia della festa di Liberazione.\nMa quando spara il primo colpo, d'improvviso il Presidente si china, scampando d'un soffio all'attentato; in quell'istante irrompono Lebel e un agente della Gendarmerie, al quale lo Sciacallo spara colpendolo, ma viene a sua volta ucciso da Lebel, mentre tenta di ricaricare il fucile. Per quasi tutta la durata della vicenda le autorit\u00e0 credono di avere identificato nell'inglese Charles Calthrop (la contrazione del cui nome sarebbe Chacal, sciacallo) il misterioso sicario, ma solo alla fine si scopre che Calthrop era, in realt\u00e0, del tutto estraneo alla vicenda e rimane il mistero sull'identit\u00e0 del sicario, che finisce sepolto in una tomba anonima, alla presenza del solo Lebel.\nDifferenze tra il film ed il romanzo.\nNel film sono stati cambiati i nomi di alcuni personaggi:\nRiconoscimenti.\nNel 1999 il British Film Institute l'ha inserito al 74\u00ba posto della lista dei migliori cento film britannici del XX secolo.\n\"Remake\".\nNel 1997 Michael Caton-Jones ha diretto un film, \"The Jackal\", con Bruce Willis e Richard Gere, trasponendo la vicenda de \"Il giorno dello sciacallo\" negli USA."}
{"id": "779964", "revid": "1318658", "url": "https://it.wikipedia.org/wiki?curid=779964", "title": "Pecora (fiume)", "text": "Il Pecora \u00e8 un breve corso d'acqua della Toscana che nasce dalle Colline Metallifere grossetane, poco a nord di Massa Marittima.\nPercorso.\nIl corso d'acqua scende a valle prima in direzione sud-ovest e, dopo una curva a sinistra, verso sud dove forma l'omonima piana tra Follonica, Gavorrano e Scarlino (la pi\u00f9 settentrionale della Maremma grossetana).\nIl fiume sfocia all'interno del padule di Scarlino, per poi far defluire le sue acque nel Mar Tirreno, presso la localit\u00e0 del Puntone di Scarlino nel golfo di Follonica, grazie ad una serie di canali artificiali.\nDal 1902 al 1944 un ponte a travata metallica con luce da 28 metri sul Pecora consentiva il passaggio della Ferrovia Massa Marittima-Follonica, un'infrastruttura nata quale ferrovia mineraria; l'opera venne demolita per cause belliche.\nFauna ittica.\n\u00c8 popolato da molte specie ittiche, in particolare da cavedani, carpe, barbi, anguille, lucci (pi\u00f9 comuni nella piana vicino alla foce), scardole e persici sole.\nPortata e problemi.\nCome molti fiumi della Maremma, il flusso e la portata d'acqua sono sucettibili di cambiamenti stagionali molto importanti che mettono a repentaglio la sopravvivenza della fauna presente. Inoltre, la continua corsa a voler ripristinare le sponde artificiali e l'omogeneit\u00e0 del fondo da parte degli organi di bonifica ha definitivamente minato la possibilit\u00e0 del perpetuamento delle specie ittiche menzionate.\nNel corso del 2019 il Comune di Gavorrano, in qualit\u00e0 di capofila del progetto, ha richiesto e ottenuto un finanziamento dalla Regione Toscana per avviare un processo finalizzato alla costituzione del Contratto di Fiume per la Bassa Val di Pecora in Provincia di Grosseto. Al progetto hanno aderito, oltre il Comune di Gavorrano, il Comune di Scarlino, il Comune di Follonica, il Comune di Massa il Parco Nazionale delle Colline Metallifere ( Parco tecnologico e archeologico delle Colline Metallifere grossetane ), il Consorzio di Bonifica 5 Toscana Costa, la Venator Italy, il Centro Italiano per la Riqualificazione Fluviale (CIRF), l'Associazione Circolo Festambiente di Legambiente, l'Associazione Asini Amo, l'ASD Amici delle 2 ruote di Gavorrano. \nIl progetto (il cui termine \u00e8 prevsito nel 2022) prevede, attraverso vari step, l'organizzazione di un percorso partecipato e la definizione di un programma di azione e di monitoraggio, di arrivare a sottoscrivere un Contratto di Fiume del Fiume Pecora.\nQui maggiori informazioni: \nhttps://partecipa.toscana.it/web/contratto-di-fiume-per-la-bassa-val-di-pecora"}
{"id": "779965", "revid": "110157", "url": "https://it.wikipedia.org/wiki?curid=779965", "title": "Osby (comune)", "text": "Osby \u00e8 un comune svedese di 12.683 abitanti, situato nella contea di Scania. Il suo capoluogo \u00e8 la cittadina omonima.\nQua nacque il matematico Torsten Carleman.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "779967", "revid": "767487", "url": "https://it.wikipedia.org/wiki?curid=779967", "title": "Don Carlos (cantante)", "text": " \u00c8 ritenuto come uno dei pionieri dello stile vocale \"Waterhouse style\" assieme a Michael Rose e Junior Reid.\nBiografia.\nNato il 29 giugno del 1952, nel quartiere Waterhouse di Kingston. Tale quartiere \u00e8 noto per essere stato la culla di numerosi artisti della scena reggae come King Tubby, The Jays, Junior Reid e King Jammy.\nDon Carlos inizia la sua carriera nel 1973 nei Black Uhuru incidendo nel 1977 il famoso album \"Love Crisis\"."}
{"id": "779973", "revid": "6923", "url": "https://it.wikipedia.org/wiki?curid=779973", "title": "Aeroporto di Ragusa-Comiso", "text": ""}
{"id": "779974", "revid": "74801", "url": "https://it.wikipedia.org/wiki?curid=779974", "title": "Burl\u00f6v", "text": "Burl\u00f6v \u00e8 un comune svedese di abitanti, situato nella contea di Scania. Il suo capoluogo \u00e8 la citt\u00e0 di Arl\u00f6v. \u00c8 la penultima municipalit\u00e0 svedese per superficie.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "779979", "revid": "125819591", "url": "https://it.wikipedia.org/wiki?curid=779979", "title": "Wewelsburg", "text": "Wewelsburg (pronunciati [\u02c8ve\u02d0v\u0259ls\u02ccb\u028a\u0250\u032fk]) \u00e8 un castello situato nella localit\u00e0 di B\u00fcren nella Renania Settentrionale-Vestfalia (Germania). Il castello ha la sagoma di un triangolo (vedi fotografia aerea).\n\u00c8 conosciuto per essere stato dal 1934 il centro ideologico e \"mistico\" delle SS, scelto da Heinrich Himmler, capo delle SS e poi ministro dell'Interno del Terzo Reich.\nStoria moderna.\nIl castello di Wewelsburg \u00e8 stato costruito fra il 1603 e 1609 dal vescovo-principe di Paderborn Dietrich von F\u00fcrstenberg. Si trova in una frazione della citt\u00e0 di B\u00fcren nel circondario di Paderborn, vicino a quello che si riteneva essere il luogo della Battaglia della foresta di Teutoburgo. La leggenda narra che all'interno delle mura del castello durante il 1600 migliaia di donne ritenute streghe sono state dapprima torturate e poi uccise. Nel 1802 il castello \u00e8 passato sotto propriet\u00e0 della Prussia e 13 anni dopo \u00e8 stato colpito da un incendio che ne ha distrutto la Torre Nord.\nPeriodo nazista.\nNel 1925 il castello era stato ristrutturato per farne un museo, un ristorante ed un ostello; sei anni pi\u00f9 tardi, la Torre Nord cominci\u00f2 a dare segni di cedimento strutturale tanto che furono approntati dei cavi di ancoraggio per evitarne il crollo.\nNel 1934, dietro suggerimento di Karl Maria Wiligut, Heinrich Himmler firm\u00f2 un contratto di affitto del castello per 100 anni per la cifra simbolica di 100 marchi con il circondario di Paderborn, inizialmente intendendo ristrutturare il castello per farne una \"Reichsf\u00fchrerschule SS\", una scuola per i dirigenti nazisti (i cosiddetti SS \"F\u00fchrerkorps\"). \nLa scuola delle SS.\nI membri principali della Scuola delle SS a Wewelsburg erano:\nLe attivit\u00e0 che vi venivano svolte erano le seguenti:\nLe varianti architettoniche.\nHeinrich Himmler rimase da subito colpito dalla forma a freccia del castello, che contrariamente ad altre costruzioni, seguiva l'asse Nord-Sud invece del pi\u00f9 consueto Est-Ovest. Tale vettore risulta per Himmler il centro del castello e quindi della Germania nazista.\nA partire dal 1936 volle rafforzare il ruolo di Wewelsburg come centro rappresentativo e ideologico delle SS. Nel 1938, Siegfried Taubert fu incaricato di ristrutturare il castello. Pare che anche l'Ahnenerbe sia stata coinvolta nella fase di progettazione della ristrutturazione. In principio il Reichsarbeitsdienst (RAD) apport\u00f2 le modifiche al castello. I prigionieri dei campi di concentramento di Niederhagen e della Sassonia furono usati per realizzare gran parte dei lavori fra il 1939 e 1943, sotto il controllo dell'architetto Hermann Bartels e dell'esoterista austriaco Karl Maria Wiligut.\nSecondo i piani di Heinrich Himmler, il castello doveva essere il \"centro del nuovo mondo\" (\"Zentrum der neuen Welt\") dopo la \"vittoria finale\". Per questo motivo, era stata progettata la realizzazione di un muro circolare del diametro di un chilometro attorno al castello.\nLa torre nord.\nNella torre nord del castello sono presenti due stanze create dalla SS con precisi intenti simbolici; la torre stessa \u00e8 stata chiamata \"Centro del Mondo\" dagli architetti che la hanno riprogettata.\nLa prima stanza, la \"Obergruppenf\u00fchrersaal\" (letteralmente: Obergruppenf\u00fchrer - Camera dei generali) \u00e8 un salone di rappresentanza. Il pavimento in marmo \u00e8 decorato con un ornamento ed un mosaico circolare di colore verde scuro chiamato \"Sole Nero\" (Schwarze Sonne); questo \u00e8 una ripresa del cerchio del sole, simbolo usato dal misticismo nazista e alcune correnti dell'Etenismo. Originariamente al centro dell'ornamento vi era un disco in oro; il termine \"Sole Nero\" per il mosaico di Wewelsburg divenne popolare dopo la Seconda Guerra Mondiale quando il disco d'oro venne rimosso.\nLa seconda stanza, nel seminterrato \u00e8 una stanza per la preghiera per le SS defunte; questa stanza \u00e8 tuttavia rimasta incompiuta..\nNelle intenzioni di Himmler, il castello era il luogo dove far rinascere i Cavalieri della Tavola Rotonda, che dovevano essere impersonati da 12 ufficiali delle SS. Questi dodici cavalieri sarebbero stati il seguito di Himmler durante riti sconosciuti praticati all'interno del castello. Bench\u00e9 ci siano i presupposti per ritenere che questi incontri avvenissero regolarmente, l'unica riunione documentata \u00e8 del giugno 1941.\nIl castello era la base spirituale di ogni membro delle SS: alla morte di uno degli ufficiali, le sue ceneri sarebbero dovute essere sepolte nel castello; similmente, qualunque destinatario di uno dei Totenkopfrings di Himmler doveva restituire il suo anello al castello nel momento della sua morte.\nQuando si cap\u00ec che la sconfitta era inevitabile, Himmler ordin\u00f2 a Heinz Macher con 15 dei suoi uomini di distruggere il castello di Wewelsburg, solo due giorni prima che la 3\u00aa Divisione di fanteria americana occupasse la zona. I rapporti militari variano dalla distruzione quasi completa al danneggiamento grave solo della torre nord.\nDopo la seconda guerra mondiale.\nI danni della guerra furono presto riparati dopo che il territorio fu bonificato dagli esplosivi. Attualmente il castello ospita un ostello della giovent\u00f9 ed un museo.\nNel 2006 e nel 2007 ha ospitato l'annuale \"Internacia Seminario\", un incontro della giovent\u00f9 esperantista.\nBibliografia.\nI seguenti romanzi sono in parte ambientati nel castello di Wewelsburg:"}
{"id": "779980", "revid": "2091899", "url": "https://it.wikipedia.org/wiki?curid=779980", "title": "Albegna", "text": "L'Albegna \u00e8 un fiume della provincia di Grosseto, nella Toscana meridionale.\nPercorso.\nL'Albegna nasce sulla sponda meridionale del Monte Buceto, rilievo montuoso che costituisce la parte sud-occidentale del cono vulcanico del Monte Amiata assieme ai pi\u00f9 settentrionali Monte Aquilaia e Poggio all'Olmo.\nIl fiume scende inizialmente a valle in direzione sud, passando prima dall'abitato di Roccalbegna e scorrendo successivamente nella parte occidentale del territorio comunale di Semproniano a valle di Rocchette di Fazio, traversando la Riserva naturale Bosco dei Rocconi. Subito dopo, entra nel comune di Manciano e, nei pressi della localit\u00e0 di Saturnia, volta a destra in direzione sud-ovest. Raggiunta la localit\u00e0 di Marsiliana, forma la piana dell'Albegna (la pi\u00f9 meridionale della Maremma grossetana in continuit\u00e0 pi\u00f9 a sud con quella del Fiora).\nIl fiume Albegna sfocia nel Mar Tirreno presso la localit\u00e0 di Albinia, delimitando a nord il Tombolo della Giannella che unisce il promontorio dell'Argentario alla terraferma.\nL'alta valle e il medio corso del fiume Albegna sono stati inseriti tra i siti di interesse comunitario della provincia di Grosseto.\nL'area protetta del Medio Albegna.\nIl \"Medio Albegna\" \u00e8 un sito di interesse regionale, tutelato sia come zona di protezione speciale (ZPS) che proposto come sito di importanza comunitaria (pSIC) (cod.: IT51A0021): \u00e8 uno dei migliori esempi toscani di esteso tratto fluviale con alveo ampio, greti ghiaiosi con terrazze fluviali, formazioni ripariali autoctone in buono stato di conservazione e scarso condizionamento antropico.\nI principali elementi di criticit\u00e0 interni al sito sono:\nI principali elementi di criticit\u00e0 esterni al sito sono:\nI principali obiettivi di conservazione da adottare sono:\nIndicazioni per le misure di conservazione:\nGeomorfologia.\nLa tipologia ambientale prevalente nel medio corso dell'Albegna \u00e8 data dal corso d'acqua ad alveo ampio, a carattere torrentizio, con vegetazione pioniera dei greti sassosi e dei terrazzi fluviali; seminativi e pascoli contigui. Mosaici di vegetazione comprendenti anche garighe mediterranee ad elevata diversit\u00e0 ed in ottimo stato di conservazione. Altre tipologie ambientali rilevanti sono i boschi ripariali e altri boschi di latifoglie.\nFauna.\nIl Medio Albegna \u00e8 un sito di notevole importanza per la presenza di numerose specie ornitiche rare e minacciate legate agli alvei fluviali ed agli ambienti steppici, come \"Burhinus oedicnemus\" e \"Coracias garrulus\". Da segnalare anche numerose specie di rapaci, come il lanario (\"Falco biarmicus\"), nidificante possibile, e il biancone (\"Circaetus gallicus\"), presumibilmente nidificante in zone boscate prossime al sito, che ha ottime potenzialit\u00e0 come area di caccia. Presenti anche l'occhione (\"Burhinus oedicnemus\"), nidificante, presumibilmente con buona consistenza numerica, l'averla cenerina (\"Lanius minor\"), nidificante; l'ortolano (\"Emberiza hortulana\"), segnalato come nidificante fino ai primi anni novanta, da confermare.\nTra i rettili sono presenti la testuggine d'acqua (\"Emys orbicularis\").\nTra i mammiferi, la lontra (\"Lutra lutra\") non \u00e8 stata segnalata in anni recenti, verosimilmente estinta, mentre la lepre italica (\"Lepus corsicanus\") \u00e8 segnalata in aree prossime al sito dove la sua presenza \u00e8 possibile.\nFlora.\nPer quanto riguarda la fitocenosi, sono presenti garighe alveali del basso corso dell'Albegna (\"Elicriso-Santolineti\")."}
{"id": "779983", "revid": "2011865", "url": "https://it.wikipedia.org/wiki?curid=779983", "title": "Jan Potocki", "text": "Biografia.\nDiscendente della famiglia Potocki, che possedeva vaste propriet\u00e0 in tutta la Polonia, Jan era il figlio del conte Stanis\u0142aw Potocki e di Anna Teresa Ossoli\u0144ska. All'et\u00e0 di sette anni, insieme al fratello Severyn, visse in Svizzera e in Francia. Studi\u00f2 a Ginevra e a Losanna. \nCarriera.\nPrest\u00f2 servizio due volte nell'esercito polacco come capitano degli ingegneri e pass\u00f2 un po' di tempo in una galea come novizio dei cavalieri di Malta. La sua vita movimentata lo condusse in Europa, Asia e Nord Africa, dove fu coinvolto in intrighi politici, si avvicin\u00f2 a societ\u00e0 segrete e contribu\u00ec alla nascita dell'etnologia: fu uno dei primi a studiare i precursori dei popoli slavi considerando la linguistica e un punto di vista storico.\nNel 1790 fu il primo polacco a viaggiare in mongolfiera salendo a Varsavia con l'aeronauta Jean-Pierre Blanchard. Trascorse un po' di tempo in Francia e al suo ritorno in Polonia divenne un noto pubblicista, pubblicando giornali e opuscoli, in cui sosteneva varie riforme; fond\u00f2 nel 1788 a Varsavia la casa editrice \"Drukarnia Wolna\", nonch\u00e9 la prima sala di lettura gratuita in citt\u00e0. Ebbe rapporti spinosi con il re Stanislao II Augusto e fu molto critico nei confronti dell'ambasciatore russo Otto Magnus von Stackelberg.\nNel 1796, nel suo libro \"Frammenti storici e geografici sulla Scizia, la Sarmatia e gli slavi\" espresse un'idea nuova per l'epoca, secondo cui gli ucraini sono un popolo distinto da quello russo.\nNel 1805 si rec\u00f2 in Estremo Oriente come capo scientifico della missione diplomatica del conte Golovkin. L'anno successivo fu eletto membro onorario dell'Accademia imperiale delle scienze. Come quasi tutti i membri della sua famiglia, Jan Potocki appartenne presumibilmente alla massoneria.\nEgli scrisse anche atti unici per il teatro, alcuni racconti, un diario di viaggio nelle steppe di Astrachan' e del Caucaso e degli apologhi.\nManoscritto trovato a Saragozza.\nL'opera pi\u00f9 famosa di Potocki, originariamente scritta in francese, \u00e8 \"Manoscritto trovato a Saragozza\", romanzo dotato di una complessa struttura narrativa, costituita da storie concatenate una dentro l'altra in una maniera che ricorda vagamente il \"Decameron\" o \"Le mille e una notte\".\nIl titolo del libro \u00e8 spiegato nella premessa, narrata da un ufficiale francese senza nome che descrive la sua scoperta fortuita di un affascinante manoscritto spagnolo durante il sacco di Saragozza nel 1809, nel corso delle guerre napoleoniche. Poco dopo l'ufficiale francese viene catturato dagli spagnoli e privato dei suoi averi, ma un ufficiale spagnolo riconosce l'importanza del manoscritto e durante la prigionia del francese lo spagnolo lo traduce per lui in francese.\nIl manoscritto \u00e8 stato scritto da un giovane ufficiale della Guardia vallona, Alphonse van Worden. Nel 1739, mentre era in viaggio verso Madrid per servire con l'esercito spagnolo, nella Sierra Morena, per un periodo di sessantasei giorni, incontra un variegato gruppo di personaggi, tra cui principesse musulmane, zingari, fuorilegge e cabalisti, che gli raccontano una serie intrecciata di storie bizzarre, divertenti e fantastiche che registra nel suo diario.\nLe sessantasei storie coprono una vasta gamma di temi, soggetti e stili, tra cui l'horror gotico, le avventure picaresche e i racconti comici, erotici e morali. Le storie riflettono l'interesse di Potocki per le societ\u00e0 segrete, il sovrannaturale e le culture orientali, e sono illustrate con le sue dettagliate osservazioni dei costumi e dei costumi europei del XVIII secolo, in particolare quelli della societ\u00e0 spagnola dell'alta borghesia.\nMolte delle localit\u00e0 descritte nei racconti sono luoghi reali e regioni che Potocki avrebbe visitato durante i suoi viaggi, mentre altri sono racconti romanzati di luoghi reali.\nMentre c'\u00e8 ancora qualche controversia sulla paternit\u00e0 del romanzo, ora \u00e8 generalmente accettato che sia stato scritto da Potocki. Cominci\u00f2 a scriverlo nel 1790 e lo complet\u00f2 nel 1814, un anno prima della sua morte, anche se si pensa che la struttura del romanzo sia stata completamente mappata nel 1805.\nIl romanzo non fu mai pubblicato nella sua interezza durante la vita di Potocki. Un'edizione di prova contenente i primi dieci giorni fu fatta circolare a San Pietroburgo nel 1805 e un secondo estratto fu pubblicato a Parigi nel 1813, quasi certamente con il permesso di Potocki. Una terza pubblicazione, combinando entrambi i precedenti estratti, fu pubblicata nel 1814, ma sembra che al momento della sua morte Potocki non avesse ancora deciso la forma finale del romanzo.\nLe sezioni dei manoscritti originali vennero in seguito perse, ma sono sopravvissute in una traduzione polacca realizzata nel 1847 da Edmund Chojecki da una copia completa in francese, ora perduta.\nLa versione pi\u00f9 recente e completa in lingua francese, curata da Fran\u00e7ois Rosset e Dominique Triaire, \u00e8 stata pubblicata nel 2006 a Lovanio, in Belgio, nell'ambito di un'edizione critica accademica delle opere complete di Potocki. L'edizione di Rosset e Triaire \u00e8 stata condotta esclusivamente sui manoscritti in lingua francese di Potocki trovati in diverse biblioteche in Francia, in particolare manoscritti precedentemente sconosciuti scoperti a Pozna\u0144, in Spagna e in Russia, cos\u00ec come nella collezione privata degli eredi di Potocki. Identificarono due versioni del romanzo: una incompiuta, del 1804 e pubblicata nel 1805, e la versione completa del 1810, che sembra essere stata completamente riconcepita rispetto alla versione del 1804. Considerando che la prima versione ha un tono pi\u00f9 leggero, pi\u00f9 scettico, la seconda tende verso uno stato d'animo pi\u00f9 oscuro e religioso. In vista delle differenze tra le due versioni, quelle del 1804 e 1810 furono pubblicate come due opere separate. Le edizioni in brossura furono pubblicate all'inizio del 2008 da Flammarion .\nLa prima edizione in italiano fu pubblicata nel 1965, edita da Adelphi e contenente le prime quattordici giornate. La prima edizione integrale fu pubblicata da Guanda nel 1990. Il romanzo di Potocki \u00e8 diventato ampiamente conosciuto in occidente attraverso l'elegante adattamento in bianco e nero prodotto in Polonia nel 1965: Il manoscritto trovato a Saragozza (\"R\u0119kopis znaleziony w Saragossie\"), diretto da Wojciech Has e con Zbigniew Cybulski nei panni di Alphonse van Worden.\nMatrimoni.\nPrimo matrimonio.\nSpos\u00f2 il 9 maggio 1783 a Wilan\u00f3w la principessa Julia Lubomirska (1764-1794), figlia di Stanis\u0142aw Lubomirski. Ebbero due figli:\nFu un matrimonio infelice: Julia preferiva vivere con la madre a Parigi, dove conduceva una vita sociale attiva.\nSecondo matrimonio.\nNel 1798 spos\u00f2 la contessa Konstancja Potocka (1781-1852), figlia del generale d'artiglieria Stanis\u0142aw Szcz\u0119sny Potocki. Ebbero tre figli:\nMorte.\nIl 23 dicembre 1815 in preda alla depressione che a quel tempo veniva diagnosticata come Melanconia, e secondo una leggenda popolate dall' ossessione di diventare un Lupo Mannaro, stacc\u00f2 una fragola d'argento che adornava il coperchio di una sua teiera, limandola giorno dopo giorno, ne fece una sfera. Quando raggiunse le dimensioni adatte la fece benedire dal prete del villaggio, quindi, ritirandosi nell'ufficio della sua biblioteca, mise la palla nella canna della pistola e si spar\u00f2 alla tempia."}
{"id": "779985", "revid": "287204", "url": "https://it.wikipedia.org/wiki?curid=779985", "title": "Leo Delibes", "text": ""}
{"id": "779986", "revid": "1702319", "url": "https://it.wikipedia.org/wiki?curid=779986", "title": "Patna", "text": "Patna (in hindi \u092a\u091f\u0928\u093e) \u00e8 una suddivisione dell'India, classificata come \"municipal corporation\", di circa 1.695.000 abitanti, capoluogo del distretto di Patna e della divisione di Patna, nello stato federato del Bihar, di cui \u00e8 la capitale. In base al numero di abitanti la citt\u00e0 rientra nella classe I (da 100.000 persone in su).\nPatna ospita a poca distanza innumerevoli luoghi di pellegrinaggio buddhisti, giainisti e sikhisti. Il nome deriva probabilmente da Patan, il nome della devi protettrice della citt\u00e0, o da \"pattan\" (\"porto\" in sanscrito), in quanto la citt\u00e0 si trova alla confluenza di quattro fiumi (Gange, Ghagra, Son e Gandak). Nel corso della storia la citt\u00e0 \u00e8 stata conosciuta con molti altri nomi, ad esempio Pataligram, Pataliputra, Kusumpur, Pushpapura e Azimabad.\nGeografia fisica.\nTerritorio.\nLa citt\u00e0 \u00e8 situata a 25\u00b0 36' 0 N e 85\u00b0 7' 0 E e ha un'altitudine di 49 .\nClima.\nIl clima di Patna secondo la classificazione di K\u00f6ppen \u00e8 \"Cwa\".\nStoria.\nSecondo la leggenda, la citt\u00e0 fu creata magicamente dal re Putraka per sua moglie Patali, e venne chiamata Pataligram (\"villaggio di Patali\"); quando Patali ebbe un bambino, il villaggio fu chiamato Pataliputra (\"figlio di Patali\").\nDa una prospettiva storica, le prime menzioni della citt\u00e0 risalgono al 490 a.C. quando il re Aj\u0101tashatru di Magadha, in guerra con il regno di Licchavis, spost\u00f2 la capitale da Rajgriha, una roccaforte di collina, alle rive del Gange. Con l'ascesa dell'impero Maurya, venne scelta da Chandragupta Maurya come capitale dell'impero. All'epoca la citt\u00e0 era prevalentemente edificata con strutture di legno; secondo la tradizione le prime costruzioni in pietra furono realizzate dal re A\u015boka Maurya. Le prime descrizioni di Pataliputra si devono al geografo Megastene, che serviva come ambasciatore dei Seleucidi presso i Maurya verso la fine del regno di Chandragupta; nel suo \"Indik\u00e1\" chiama la citt\u00e0 \"Pal\u00edbothra\" (\u03a0\u03b1\u03bb\u03af\u03b2\u03bf\u03b8\u03c1\u03b1), e dice che si trovava alla confluenza dei fiumi \"G\u00e1ng\u0113s\" (\u0393\u03ac\u03b3\u03b3\u03b7\u03c2) e \"Erannob\u00f3a\" (\u1f18\u03c1\u03b1\u03bd\u03bd\u03bf\u03b2\u03cc\u03b1).\nPatna rimase capitale sotto l'impero Gupta, ma a causa dell'amministrazione decentralizzata adottata dai nuovi regnanti perse gradualmente di importanza. Nel XII secolo fu conquistata dai turchi di Ikhtiyar Uddin Muhammad Bin Bakhtiyar Khalji, e sotto i nuovi regnanti islamici molte vestigia induiste e buddhiste furono distrutte; essendo molti centri di apprendimento dei templi o monasteri delle due religioni, la citt\u00e0 perse il suo ruolo di centro culturale e religioso del Paese.\nSotto i Gran Mogol fu amministrata centralmente da Delhi ed ebbe una certa ripresa solo a met\u00e0 del XVI secolo sotto Sher Shah Suri, che vi costru\u00ec un fortino e una moschea (quest'ultima ancora esistente) sulle rive del Gange. Nel 1574 il Gran Mogol Akbar entr\u00f2 nella citt\u00e0 sconfiggendo Daud Khan, e il suo segretario di stato e biografo descrisse la citt\u00e0 come un centro molto attivo nella produzione di carta, pietra, vetro e riso, nella variet\u00e0 che divenne nota appunto come \"riso Patna\" in Europa. Il Gran Mogol Aurangzeb nel 1704 rinomin\u00f2 la citt\u00e0 Azimabad in onore di suo nipote Muhammad Azim.\nDurante il XVII secolo, Patna divenne un centro di commercio internazionale; i britannici vi posero una base per il commercio di calic\u00f2 e seta, e poi anche salnitro. Peter Mundy, nel 1632, chiam\u00f2 questo \"il pi\u00f9 grande mercato della regione orientale\". I traffici continuarono con il passaggio della citt\u00e0, nel 1765 con la battaglia di Buxar, alla Compagnia Inglese delle Indie Orientali.\nNel 1912, Patna divenne il capoluogo della provincia di Orissa, e si configur\u00f2 presto come un centro strategico per il commercio; i britannici vi costruirono strutture imponenti, soprattutto ad opera dell'architetto I. F. Munnings. Molte di queste opere rivelano influenze indo-saracene (come il Museo di Patna e l'Assemblea di Stato), rinascimentali (come il Raj Bhawan o la High Court), o falso-rinascimentali (come il GPO, General Post Office, e il Vecchio Segretariato). Secondo alcuni gli esperimenti architettonici a Patna furono la base per la costruzione della capitale imperiale Nuova Delhi.\nNel 1935 le province di Orissa e Bihar vennero separate, e Patna divenne capoluogo della seconda. La citt\u00e0 partecip\u00f2 attivamente al movimento d'indipendenza indiano, aderendo nel 1942 al movimento Quit India. Con l'indipendenza indiana nel 1947 divenne la capitale del nuovo stato di Bihar, dal quale nel 2000 si \u00e8 separato lo stato di Jharkhand.\nSociet\u00e0.\nEvoluzione demografica.\nAl censimento del 2001 la popolazione di Patna assommava a 1.376.950 persone, delle quali 749.868 maschi e 627.082 femmine. I bambini di et\u00e0 inferiore o uguale ai sei anni assommavano a 175.151, dei quali 91.810 maschi e 83.341 femmine. Infine, coloro che erano in grado di saper almeno leggere e scrivere erano 983.884, dei quali 575.205 maschi e 408.679 femmine.\nNel 2004 la scolarizzazione aveva raggiunto il 62,9% dei maschi e il 50,8% delle femmine.\nNella citt\u00e0 si parla lo hindi come nel resto del Bihar, ma a causa della lunga storia di colonizzazione britannica l'inglese \u00e8 molto diffuso; inoltre si parla l'autoctono magahi, le varie lingue tipiche del Bihar (angika, bhojpuri, e maithili), e minoritariamente anche urdu, bengali, e oriya.\nLa tradizione a Patna concede alle donne ampia voce negli affari di famiglia, ma nelle aree rurali la condizione femminile sta retrocedendo, mentre nelle aree pi\u00f9 urbanizzate molte donne intraprendono lavori fuori casa. Le famiglie sono tradizionalmente molto ampie, nonostante le pressioni governative per ridurre la pressione demografica, e famiglie estese vivono spesso nella stessa casa per motivi economici; le famiglie esercitano un forte controllo sui propri membri, e la volont\u00e0 della famiglia viene considerata superiore a quella dell'individuo. Molti matrimoni sono tuttora arrangiati dai genitori, spesso in base alla casta, e le cerimonie matrimoniali sono sfarzose ed elaborate; sebbene la pratica sia illegale, pu\u00f2 capitare che i genitori della sposa offrano una dote allo sposo.\nMonumenti e luoghi d'interesse.\nGolghar.\nIl \"Golghar\" (in hindi: , cio\u00e8 letteralmente \"casa rotonda\") \u00e8 un granaio costruito nel XVIII secolo a forma di cupola, che assomiglia ad un gigantesco alveare. Fu costruito nel 1786 dal capitano inglese John Garstin per immagazzinare il grano per sopperire alle frequenti carestie; curiosamente la struttura non fu mai utilizzata ed ora rappresenta uno dei simboli della citt\u00e0.\nIl granaio \u00e8 alto 29 m ed ha una base rotonda di 125 m di circonferenza, che via via si restringe. La capacit\u00e0 calcolata della struttura \u00e8 di 124.125 tonnellate. Due scalinate esterne salgono a spirale verso la cima; ad intervalli regolari sono poste delle piattaforme. L'intenzione iniziale era quella di portare a mano il grano fino in cima e da l\u00ec versarlo all'interno per mezzo di un foro al centro della cupola. Ora \u00e8 utilizzata solo per scopi turistici e la maggiore attrattiva \u00e8 il potente eco che rimbomba entro la cupola vuota. Inoltre, dalla cima si pu\u00f2 godere una splendida visuale sulla citt\u00e0 e sul fiume Gange.\nCucina.\nL'alimentazione tipica \u00e8 composta di \"bhat\", \"dal\", \"roti\", \"tarkari\" e \"achar\", cio\u00e8 riso, lenticchie, farina, verdura e conserve di frutta. Tradizionalmente, l'olio di senape \u00e8 molto usato. Il \"khichdi\", un brodo di riso e lenticchie condito con spezie e altri ingredienti variabili, \u00e8 il pranzo tipico del sabato."}
{"id": "779987", "revid": "63716", "url": "https://it.wikipedia.org/wiki?curid=779987", "title": "Pataliputra", "text": ""}
{"id": "779991", "revid": "125248491", "url": "https://it.wikipedia.org/wiki?curid=779991", "title": "Lupa capitolina", "text": "La Lupa capitolina \u00e8 una scultura di bronzo, di incerta datazione, custodita ai Musei Capitolini, a dimensioni approssimativamente naturali. I gemelli sottostanti furono aggiunti in epoca rinascimentale dallo scultore Antonio Pollaiolo. Viene tradizionalmente considerata di fattura etrusca, si ritiene che sia stata fusa nella bassa valle tiberina e che si trovi a Roma sin dall'antichit\u00e0 (S. Giovanni in Laterano).\nStoria.\nLa leggenda.\nSecondo il mito, la vestale Rea Silvia venne fecondata dal dio Marte e partor\u00ec due gemelli, Romolo e Remo. Il nonno dei gemelli, Numitore, fu scacciato dal trono di Alba Longa dal fratello Amulio. Per evitare che i nipoti, diventati adulti, potessero rivendicare il trono usurpato, Amulio ordin\u00f2 ad un suo servo che fossero uccisi e gettati nel Tevere ma il servo non ebbe il coraggio e allora li mise in una cesta e li lasci\u00f2 trasportare dalle acque del fiume. Questa cesta si incagli\u00f2 sul fiume alle pendici di un colle, dove i gemelli furono trovati da una lupa che si prese cura di loro finch\u00e9 non furono trovati dal pastore Faustolo. L'antro della lupa era il leggendario lupercale presso il colle Palatino.\nLa statua.\nLa statua \u00e8 l'icona stessa della fondazione della citt\u00e0. Le fonti antiche parlano di due statue bronzee della Lupa, una nel Lupercale, l'altra nel Campidoglio. La prima statua, quella del Palatino, \u00e8 citata nel 295 a.C., quando i due edili, Quinto Fabio Pittore e Quinto Ogulnio Gallo, le aggiunsero una coppia di gemelli. L'avvenimento, in base al racconto di Tito Livio, risale al 296 a.C. e si rese possibile grazie al denaro che gli stessi edili \"curuli\" confiscarono agli usurai. Non possediamo alcun indizio sicuro sul gruppo degli OGNUNI, anzi il passo di Livio ha dato il via a due diverse interpretazioni, che considerano i gemelli come parte di un gruppo unitario o come un'aggiunta successiva ad un'immagine pi\u00f9 antica della lupa. Cicerone riporta come il simulacro capitolino venne colpito da un fulmine nel 65 a.C. e da allora non venne riparato.\nLe raffigurazioni di epoca classica della lupa con i gemelli sono abbastanza diverse dalla statua della lupa capitolina, che ha certa rigidit\u00e0, tipica della statuaria arcaica o medievale. Il dinamismo della posa della lupa che lecca uno dei gemelli e il diverso atteggiamento dei gemelli raffigurati nei bassorilievi marmorei e sulle monete d'argento indicano invece un elevato naturalismo e sono stati considerati testimonianza del carattere ellenico o ellenistico del modello. Ci\u00f2 che colpisce \u00e8 il carattere emblematico dell'immagine concepita come allegoria di un intero racconto di fondazione.\nLe prime notizie sicure su questa statua risalgono al X secolo, quando si trovava incatenata sulla facciata o all'interno del palazzo del Laterano: nel \"Chronicon\" di Benedetto da Soracte risalente appunto al X secolo, il monaco descrive l'istituzione di una suprema corte di giustizia \"nel palazzo del Laterano, nel posto chiamato ...[graffiti]..., cio\u00e8 la madre dei Romani.\" Processi ed esecuzioni \"alla lupa\" sono registrate di tanto in tanto fino al 1450. La Lupa era conservata con altri monumenti, come l'iscrizione bronzea della \"lex de imperio Vespasiani\", che venivano esposti come cimeli per attestare la continuit\u00e0 tra Impero romano e papato, tra antichit\u00e0 e medioevo.\nLa statua venne poi ospitata fino al 1471 nella chiesa di San Teodoro, che si trova tra il Palatino ed il Campidoglio. In quell'anno fu donata da Sisto IV della Rovere (inv. MC 1181) al \"popolo romano\" e da allora si trova nei Musei Capitolini, nella \"Sala della Lupa\".\nLa scultura rappresenta una lupa che allatta una coppia di piccoli gemelli, che rappresentano i leggendari fondatori della citt\u00e0, Romolo e Remo. Queste ultime due figure furono aggiunte nel tardo XV secolo, forse da Antonio del Pollaiolo, in accordo con la storia di Romolo e Remo: in un'incisione su legno delle \"Mirabilia Urbis Romae\" (Roma, 1499), appare gi\u00e0 con i due gemelli .\nLa Lupa nella monetazione.\nNella seconda met\u00e0 del III secolo a.C. la lupa diventa uno dei motivi decorativi nei medaglioni in rilievo, inseriti al centro dei vasi aperti della ceramica calena. I medaglioni riproducono meccanicamente i modelli metallici, identificabili con le didramme (statere) d'argento romano-campane; in secondo piano, alle volte, compare il fico ruminale su cui talvolta sono appollaiati uno o due uccelli. Accanto al nucleo centrale, con l'immagine della lupa e i gemelli, trovarono posto scene figurate pi\u00f9 complesse in cui vanno sommandosi altri elementi del racconto mitico: ad esempio la presenza di due pastori, o del solo Faustolo: come riporta il denario del triumviro monetale Sesto Pompeo Faustolo databile al 133-126 a.C.; Faustolo rappresentato come un viaggiatore, a braccia incrociate e con il \"pedum\", ha il braccio sollevato in segno di meraviglia, gesto che sottolinea il significato miracoloso dell'allattamento, secondo uno schema che avr\u00e0 larga fortuna in seguito.\nIn et\u00e0 tardo repubblicana, con il denario detto dell\"Augurium romuli\", datato al 110 a.C., la raffigurazione della \"Roma Victrix\", associata al \"Lupercale\" (il luogo, secondo la lagenda, dove la lupa allatt\u00f2 Romolo e Remo), entr\u00f2 a far parte del repertorio figurativo delle gemme; contemporaneamente i pastori diventarono due e si perse la specifica connotazione di Faustolo.\nCon la fine dell'et\u00e0 Repubblicana la tradizione iconografica narrativa cede il posto a raffigurazioni isolate, privilegiate per il loro carattere drammatico o per l'importanza acquisita dalla scena nella propaganda personale dell'imperatore; in particolare la lupa romana diventa uno dei motivi decorativi adoperati su urne e altari funerari della prima et\u00e0 imperiale.\nNell'et\u00e0 Augustea, l'immagine dell'allattamento dei gemelli, allude ad una vita felice che richiama l'avvento dell\"aura aetas\" celebrata nei \"ludi saeculares\" del 17 a.C. Dopo una lunga assenza dai coni monetali per tutta l'et\u00e0 giulio-claudia, la lupa che allatta i gemelli ricompare sui rovesci degli aurei di Tito e dei denari coniati a Roma da Diocleziano, poco tempo prima della morte di Vespasiano nel 79 d.C. In esergo \u00e8 raffigurata una barchetta, che richiama la cesta nella quale furono ritrovati i due fanciulli; la piccola imbarcazione diventa il simbolo del salvataggio miracoloso, poich\u00e9 solo grazie ad essa Romolo e Remo giunsero sulla riva del Tevere.\nCon l'et\u00e0 adrianea la lupa con i gemelli diventa un attributo caratterizzante della personificazione del fiume Tevere, accompagnato precedentemente dalla palma o dall'idria rovesciata. Sulla monetazione di questo imperatore la lupa compare con un atteggiamento nuovo: non pi\u00f9 rivolta interamente verso i gemelli, ma con la testa girata di tre quarti. Il significato della nuova immagine va compreso in relazione alle effigi della lupa che mostrano una diversa postura e che rimandano ad un diverso atteggiamento programmatico della politica imperiale:\nIl motivo della lupa avr\u00e0 larga diffusione, con ampie e numerose varianti, anche nella monetazione e nei medaglioni bronzei di Antonino Pio, il quale riprende il programma del suo predecessore e recupera, con le medesime motivazioni ideologiche, l'intero repertorio relativo al passato leggendario di Roma. Dopo Adriano, l'immagine della lupa nutrice, si diffonde nella monetazione provinciale; ben tre legioni hanno adoperato la lupa romana come insegna militare: la II legione Italica (nel Norico), la VI legione Ferrata (in Oriente) e l'XI legione Claudia (dal II secolo in Mesia Inferiore).\nCon il III secolo d.C., il tema dell'allattamento miracoloso scompare dai monumenti pubblici e dalla monetazione di Roma e fa la sua apparizione solo in particolari occasioni legate a ricorrenze eccezionali; come i giochi secolari celebrati da Filippo l'Arabo nel 248 d.C., che secondo il computo verroniano, coincideva con il millesimo anniversario di Roma e nei successivi anniversari festeggiati da Gallieno, da Probo e da Carusio con cadenza decennale.\nNel IV secolo d.C. la veneranda immagine della lupa torna in voga con Massenzio, l'ultimo vero imperatore romano, che tent\u00f2 di restituire a Roma la centralit\u00e0 perduta rinnovandone i monumenti e dando al proprio figlio il nome del suo fondatore: Romolo.\nLa statua che conosciamo venne quasi sicuramente realizzata tra il X e il XIV secolo, grazie alle recenti analisi condotte sulle terre di fusione usate nella lega bronzea. Fino a pochi anni fa la si riteneva invece un originale datato, con esiti diversi, dagli inizi del V secolo a.C. al III secolo a.C., che non era mai finito sotto terra. Ci\u00f2 testimonia, comunque, la prova della continuit\u00e0 dello spirito romano dall'antichit\u00e0 attraverso il medioevo e oltre.\nL'uso propagandistico nel medioevo a Siena e nel XX secolo.\nL'immagine della lupa nel Medioevo fu adottata dal Comune di Siena, che la ripropose come Lupa senese in diverse piazze e monumenti. Siena infatti, secondo il mito, era stata fondata da Senus, figlio di Remo e quindi ambiva ad essere una seconda Roma.\nL'immagine era una delle preferite di Benito Mussolini, che voleva accreditarsi come il fondatore della \"Nuova Roma\". Per favorire la benevolenza statunitense, invi\u00f2 diverse copie della Lupa capitolina a citt\u00e0 americane. Nel 1929 ne invi\u00f2 una copia alla convenzione nazionale della societ\u00e0 \"Sons of Italy\" a Cincinnati (Ohio). Nel 1931 fu cambiata con una di maggiori dimensioni che si trova ancora all'Eden Park di Cincinnati. Un'altra replica fu inviata alla citt\u00e0 di Rome in Georgia nello stesso anno. Una terza copia fu inviata a New York.\nLa lupa capitolina fu usata sia come emblema che nei manifesti della Olimpiade romana del 1960.\nLa datazione controversa.\nLa datazione tradizionale parlava dell'epoca arcaica della storia romana, oscillante tra il V secolo a.C. (secondo alcuni agli inizi, secondo altri alla fine) e il III secolo a.C.\nTra le due possibili statue antiche della lupa, si ipotizzava che quella superstite fosse quella capitolina, perch\u00e9 giunta a noi priva di gemelli e con tracce di un guasto sulle zampe posteriori, che venivano messe in relazione con il fulmine citato da Cicerone. I raffronti iconografici e stilistici venivano fatti con alcuni rari materiali di area etrusca e latina: una stele felsina del V secolo a.C., dove la lupa appare in atteggiamento simile a quella della statua e quindi diversa dalle raffigurazioni tradizionali romane dove la lupa ha la testa volta verso i piccoli anzich\u00e9 lo spettatore; altre pochissime opere superstiti della bronzistica etrusca del V secolo a.C., che mostrano un'analoga scarnezza di forme unita a un certo decorativismo.\nNel 2006 erano gi\u00e0 stati sollevati dei dubbi sulla datazione dell'opera. L'ipotesi di Anna Maria Carruba, restauratrice e storica dell'arte che ha curato il restauro della statua, era che, in base alla tecnica di fusione, l'opera potesse risalire all'epoca altomedievale (ipotesi sostenuta anche dall'autorit\u00e0 di Adriano La Regina, ex soprintendente ai Beni archeologici di Roma e docente di Etruscologia all'Universit\u00e0 di Roma - La Sapienza). La datazione delle terre di fusione con il radiocarbonio (C14 AMS) data l'attribuzione dell'opera al XIII secolo, ma se dunque oggi si tende a considerarla un calco medievale su un'origine etrusco, resta aperta la possibilit\u00e0 che il nucleo della statua sia autenticamente antico e che vi siano stati interventi e rifacimenti di parti di essa nel pieno Medioevo.\nDescrizione.\nA parte qualche piccolo danno e lacuna prontamente restaurati, la statua della Lupa \u00e8 integra. Il modellato \u00e8 in linea di massima scarno e rigido, ma impreziosito da un decorativismo minuto, chiaro ed essenziale, soprattutto nel disegno del pelo, che \u00e8 reso sul collo con un motivo calligrafico di ciocche \"a fiamma\", che prosegue nelle linee oltre la spalla e sulla sommit\u00e0 del dorso, fino alla coda.\nL'animale \u00e8 posto di profilo, con la testa girata verso lo spettatore di novanta gradi. Le fauci sono semiaperte e i denti aguzzi. Il corpo dell'animale \u00e8 magro, mettendo in mostra tutto il costato. Le mammelle sul ventre sono ben evidenti. Anche le zampe presentano un aspetto asciutto e ruvido, e sono modellate in posizione di guardia.\nCollocazione.\nSistemata al centro della sala che oggi porta il suo nome, in vista della ristrutturazione michelangiolesca dove Aldrovandi la ricorda nel XVI secolo, la lupa con la sua straordinaria forza evocativa, rappresenta il simbolo della citt\u00e0.\nIl restauro.\nLe indagini condotte per la definizione dello stato di degrado prodotto dall'ambiente e dal tempo sul materiale costitutivo dell'opera, per sua natura instabile, hanno evidenziato una particolare condizione, diversa da quella comunemente riscontrata sui bronzi archeologici rimasti a lungo interrati o esposti all'aperto.\nLa maggior parte delle trasformazioni avutesi nel tempo sono rappresentate sulla patina e, attraverso di essa, raggiungono l'interno della materia.\nLa patina e la forma sono l'immagine dell'opera, ed \u00e8 proprio attraverso la salvaguardia della patina che il restauratore consente la trasmissione dei dati storici che vi sono rappresentati.\nI risultati delle analisi FTIR (spettroscopia infrarossa), eseguite per l'individuazione dei prodotti organici e quelli della diffrattometria a raggi X, per la caratterizzazione delle diverse patine di corrosione, ci hanno fornito una serie di indicazioni relative alla storia conservativa della Lupa.\nGli spessori di cere ed olio di lino, applicati in diverse epoche per salvaguardare la superficie bronzea, prevalgono rispetto all'esiguo strato di ossido di rame formatosi naturalmente per effetto dell'esposizione del metallo all'atmosfera.\nRisultano quindi evidenti le cure costantemente riservate alla scultura per impedire il sorgere di fenomeni corrosivi.\nUlteriore conferma viene dalla presenza di ossalti: residui di trattamenti protettivi o decapanti, usati in passato per proteggere la sottile patina bruna oppure per eliminare chimicamente e radicalmente una disomogenea stratificazione di patine ritenute pericolose o antiestetiche.\nNon si trattava del \"bitumen\" pliniano, n\u00e9 di patinature intenzionali (come quelle rinascimentali), n\u00e9 di alcun procedimento tecnico conosciuto, ma di cere brillanti e trasparenti applicate non per compiere una \"manomissione\" sulla patina, bens\u00ec per migliorare le qualit\u00e0 estetiche e proteggere la materia sottostante. Tali cere per\u00f2 appaiono oggi ossidate, annerite e opache.\nSono state eseguite varie prove di pulitura in diverse zone con lo scopo di esplorare la sequenza stratigrafica dei depositi cerosi, la loro adesione al supporto metallico e la penetrazione ed estensione di eventuali fenomeni corrosivi.\nOgni tassello \u00e8 stato eseguito asportando meccanicamente, col bisturi, la crosta nera depositata sulla superficie sciogliendo, con tamponcini imbevuti di trielina, i residui di sostanze organiche e infine perfezionando la pulitura con spazzolini di setola montati su microtrapano dentistico, per la completa rimozione della cera dalle porosit\u00e0 della superficie\nSu tutto il corpo della lupa e dei gemelli si sono riscontrati quattro strati; partendo dall'esterno:\nLa rimozione del vecchio strato protettivo e la conseguente azione dell'atmosfera su alcune sacche di cloruri presenti nella patina hanno provocato, in alcuni casi, l'immediato insorgere di attacchi di corrosione localizzata, fortunatamente di scarsa entit\u00e0 e stabilizzatasi spontaneamente in breve tempo.\nL'ultima fase del trattamento ha riguardato la protezione finale delle superfici con l'applicazione di una resina acrilica a bassa concentrazione: la Paraloid B72 al 3%.\nLo scopo \u00e8 stato quello di formare uno strato continuo di isolamento migliorando le caratteristiche di coesione della patina del bronzo nelle parti pi\u00f9 porose, in modo da renderla impermeabile all'umidit\u00e0, e agli agenti chimici dell'inquinamento atmosferico.\nLa scultura inoltre \u00e8 stata dotata di un nuovo appoggio per le zampe anteriori.\nI vecchi e fatiscenti appoggi sono stati sostituiti con nuovi sostegni realizzati in acciaio inox con \"regolazione micrometrica\" dell'altezza; in questo modo si pu\u00f2 calibrare perfettamente la posizione della lupa rispetto al basamento.\nLa forma della parte anteriore del basamento \u00e8 stata poi ripristinata integrando le grandi lacune con un blocco di travertino sagomato e ricoperto con calce Lafarge e polvere di marmo per la parte destra e stuccature dello stesso materiale per la parte sinistra.\nPremio Lupa capitolina.\n\u00c8 la massima onorificenza romana assegnata a personaggi illustri particolarmente meritevoli."}
{"id": "779993", "revid": "44024", "url": "https://it.wikipedia.org/wiki?curid=779993", "title": "Arene NBA", "text": ""}
{"id": "779997", "revid": "767487", "url": "https://it.wikipedia.org/wiki?curid=779997", "title": "Alive and Screamin'", "text": "Alive and Screamin \u00e8 il primo live album dei Krokus uscito nel 1986 per l'Etichetta discografica Arista Records.\nIl disco.\nLa Arista, che di l\u00ec a poco licenzier\u00e0 la band, ha messo sul mercato questo live album senza il consenso della band, un album che comprende brani registrati durante il tour intrapreso tra Stati Uniti e Canada dopo la pubblicazione di \"Change of Address\" nello stesso anno. In questo album non traspare assolutamente l'energia che caratterizza le solite esibizioni live dei Krokus, la scaletta inoltre non risulta all'altezza, poich\u00e9 vede l'assenza di classici quali \"Heatstrokes\" o \"Rock City\". Nemmeno l'inedita e mediocre \"Lay Me Down\" pu\u00f2 essere considerata motivo di interesse per questo capitolo non autorizzato del quale lo stesso chitarrista Von Arb ha sconsigliato, in diverse interviste, l'acquisto."}
{"id": "780002", "revid": "1776051", "url": "https://it.wikipedia.org/wiki?curid=780002", "title": "Heraion di Argo", "text": "Lo Heraion di Argo era un tempio dedicato ad Era che si trovava nell'Argolide. \nStoria.\nLa dea, come si pu\u00f2 leggere anche nel IV libro dell'Iliade, era la protettrice della citt\u00e0 di Argo e il sito, che si trova fra le antiche citt\u00e0 di Micene ed Argo, potrebbe rappresentare il primo segno dell'introduzione del culto della dea nella Grecia continentale. Pausania, che visit\u00f2 questa regione nel II secolo d.C., si rifer\u00ec al tempio col nome di \"Prosymna\".\nIl sito.\nL'edificio, costituito da uno spazio interno a pianta rettangolare e coperto da un tetto a due falde, presenta sul fronte una finestra per l'illuminazione dell'interno ed un porticato sostenuto da due colonne.\nIl temenos occupa tre livelli terrazzati artificialmente. Il \"Vecchio tempio\", distrutto da un incendio nel 423 a.C., ed un altare costruito all'aperto occupano la terrazza superiore. Nel secondo livello si trova il \"Nuovo tempio\", costruito dopo l'incendio da Eupolemo di Argo, in cui si trovava la famosa statua crisoelefantina di Era che la letteratura antica attribuisce a Policleto; su questo livello si trovavano anche altre strutture, fra cui il primo esempio di edificio dotato di un peristilio aperto, a sua volta circondato da una sto\u00e0 dotata di colonne. La terrazza inferiore presenta le rovine di un'antica sto\u00e0.\nUn cimitero di epoca micenea venne portato alla luce dall'archeologo Carl Blegen nei pressi dell'heraion, mentre in epoca romana qui vennero costruiti dei bagni ed una palestra.\nSecondo una leggenda riportata da Ditti Cretese, nell'Heraion di Argo venne deciso che sarebbe stato Agamennone a guidare la guerra contro Troia. Di fatto sul luogo sono stati ritrovati resti archeologici che datano al periodo in cui l'Iliade venne composta (quindi \u00e8 possibile che l'autore dell'Iliade conoscesse il tempio), mentre non \u00e8 detto che il tempio esistesse all'epoca storica della guerra di Troia che risale a qualche secolo prima, anche se intorno al sito sono stati ritrovati reperti risalenti ad un'epoca ancora precedente.\nIl sito venne riscoperto per la prima volta nel 1831 da un archeologo inglese, T. Gordon, che inizi\u00f2 i primi scavi cinque anni pi\u00f9 tardi. Nel 1874 vennero condotte brevi ispezioni da parte di Heinrich Schliemann, dopodich\u00e9 iniziarono gli studi dell'archeologia moderna. Charles Waldstein scopr\u00ec un gruppo di pezzi di ferro \"oboloi\", tutti dello stesso peso e lunghezza: si trattava probabilmente degli standard delle unit\u00e0 di peso e misura, da cui deriv\u00f2 il significato dell'obolo, che valeva un sesto della dracma."}
{"id": "780004", "revid": "26150", "url": "https://it.wikipedia.org/wiki?curid=780004", "title": "Uttaranchal", "text": ""}
{"id": "780005", "revid": "22356", "url": "https://it.wikipedia.org/wiki?curid=780005", "title": "Branisella", "text": ""}
{"id": "780007", "revid": "1718925", "url": "https://it.wikipedia.org/wiki?curid=780007", "title": "Porgy and Bess", "text": "Porgy and Bess \u00e8 un'opera musicata da George Gershwin, per il libretto di DuBose Heyward, e testi di Ira Gershwin e Heyward. La storia \u00e8 basata sul romanzo di Heyward \"Porgy\" e sull'omonimo lavoro teatrale che egli scrisse con la moglie Dorothy, che descrive la vita degli afroamericani nell'immaginaria strada di \"Catfish Row\" a Charleston, Carolina del Sud all'inizio degli anni trenta.\nStoria.\n\"Porgy and Bess\" narra la storia di Porgy, un uomo di colore zoppo dei sobborghi (\"slum\") di Charleston e il suo tentativo di salvare Bess dalle grinfie di Crown, il suo protettore, e Sportin' Life, lo spacciatore. Originariamente concepita da Gershwin come una \"American folk opera\" (\"opera popolare Americana\") il lavoro fu rappresentato la prima volta il 30 settembre del 1935 nel Colonial Theatre di Boston con il baritono Todd Duncan, il soprano Anne Brown, il baritono Warren Coleman, il tenore John W. Bubbles, il soprano Abbie Mitchell, Henry Davis, il soprano Ruby Elzy, Edward Matthews, Edward Matthews, Georgette Harvey, Helen Dowdy, J. Rosamond Johnson e George Lessey diretto da Alexander Smallens ed il 10 ottobre all'Alvin Theatre di New York per Broadway, ma non fu accettato negli Stati Uniti come opera legittima fino ai tardi anni '70 e '80: ora \u00e8 considerata parte del repertorio operistico popolare. \"Porgy and Bess\" \u00e8 anche regolarmente rappresentata internazionalmente. Nonostante questo successo, l'opera \u00e8 stata controversa; alcuni fin dall'inizio l'hanno considerata razzista.\n\"Summertime\" \u00e8 sempre stato il pezzo pi\u00f9 conosciuto dell'opera, e innumerevoli interpretazioni di questo e altri singoli brani sono stati registrati ed interpretati. L'opera \u00e8 ammirata per l'innovativa sintesi di Gershwin di tecniche orchestrali Europee con jazz e musica folk.\nUno degli allestimenti pi\u00f9 conosciuti dell'opera fu progettato nel 1991 da parte dell'impresario teatrale americano Peter Klein per la compagnia \"Living Arts, Inc.\". Il produttore ebbe l'incarico di portare l'opera in scena presso il Teatro Col\u00f3n di Buenos Aires. Lo spettacolo venne presentato per la prima volta in Argentina ed Uruguay nel 1992. Klein svilupp\u00f2 la propria idea di produzione coadiuvato da Leopold Godowsky III, nipote di George Gershwin.\nKlein negozi\u00f2 con gli eredi di Gershwin per ottenere il loro beneplacito apportando alcuni tagli alla colonna sonora originale. Il risultato port\u00f2 ad una performance abbreviata (da 4 a meno di 3 ore di durata) e ad un numero ridotto di musicisti. Il cast originario della produzione di Klein aveva tre coppie di protagonisti: Brian Gibson ed Elizabeth Graham, Andre Solomon-Glover e Vanessa Stewart, William Marshall e Claudette McCargo.\nNonostante lo spettacolo abbia raggiunto oltre 20 paesi, la produzione di \"Porgy &amp; Bess\" targata \"Living Arts\" non ha mai debuttato in Italia.\nTrama.\n\"Porgy and Bess\" \u00e8 ambientato a Catfish Row, un sobborgo immaginario di Charleston, South Carolina, nel \"recente passato\" (circa 1930).\nAtto I.\nL'opera inizia con una breve introduzione, un pomeriggio in Catfish Row. Jasbo Brown intrattiene la comunit\u00e0 suonando il piano. Clara canta una ninna-nanna a suo figlio (\"Summertime\") mentre dei lavoratori si preparano per una partita di dadi (craps). Il marito di Clara, Jake, prova la sua ninna-nanna (\"A Woman is a Sometime Thing\") con scarso effetto. Porgy, uno zoppo mendicante, entra sul suo carrettino per organizzare il gioco. Entrano Crown, un malvivente, e la sua donna Bess, e il gioco comincia. Vi si aggiunge anche Sportin' Life, il fornitore locale di \"happy dust\" (cocaina) e di alcol di contrabbando.\nUno per uno, i giocatori vengono eliminati, e restano solo Robbins e Crown, che \u00e8 estremamente ubriaco. Quando Robbins vince, Crown inizia a lottare e uccide Robbins. Crown fugge, dicendo a Bess di badare a se stessa. Molti dei residenti le sbattono la porta in faccia, tranne Porgy che le offre rifugio.\nI convenuti alla veglia funebre cantano uno spiritual per Robbins (\"Gone, Gone, Gone\"). Per raccogliere soldi per la sua sepoltura, un piatto \u00e8 posto sul suo torace (\"Overflow\"). Entra un investigatore bianco e, in parlato, dice a Serena che deve seppellire presto suo marito, o il suo corpo sar\u00e0 dato a studenti di medicina. Egli arresta Peter (un astante), che forzer\u00e0 a testimoniare contro Crown. Serena lamenta la sua perdita in \"My Man's Gone Now\".\nL'impresario di pompe funebri entra e si accorda di seppellire Robbins purch\u00e9 Serena gli prometta di ripagarlo. Bess e il coro terminano l'atto con \"Leavin' for the Promise' Lan\".\nAtto II.\nJake e gli altri pescatori si preparano per il lavoro (\"It Take a Long Pull to Get There\"). Clara chiede a Jake di non andare e di venire ad un picnic, ma lui le ricorda che hanno assoluto bisogno di denaro. Questo fa cantare Porgy della sua visione della vita dalla sua finestra (\"I Got Plenty o' Nuttin\"). Sportin' Life danza intorno, vendendo cocaina, ma presto si imbatte nell'indignazione di Maria (\"I Hates Yo' Struttin' Style\"). Giunge un avvocato fraudolento, Frazier, e farsescamente divorzia Bess da Crown.\nMentre il resto di Catfish Row si prepara per il picnic, Sportin' Life chiede a Bess di iniziare una nuova vita con lui a New York, ma lei rifiuta. Bess e Porgy sono ora soli ed esprimono il loro amore l'un l'altro (\"Bess, You is My Woman Now\"). Il coro rientra vivacemente poich\u00e9 si preparano a partire per il picnic (\"Oh, I Can't Sit Down\"). Bess lascia Porgy indietro mentre escono per il picnic. Porgy riprende \"I Got Plenty o' Nuttin\" energicamente.\nIl coro si diverte al picnic (\"I Ain't Got No Shame Doin' What I Like to Do!\"). Sportin' Life mostra al coro la sua visione cinica della Bibbia (\"It Ain't Necessarily So\"), il che lo fa rimproverare severamente da Serena (\"Shame On All You Sinners!\"). Crown entra per parlare con Bess, e le ricorda che Porgy \u00e8 \"temporaneo\". Bess vuole lasciare Crown definitivamente (\"Oh, What You Want Wid Bess?\") ma Crown la costringe a seguirlo nel folto del bosco.\nJake parte per la pesca con il suo equipaggio, e Peter torna dalla prigione. Bess giace nella stanza di Porgy, delirante. Serena prega che l'afflizione di Bess sia sanata (\"Oh, Doctor Jesus\"). Strawberry Woman e Crab Man cantano i loro richiami in strada, e Bess presto si riprende dalla sua febbre. Bess parla a Porgy delle sue colpe (\"I Wants to Stay Here\") prima di esclamare \"I Loves You, Porgy!\". Porgy le promette di proteggerla da Crown. La scena si conclude con la campana d'allarme che segnala l'approssimarsi di una tempesta.\nI residenti di Catfish Row soffocano il suono della tempesta con le preghiere. Si sente bussare alla porta, e il coro pensa sia la Morte (\"Oh There's Somebody Knocking at the Door\"). Crown entra drammaticamente in cerca di Bess. Il coro tenta pregando di far andare via Crown, ottenendo solo che lui li pungoli con la non-Cristiana \"A Red-headed Woman Make a Choo-choo Jump its Track\". Clara vede la barca di Jake capovolgersi nel fiume e corre fuori per cercare di salvarlo. Crown dice che Porgy non \u00e8 un vero uomo, dato che non pu\u00f2 andar fuori a salvarla dalla tempesta. Crown va egli stesso, e il coro termina la sua preghiera. Clara perisce nella tempesta, e Bess ora si prender\u00e0 cura della sua bambina.\nAtto III.\nUn gruppo di donne piange Clara e Jake, che sono rimasti uccisi durante la tempesta (\"Clara, Clara, Don't You Be Downhearted\"). Quando cominciano a piangere anche Crown, Sportin' Life ride di loro ed \u00e8 ripreso da Maria. Egli insinua che Crown potrebbe non essere morto, ed osserva che quando una donna ha un uomo, forse riuscir\u00e0 a trattenerlo con s\u00e9, ma se ha due uomini, \u00e8 altamente probabile che finir\u00e0 da sola. Si sente Bess cantare la ninna nanna al suo bambino, di cui ora si prende cura (\"Summertime [reprise]\"). Appena fa buio a Catfish Row, Crown entra di nascosto per reclamare Bess, ma si scontra con Porgy. Ne segue una lotta alla fine della quale Porgy uccide Crown. Porgy esclama rivolto a Bess, \"You've Got a Man Now. You've Got Porgy!\"\nIl detective entra e parla con Serena e i suoi amici dell'omicidio di Crown e Robbins. Essi negano di sapere dell'omicidio di Crown, deludendo il detective. Avendo bisogno di un testimone per l'inchiesta, il detective interroga poi un nervoso Porgy. Quando Porgy ammette di conoscere Crown, gli viene ordinato di seguirlo per identificare il corpo di Crown. Sportin' Life dice a Porgy che i cadaveri sanguinano in presenza dei loro assassini, e che il detective user\u00e0 questo per incastrare Porgy. Porgy rifiuta di identificare il corpo, ma viene portato via ugualmente. Bess \u00e8 stravolta, e Sportin' Life mette in azione il suo piano. Le dice che Porgy rester\u00e0 rinchiuso per parecchio tempo, e le fa presente che lui \u00e8 l'unico rimasto. Le offre la sua cocaina, e nonostante lei rifiuti, la costringe a prenderla. Dopo che lei l'ha presa, lui le descrive un'immagine seduttiva della loro vita a New York. (\"There's a Boat Dat's Leavin' Soon for New York\"). Lei riguadagna le forze e rientra di corsa, chiudendogli la porta in faccia, nonostante lui abbia lasciato un pacchetto di cocaina sul gradino della porta.\nUn bel mattino, Porgy viene rilasciato dalla prigione, dove era recluso per oltraggio alla Corte per aver rifiutato di guardare il corpo di Crown. Ritorna a Catfish Row molto pi\u00f9 ricco per aver vinto a dadi con i suoi compagni di cella. Fa doni agli abitanti, ed estrae un bellissimo vestito rosso per Bess. Non capisce perch\u00e9 sono tutti a disagio per il suo ritorno. Vede il bambino di Clara ora con Serena e capisce che qualcosa non va. Chiede di Bess. Maria e Serena gli dicono che Bess se n'\u00e8 andata a New York con Sportin' Life (\"Oh Bess, Oh Where's my Bess?\"). Porgy decide di lasciare Catfish Row per cercarla. Prega di avere la forza, e parte per il suo viaggio (\"Oh, Lawd, I'm On My Way\").\nArrangiamenti sinfonici.\nLe musiche di scena dell'opera hanno costituito due suites per orchestra:"}
{"id": "780008", "revid": "308548", "url": "https://it.wikipedia.org/wiki?curid=780008", "title": "Rupicapra pyrenaica ornata", "text": "Il camoscio d'Abruzzo o camoscio appenninico (\"Rupicapra pyrenaica ornata\" ) \u00e8 un mammifero artiodattilo della sottofamiglia dei Caprini. Si tratta di una sottospecie di camoscio a s\u00e9 stante: i camosci appenninici, infatti, sono una popolazione ben distinta sia da quella alpina (\"Rupicapra rupicapra\", alla quale un tempo questi animali erano accorpati come sottospecie -\"R. rupicapra ornata\"-), che da quella pirenaica (\"Rupicapra pyrenaica\"), alla quale \u00e8 ascritta col rango di sottospecie.\nDescrizione.\nDimensioni.\nMisura fino a 130\u00a0cm di lunghezza, per un'altezza al garrese che sfiora gli 80\u00a0cm. Il peso non \u00e8 mai superiore al mezzo quintale. Le femmine hanno generalmente minori dimensioni e forma pi\u00f9 slanciata.\nAspetto.\nSi differenzia dalle altre specie di camoscio principalmente per le corna, che pur avendo la caratteristica forma ad uncino sono assai pi\u00f9 lunghe (fino a 30\u00a0cm ed oltre, contro i 20\u00a0cm di media delle altre specie) rispetto a quelle degli altri camosci. Le corna sono perenni come in tutti i Bovidi, ossia non cadono, e presenti in ambedue i sessi.\nIl camoscio d'Abruzzo durante i mesi estivi presenta colorazione rossiccia con le parti ventrali e la testa che sfumano nel giallastro. Durante l'inverno il manto estivo muta per lasciare il posto al vello invernale, pi\u00f9 lungo e folto e di colore bruno-nerastro su dorso, coda, ventre e zampe, mentre il posteriore, il muso, la fronte e l'area che va dalle guance alle spalle sono di colore giallastro. Sia d'estate che d'inverno il camoscio d'Abruzzo presenta una caratteristica fascia di pelo scuro che ricopre gli occhi a mo' di mascherina e di una macchia chiara sulla gola, accompagnata da una fascia di colore bruno lungo il collo: tali ornamenti sono esclusivi di questi animali e notata da Oscar Neumann osservando un esemplare impagliato presso il museo di Genova. Da tale fascia deriva il nome scientifico della sottospecie.\nBiologia.\nSi tratta di animali piuttosto schivi, che vivono isolati (i maschi) od in gruppi monosessuali coi cuccioli (le femmine). Saltano con apparente noncuranza attraverso burroni e crepacci profondissimi per trovare il cibo lungo le lastre rocciose semiverticali. In caso di pericolo, fuggono a grandi balzi, ma messisi a distanza di sicurezza si girano spinti dalla curiosit\u00e0 per spiare l'aggressore: tale abitudine \u00e8 stata la loro rovina nei tempi passati ed in parte anche adesso, poich\u00e9 fermandosi per girarsi a guardare il cacciatore od il bracconiere che vuole colpirlo, l'animale non fa altro che esporsi come ottimo bersaglio per il suo fucile.\nAlimentazione.\nDurante l'estate, i camosci si nutrono perlopi\u00f9 di erbe, in particolare le femmine prediligono il \"Festuco-Trifolietum thalii\" per la sua ricchezza di proteine, necessarie per l'allevamento della prole. Durante l'inverno, invece, essi ripiegano su muschi, licheni e germogli d'albero.\nRiproduzione.\nI maschi, normalmente solitari, rompono il loro eremitaggio in autunno (solitamente verso la met\u00e0 di ottobre), quando comincia il periodo estrale delle femmine. Per accaparrarsi il diritto all'accoppiamento, i vari maschi che si riuniscono attorno ad un gruppo di femmine in calore lottano in maniera molto cruenta, spesso procurandosi ferite anche gravi.\nLa gestazione dura circa sei mesi, al termine delle quali (di norma agli inizi di giugno) la femmina si allontana dal gruppo per dare alla luce un unico cucciolo in un luogo appartato. I piccoli sono molto precoci e nascono ben ricoperti di pelo e con gli occhi aperti, mentre sono in grado di camminare gi\u00e0 qualche ora dopo la nascita. La loro crescita \u00e8 piuttosto veloce, grazie al latte materno ricco di proteine, e nel giro di un anno i piccoli raggiungono l'indipendenza: a questo punto i maschi lasciano il gruppo per riunirsi in gruppi monosessuali con altri giovani maschi fino al terzo anno di vita, quando diverranno animali solitari, mentre le femmine tendono a restare nel gruppo natio anche dopo l'indipendenza.\nDistribuzione.\nCome intuibile dal nome comune di questi animali, si tratta di animali endemici dell'area appenninica centrale: in particolare, la specie vive quasi esclusivamente in Abruzzo, con una popolazione originaria del parco nazionale d'Abruzzo, Lazio e Molise (gruppi montuosi della Camosciara e della Meta, fra Opi, Civitella Alfedena e Settefrati) dalla quale sono poi stati fatti prelievi di esemplari da impiegare nell'ambito dei progetti Life, finanziati dall'Unione europea, di reintroduzione (peraltro perfettamente riusciti) che hanno coinvolto il parco nazionale della Majella (27 individui rilasciati fra il 1991 ed il 1997) e il parco nazionale del Gran Sasso e Monti della Laga (30 individui liberati fra il 1992 ed il 1999).\nA fronte del buon ripopolamento delle aree citate in precedenza, dal 2008 la specie \u00e8 stata reintrodotta con successo anche nel parco nazionale dei Monti Sibillini e, da luglio 2013, \u00e8 in fase di reintroduzione nel parco naturale regionale Sirente-Velino, dove alcuni esemplari erano stati dapprima immessi nell'area faunistica di Rovere.\nL\u2019areale di distribuzione del camoscio appenninico un tempo era molto pi\u00f9 esteso: comprendeva l\u2019Appennino centro meridionale, dai Monti Sibillini fino ai Monti del Pollino.\nL\"'habitat\" naturale del camoscio d'Abruzzo \u00e8 costituito dalle aree montane caratterizzate dall'alternanza di pareti rocciose scoscese, prati alpini ed aree boschive con ricco sottobosco. Durante l'inverno, per far fronte alla scarsit\u00e0 di cibo dovuta alle abbondanti nevicate, le femmine ed i giovani tendono a spostarsi a quote pi\u00f9 basse (anche al di sotto dei 1000 m), mentre i maschi adulti paiono preferire le aree boscherecce e rocciose durante tutto l'anno.\nConservazione.\nIl camoscio appenninico ha rischiato l'estinzione pi\u00f9 volte tra XIX e XX secolo, a causa delle continue uccisioni seguite all'abolizione della Riserva reale dell'Alta Val di Sangro. Tra la fine del 1912 e l'inizio del 1913, su interessamento del deputato Erminio Sipari, del botanico Pietro Romualdo Pirotta e dello zoologo Alessandro Ghigi, l'allora ministro dell'Agricoltura Francesco Saverio Nitti sottopose alla firma del Re un apposito decreto per il divieto di caccia ai camosci, il primo del genere in Italia, al fine di tutelare il \u00ab\"rarissimo ed endemico Camoscio dell'Abruzzo\"\u00bb. Immediatamente operativo, il Regio Decreto 9 gennaio 1913, n. 11 venne convertito con Legge 11 maggio 1913, n. 433.\nGrazie alla tutela e alla istituzione del Parco Nazionale d'Abruzzo nel gennaio 1923, la popolazione di camoscio aument\u00f2 lentamente da circa 50 capi fino a raggiungere i 250 - 300 esemplari agli inizi degli anni Settanta. \nVerso la met\u00e0 degli anni Novanta la popolazione del Parco nazionale d'Abruzzo crebbe a circa 600 - 700 esemplari e da allora in questo parco \u00e8 stabile, pur con oscillazioni annuali anche sensibili.\nParallelamente, grazie ai numerosi progetti Life, finanziati dall'Unione europea, il camoscio appenninico \u00e8 stato reintrodotto sulle montagne in cui era scomparso: dapprima nei Parchi nazionali della Majella e del Gran Sasso, gi\u00e0 nel 1991 - 1992. Successivamente, a seguito dell'elaborazione da parte del Ministero dell'Ambiente del \"Piano d'azione nazionale per il camoscio appenninico\" nel 2001, sono state individuate altre due aree idonee, le cime del parco nazionale dei Sibillini e il parco regionale del Sirente-Velino, dove i camosci sono stati reintrodotti rispettivamente nel 2008 e 2013.\nGrazie a queste reintroduzioni, nel 2018 la popolazione del Camoscio d'Abruzzo ha raggiunto i esemplari. In particolare nel 2017 si sarebbe registrato un incremento della popolazione pari al 45% rispetto al 2014. La popolazione nel 2021 \u00e8 stimata in almeno 3.600 esemplari, con una tendenza a un leggero incremento complessivo.\nLe previsioni per gli anni venti del secolo XXI sono di un consolidamento della popolazione; in particolare, il \"Piano d'azione nazionale per il camoscio appenninico\" ha evidenziato che i Monti Sibillini costituiscono una delle aree pi\u00f9 vocate al camoscio, dove la popolazione presente \u00e8 ancora limitata a causa della recente reintroduzione.\nLa popolazione potenziale che le cinque aree sono in grado di ospitare non \u00e8 nota, in quanto il territorio \u00e8 destinato anche alla pastorizia e all'allevamento brado di ovi-capini e altri animali domestici che inevitabilmente entrano in competizione col camoscio, riducendo di fatto il numero di esemplari totali di selvatici che possono vivere. \nIl \"Piano d'azione nazionale per il camoscio appenninico\" ritiene che, oltra alle cinque aree sopra esposte, non ve ne siano altre adatte alla reintroduzione del camoscio. Sono state valutate le seguenti aree: \nNonostante il forte incremento numerico degli ultimi anni, la specie non \u00e8 ancora del tutto immune al rischio di estinzione, in quanto le popolazioni restano di numero ridotto, il che determina una variabilita' genetica limitata e di conseguenza rende suscettibile il camoscio alla diffusione di patogeni e di parassiti, che potrebbero essere trasmessi anche da animali domestici bradi.\nSecondo alcuni studiosi dell'universit\u00e0 di Siena, il riscaldamento climatico potrebbe, entro il 2070, ridurre sensibilmente la popolazione di camoscio appenninico e portarla alle soglie dell'estinzione. Il riscaldamento infatti potrebbe comportare un peggioramento della qualit\u00e0 dei pascoli (favorendo specie erbacee pi\u00f9 termofile meno appetite dal camoscio), un innalzamento del limite altimetrico del bosco e la risalita del pascolo del cervo che entrerebbe in competizione, tutti fattori che ridurrebbero progressivamente l'habitat del camoscio appenninico.\nSotto l'aspetto della tutela diretta, la legislazione italiana in materia di caccia (Legge 157 dell'11 febbraio 1992) definisce la sottospecie \"particolarmente protetta\" e punisce molto severamente a livello penale l'abbattimento, la cattura e la detenzione della stessa. La legge prevede l'arresto da 3 mesi ad un anno ed un'ammenda da 1032 euro a 6195 euro, oltre che la revoca della licenza di caccia e il divieto di rilascio per 10 anni, divieto che diventa permanente in caso di recidiva.\nNel territorio di Opi oltre al museo del camoscio era stata allestita nel 1992 un'area faunistica di circa 20 ha sul monte Marsicano. Tuttavia, tale area \u00e8 stata smantellata nel 2021.\nA Lama dei Peligni e a Civitella Alfedena hanno sede i centri naturalistici del Museo naturalistico archeologico Maurizio Locati e il parco museo della Camosciara."}
{"id": "780012", "revid": "767487", "url": "https://it.wikipedia.org/wiki?curid=780012", "title": "Fuggiasco", "text": "Fuggiasco (\"Odd Man Out\") \u00e8 un film britannico del 1947 diretto da Carol Reed, vincitore del premio BAFTA come miglior film.\nTrama.\nDalla rapina alle casse di un'azienda, nel corso della quale uccide, in una colluttazione, un dipendente, rimanendo, a sua volta, gravemente ferito, sino alla morte per mano della polizia nelle vicinanze del porto in cui cercava la salvezza: dura una dozzina di ore la drammatica fuga di Johnny McQueen, capo di un'organizzazione politica clandestina nell'Ulster. In questo arco di tempo, in una livida Belfast invernale, setacciata in ogni suo angolo dalla polizia, la fuga lo porta in contatto con una poliedrica umanit\u00e0, in cui trovano posto i sentimenti pi\u00f9 diversi: dall'odio alla compassione, dalla curiosit\u00e0 all'indifferenza, dall'incomprensione all'avidit\u00e0.\nCritica.\n\"Questa storia non ha come oggetto la lotta tra la legge e un'organizzazione illegale, ma unicamente il conflitto che ha luogo nel cuore degli individui allorch\u00e9 ne vengono improvvisamente coinvolti.\" Con questa avvertenza, che scorre subito dopo i titoli iniziali, Carol Reed ammonisce chi cerchi di individuare nel film una qualche presa di posizione politica, la comprensione per le ragioni di una delle parti in lotta nell'interminabile, cruento conflitto nord irlandese. Non \u00e8 casuale che non venga mai fatto il nome dell'Irish Republican Army (IRA), sostituito da \" L'Organizzazione \", n\u00e9 della citt\u00e0 di Belfast - magnificamente resa dalla fotografia di Robert Krasker - in cui, con tutta evidenza, ha luogo la vicenda.\nSegna l'inizio del periodo migliore della produzione registica di Carol Reed. Non vi \u00e8 rilevante il gusto per l'analisi psicologica o l'attenzione per i temi etici della colpa e dell'espiazione, dell'adeguatezza dei mezzi al fine, che caratterizzeranno la produzione successiva, in particolare i film del sodalizio artistico con lo scrittore Graham Greene, che inizier\u00e0 l'anno successivo con Idolo infranto (1948). La figura del \"fuggiasco\", in cui, pure, James Mason si esibisce \" probabilmente nella migliore (prova) della sua carriera \" (\"Il Mereghetti - Dizionario dei film 2008\"), si dissolve per lunghi tratti in una \"sinfonia di rapporti umani (...) tra cui alcuni intimi, alcuni perfettamente ordinari ed altri puramente casuali dal punto di vista dei ritmi atomistici della citt\u00e0\" (Andrew Sarris, \"The American Cinema: Directors and Directions, 1929-1968\", British Film Institute, London.)\nRoman Pola\u0144ski ha dichiarato che \u00e8 il suo film preferito, superiore a Il terzo uomo:"}
{"id": "780016", "revid": "712828", "url": "https://it.wikipedia.org/wiki?curid=780016", "title": "Yakon", "text": ""}
{"id": "780026", "revid": "22356", "url": "https://it.wikipedia.org/wiki?curid=780026", "title": "Forusracidi", "text": ""}
{"id": "780031", "revid": "1745361", "url": "https://it.wikipedia.org/wiki?curid=780031", "title": "Teia (mitologia)", "text": "Teia () o Theia, Tea, Thea e Tia \u00e8 un personaggio della mitologia greca, figlia di Urano (il cielo) e di Gea (la terra).\nIl nome, da solo, significa semplicemente \"dea\"; spesso veniva chiamata con l'appellativo Eurifessa (oppure Eurifaessa) per accentuarne la magnificenza e lo splendore.\nGenealogia.\nSorella e moglie di Iperione divenne madre di Elio (dio del sole), Selene (dea della luna) ed Eos (dea dell'aurora).\nMitologia.\nAd esempio, Pindaro invocava Teia nella sua quinta ode istmica:\nIn questo passo lei sembra una dea splendente in particolare e gloriosa in generale, ma l'allusione di Pindaro a lei come \"Teia dai molteplici nomi\" suggerisce un'assimilazione non solo ad altre dee madri del sole come Febe e Leto, ma forse anche ad altre figure di dee madri pi\u00f9 universali come Rea e Cibele.\nInfluenza culturale.\nDato che Teia era madre della dea della luna, Selene, il suo nome (Theia) \u00e8 stato usato dagli scienziati per designare l'ipotetico pianeta che, stando alla teoria dell'impatto gigante, si scontr\u00f2 con la Terra, dando origine al suo satellite naturale, la Luna."}
{"id": "780047", "revid": "1318658", "url": "https://it.wikipedia.org/wiki?curid=780047", "title": "Orcia", "text": "Il fiume Orcia \u00e8 un fiume della Toscana meridionale, affluente di sinistra dell'Ombrone, di cui \u00e8 il maggiore tributario. Raccoglie infatti quasi interamente le acque di un vasto bacino idrico, quello del monte Amiata. Nel suo corso riceve il Formone, l'Asso e l'Ente.\nLe sue sorgenti si trovano sulle pendici sud-occidentali del Monte Cetona, in provincia di Siena, dove tocca i territori comunali di Cetona, Sarteano, Radicofani, Pienza, San Quirico d'Orcia, Castiglione d'Orcia e Montalcino. Relativamente agli ultimi due comuni, segna anche il confine con la provincia di Grosseto, inserendosi poi nei territori di quella provincia e pi\u00f9 esattamente nei comuni di Castel del Piano e Cinigiano, dove avviene la sua confluenza nel fiume Ombrone.\nGran parte della vallata formata da questo fiume, la Val d'Orcia, \u00e8 stata inserita nel 2004 tra i Patrimoni dell'Umanit\u00e0 dell'UNESCO per le straordinarie caratteristiche ambientali e paesaggistiche della zona.\nL'area protetta.\nIl \"Basso corso del fiume Orcia\" \u00e8 un sito di interesse regionale (SIR) non compreso nel sistema delle aree protette e non incluso nella rete ecologica europea Natura 2000. \u00c8 un esempio di ecosistema fluviale con alveo ampio, estesi greti ghiaiosi, formazioni ripariali autoctone in buono stato di conservazione e con scarso condizionamento antropico (garighe alveali di basso corso con santolinieti).\ni principali elementi di criticit\u00e0 interni al sito sono:\nI principali elementi di criticit\u00e0 esterni al sito sono:\nI principali obiettivi di conservazione da adottare sono:\nIndicazioni per le misure di conservazione:\nGeomorfologia.\nLa tipologia ambientale prevalente nel SIR \u00e8 data dal corso d'acqua ad alveo ampio che d\u00e0 luogo a rete di canali anastomosati, con vegetazione pioniera dei greti sassosi e dei terrazzi fluviali, arbusteti e boschi ripariali. Altre tipologie ambientali rilevanti sono i seminativi e i pascoli contigui all'alveo.\nFauna.\nImportanti popolamenti di Uccelli legati al mosaico di praterie, garighe, arbusteti e boscaglie ripariali. Sono con ogni probabilit\u00e0 presenti specie nidificanti di notevole interesse, a oggi non segnalate per la mancanza di apposite indagini, quali l'occhione (\"Burhinus oedicnemus\").\nFlora.\nIl SIR \u00e8 caratterizzato dal mosaico di garighe a \"Santolina etrusca\" e \"Satureja montana\" (con buona presenza anche di \"Cistus incanus\" e \"Ampelodesmos mauritanicus\") con praterie terotifiche."}
{"id": "780048", "revid": "767487", "url": "https://it.wikipedia.org/wiki?curid=780048", "title": "Cynictis penicillata", "text": "La mangusta gialla (Cynictis penicillata) \u00e8 un piccolo mammifero del peso di circa 1/2 kg e di 50 cm di lunghezza. Membro della famiglia delle manguste, vive in aree aperte, dalle boscaglie semidesertiche alle praterie, di Angola, Botswana, Sudafrica, Namibia e Zimbabwe.\nSono state descritte circa dodici sottospecie di mangusta gialla. In generale, la mangusta gialla ha il ventre e la gola di colore pi\u00f9 chiaro, una coda folta e manca completamente di dimorfismo sessuale. Le manguste gialle meridionali sono pi\u00f9 grandi, hanno mantello pi\u00f9 lungo di colore giallo o rossiccio e una coda pi\u00f9 lunga, con una caratteristica punta bianca. Le sottospecie settentrionali tendono ad avere dimensioni pi\u00f9 piccole, una colorazione grigia, una punta della coda di colore grigio o grigio pi\u00f9 scuro e un mantello pi\u00f9 corto, pi\u00f9 appropriato per climi pi\u00f9 caldi.\nLa mangusta gialla \u00e8 carnivora e consuma principalmente artropodi, ma si nutre anche di altri piccoli mammiferi, lucertole, serpenti e di ogni sorta di uova.\nLa mangusta gialla \u00e8 un animale prevalentemente diurno, sebbene siano state viste in attivit\u00e0 anche di notte. Vivendo in colonie di circa 20 individui in un complesso di tane permanenti, la mangusta gialla coabita spesso con scoiattoli di terra o suricati, con cui condivide il mantenimento della tana, aggiungendo, se necessarie, nuove gallerie e tane. Il sistema di gallerie ha pi\u00f9 entrate, vicino alle quali la mangusta gialla ha le sue latrine.\nLa struttura sociale della mangusta gialla \u00e8 gerarchica ed i gruppi sono composti da una coppia riproduttiva centrale e dalle cucciolate pi\u00f9 recenti. Ci sono anche dei subadulti, figli maggiori o parenti della coppia centrale. I territori dei maschi tendono a sovrapporsi, mentre quelli delle femmine possono essere confinanti, ma non si sovrappongono mai. Ogni giorno, il maschio alfa marca i membri del suo gruppo con le secrezioni della sua ghiandola anale, e i confini del suo territorio con le secrezioni anali e facciali, ma anche con l'urina. Il maschio alfa strofina anche il dorso contro alcuni oggetti, dopo averli lanciati per aria come segnale visivo di possesso del territorio. Gli altri membri del gruppo marcano i loro covi con le secrezioni delle guance.\nI predatori della mangusta gialla sono uccelli da preda, serpenti e sciacalli. Quando \u00e8 impaurita, la mangusta gialla ringhia ed emette un secreto dalle sue ghiandole anali. Pu\u00f2 anche urlare, abbaiare e fare le fusa, ma queste sono eccezioni, perch\u00e9 la mangusta gialla \u00e8 solitamente silenziosa e comunica il suo umore e il suo stato tramite movimenti della coda.\nLa stagione riproduttiva della mangusta gialla \u00e8 tra luglio e settembre e tra ottobre e dicembre d\u00e0 alla luce i piccoli in una camera completamente ripulita, senza alcun materiale da utilizzare come lettiera. Solitamente vengono partoriti due cuccioli per gestazione, che sono svezzati a 10 settimane e raggiungono le dimensioni degli adulti a 10 mesi."}
{"id": "780050", "revid": "92719", "url": "https://it.wikipedia.org/wiki?curid=780050", "title": "Cynictis", "text": ""}
{"id": "780051", "revid": "474175", "url": "https://it.wikipedia.org/wiki?curid=780051", "title": "Tinea", "text": "La Tinea (in francese: \"Tin\u00e9e\") \u00e8 un fiume della Francia, affluente di sinistra del Varo.\nLe sorgenti della Tinea sono ubicate nel Parco nazionale del Mercantour, nel dipartimento francese della Alpi Marittime, e precisamente nei pressi del colle della Bonette, a circa 2\u00a0650 m., tra la Cima di Voga, la Rocca Tre Vescovi e il Monte A\u00efga, in un anfiteatro morenico detto \"Cirque du Salso Moreno\".\nIl fiume percorre poi l'intera valle omonima ed attraversa i borghi di Saint-\u00c9tienne-de-Tin\u00e9e e Saint-Sauveur-sur-Tin\u00e9e, fino confluire nel Varo tra Villars-sur-Var ed Utelle, appena dopo aver passato le gole della Mescla.\nPer un breve tratto vicino a San Salvatore, il fiume Tinea ha segnato il confine tra Francia e Italia dal 1861 al 1947."}
{"id": "780073", "revid": "289247", "url": "https://it.wikipedia.org/wiki?curid=780073", "title": "Moesia Superior", "text": ""}
{"id": "780079", "revid": "169529", "url": "https://it.wikipedia.org/wiki?curid=780079", "title": "Adriano Lemmi", "text": "Biografia.\nFu patriota e uomo politico italiano, molto amico di Giuseppe Mazzini che aveva conosciuto nel 1847 a Londra, dove Lemmi viveva in volontario esilio dedicandosi al commercio. Nel 1849 era a Roma per contribuire alla difesa della Repubblica romana. Per incarico di Mazzini tenne poi contatti con Luigi Kossuth, eroe della rivoluzione ungherese del 1848, che accompagn\u00f2 a Londra e negli Stati Uniti d'America. Lemmi fu coinvolto nel fallito tentativo mazziniano del 6 febbraio 1853 e, per sottrarsi alle conseguenze, ripar\u00f2 in Svizzera, e successivamente a Costantinopoli. Rimase in contatto con Mazzini e nel 1857 finanzi\u00f2 la spedizione di Carlo Pisacane.\nNel 1860 insieme al banchiere e cognato Pietro Augusto Adami, anch'egli di Livorno, fond\u00f2 la ditta Adami e Lemmi cui Garibaldi a Napoli accord\u00f2 la concessione della rete ferroviaria nel Mezzogiorno ed anche del monopolio dei tabacchi. \nLe concessioni furono dopo molti contrasti confermate dal Regno d'Italia, Poco tempo dopo il governo sabaudo neocostituito, revocata la convenzione, trasferiva l'atto concessorio alla Societ\u00e0 Vittorio Emanuele (a capitale prevalentemente francese); ma i successivi avvenimenti videro poi l'intrecciarsi di iniziative di banchieri francesi ed infine di una societ\u00e0 creata dal conte Bastogi che aveva fondato la Societ\u00e0 Italiana per le strade ferrate meridionali. Adami e Lemmi furono cassieri del mazziniano Partito d'Azione cui Garibaldi aveva aperto le porte del Sud.\nUna Commissione Parlamentare d'inchiesta, promossa nel 1892 dai deputati Imbriani e da Achille Plebano, accus\u00f2 Lemmi di aver concluso illegalmente un contratto a lui intestato, a danno dell'erario statale, poich\u00e9 stipulato tre anni prima all'inizio di un ciclo ribassista dei prezzi alla Borsa di New York e a fronte di una cauzione ridotta dal 20 al 5%. Francesco Crispi rigett\u00f2 l'inchiesta e viet\u00f2 l'esposizione dei documenti, mentre gli atti parlamentari erano ormai stati divulgati dalla stampa cattolica e non. Lo scandalo dei tabacchi e il processo di Marsiglia lesero gravemente l'immagine pubblica e la credibilit\u00e0 morale del corpo massonico italiano, inducendo Lemmi ad attivarsi in un programma di discorsi e comizi in tutta Italia per recuperare il terreno perduto nelle masse.\nIl figlio Silvano (1857-1901) affianc\u00f2 il padre nei commerci e fu per breve tempo deputato.\nIl ruolo nella massoneria italiana.\nLemmi, massone dal 1875, fu eletto alla massima carica di gran maestro del Grande Oriente d'Italia il 17 gennaio 1885 e fu sovrano gran commendatore del Rito scozzese antico ed accettato fino alla morte. Riusc\u00ec dove i suoi predecessori avevano fallito, ovvero riunificare, sotto il labaro del Grande Oriente d'Italia, tutte le obbedienze massoniche italiane che, per varie vicissitudini, erano rimaste sino ad allora autonome. Il gran maestro inoltre riassest\u00f2 le finanze del G.O.I. Intu\u00ec l'importanza di avere a propria disposizione una loggia \"coperta\", nella quale far confluire i massoni pi\u00f9 influenti della finanza e dell'editoria. La linea d'azione di Lemmi, molto attento alla conquista del potere, \u00e8 stata pi\u00f9 volte accostata alla \"filosofia\" che un secolo pi\u00f9 tardi ha ispirato Licio Gelli.\nFortemente laicista e anticattolico, di Lemmi resta famosa la dichiarazione: \"La scomparsa del potere temporale dei papi \u00e8 il pi\u00f9 memorabile avvenimento del mondo\". La permanenza di Lemmi ai vertici della massoneria coincide con la guida del governo italiano di Francesco Crispi. Lemmi e Crispi furono legati da stretta amicizia e comunanza nelle scelte politiche domestiche ed internazionali. All'interno della massoneria, dopo il 1896, anno della caduta dell'amico Crispi, gli rest\u00f2 unicamente la carica di sovrano gran commendatore del rito scozzese, che conserv\u00f2 fino alla morte, avvenuta nel 1906. "}
{"id": "780082", "revid": "712828", "url": "https://it.wikipedia.org/wiki?curid=780082", "title": "Yamu", "text": ""}
{"id": "780083", "revid": "2151778", "url": "https://it.wikipedia.org/wiki?curid=780083", "title": "GeForce", "text": "GeForce \u00e8 il marchio adottato dalla NVIDIA Corporation per le proprie serie di GPU, largamente usate nella produzione di schede video per PC.\nQueste serie sono specializzate nei videogiochi e nelle applicazioni multimediali, e quindi specifiche per un uso casalingo. Per applicazioni professionali, l'azienda propone il marchio Quadro.\nQueste GPU si pongono in diretta competizione con la serie Radeon HD della rivale ATI Technologies (dal 2006 sotto controllo di AMD).\nLa serie GeForce \u00e8 nata per la fascia alta del mercato e per un \"target\" di appassionati, ma col tempo si \u00e8 differenziata in modelli che coprono tutte le fasce del mercato. Al 2010 si sono succedute tredici serie di GPU con questo marchio.\nIl nome \"GeForce\" appartiene alla sola GPU, ma il peso che questa ha all'interno di una scheda video fa s\u00ec che queste vengano identificate con il modello della GPU, e al pi\u00f9 il nome del produttore OEM che ha fabbricato la scheda.\nSerie di GeForce.\nLa GeForce GT 340 prende in prestito molto dalla GeForce GT 240, per cui troviamo 96 CUDA Core (stream processor), frequenza della GPU pari a 550\u00a0MHz, 512 MB o 1 GB di memoria DDR3 a 1700\u00a0MHz e interfaccia a 128 bit.\nLa GeForce GT 330 distribuita in due versioni: 96 e 112 CUDA Core, 1 GB o 2 GB di memoria DDR3 a 800\u00a0MHz e DDR2 a 500\u00a0MHz e bus a 128/192/256 bit.\nInfine la GeForce GT 320 integra 72 CUDA Core, 1 GB di memoria DDR3 a 790\u00a0MHz e bus a 128 bit."}
{"id": "780086", "revid": "1494169", "url": "https://it.wikipedia.org/wiki?curid=780086", "title": "Emivita", "text": "La parola emivita ha differenti significati in chimica, fisica, farmacologia, ecc.:"}
{"id": "780093", "revid": "46291", "url": "https://it.wikipedia.org/wiki?curid=780093", "title": "Cassia angustifolia", "text": "Cassia angustifolia Vahl, conosciuta con il nome di senna, dalla sua precedente denominazione Senna alexandrina Miller, \u00e8 una pianta facente parte, secondo la maggior parte degli studiosi, della sottofamiglia Cesalpinioidee della famiglia delle Leguminose o Fabacee.\nCaratteristiche.\nLe piante della specie \"Cassia angustifolia\" presentano una fioritura abbondante e prolungata con fiori gialli riuniti in racemi ascellari.\nSistematica.\nL'attribuzione di questa specie al genere \"Cassia\" o al genere \"Senna\" \u00e8 oggetto di dibattito tra gli studiosi.\nAvversit\u00e0.\nPu\u00f2 essere soggetta ad alcuni tipi di funghi (\"cercospora\" e \"cladosporium\") e a diversi parassiti (larve minatrici, cocciniglie e afidi).\nPropriet\u00e0 mediche.\nLa polpa dei baccelli della specie \"Cassia angustifolia\" (e di specie affini, p.es. \"Cassia acutifolia\" e \"Cassia fistula\"), comunemente e in modo generico indicata col nome di \"senna\", possiede propriet\u00e0 lassative gi\u00e0 note da secoli (si veda a tal proposito la voce catolicon). Come per l'aloe, l'azione purgativa \u00e8 determinata dai derivati antracenici e in particolare dagli antrachinonici combinati sotto forma di glicosidi.\n\u00c8 rinfrescante e lassativa perch\u00e9 ricca di glucosio e soprattutto di fruttosio (glucosidi antrachinonici\u00a0\u2013 Senosidi \u2013 mucillagine, flavonoidi). \nLa pianta possiede un tropismo elettivo verso l'intestino crasso, sul quale provoca un'attivazione della peristalsi capace di accelerare l'avanzamento del contenuto intestinale con un conseguente effetto lassativo e purgativo. I suoi principi attivi sarebbero, per la maggior parte, assorbiti a livello dell'intestino tenue agendo con un'azione peristaltogena sul colon dopo esservi giunti per via sanguigna e linfatica."}
{"id": "780102", "revid": "709565", "url": "https://it.wikipedia.org/wiki?curid=780102", "title": "Trigemini Pantano", "text": ""}
{"id": "780103", "revid": "92719", "url": "https://it.wikipedia.org/wiki?curid=780103", "title": "Dologale", "text": ""}
{"id": "780105", "revid": "770685", "url": "https://it.wikipedia.org/wiki?curid=780105", "title": "Sinistra Radicale (Danimarca)", "text": "Sinistra Radicale (in danese \"Radikale Venstre\", RV), noto anche come Partito Social-Liberale Danese (\"Danmarks Social-Liberale Parti\") \u00e8 un partito politico danese, d'ispirazione socioliberale.\nStoria.\nRV \u00e8 stato fondato nel 1905 da una scissione all'interno della Sinistra - Partito Liberale di Danimarca (\"Venstre\"). Il Venstre era un partito liberale classico, alternativo al Partito Popolare Conservatore, per questo i liberali si autodefinirono \"Sinistra\". Fino alla seconda met\u00e0 degli anni venti del XX secolo, infatti, il pensiero socialista e socialdemocratico non ebbe molto seguito in Danimarca, data la natura ancora agricola del paese. I liberali rappresentavano, pertanto, la componente pi\u00f9 progressista del panorama politico danese di inizio secolo. RV nacque dall'iniziativa di alcuni intellettuali, agricoltori e piccoli imprenditori che aspiravano ad una politica pi\u00f9 democratica ed attenta ai temi sociali.\nRV adott\u00f2, nel momento della fondazione, il cosiddetto \"Programma di Odense\" con cui si impegnavano per: la neutralit\u00e0 internazionale della Danimarca, il suffragio segreto ed universale per tutti i cittadini con pi\u00f9 di 21 anni, l'istituzione di referendum popolari, la riduzione dell'orario di lavoro, l'assicurazione per i lavoratori, la tassazione progressiva sul reddito, migliore assistenza per i bambini e le gestanti. Un programma all'epoca alquanto innovativo. Da ci\u00f2 si comprende l'utilizzo sia del termine \"sinistra\", che di quello \"radicale\". Del resto, RV, sotto l'influenza dello storico Peter Munch, si ispirava chiaramente ai partiti radicali europei, in particolar modo quello che oggi \u00e8 divenuto il Partito Radicale di Sinistra francese. Lo stesso RV, infatti, oggi \u00e8 solito definirsi un partito liberal-riformista o socio-liberale, oltre che un partito centrista, in quanto disponibile ad alleanza sia con la destra liberale, che con la sinistra socialdemocratica. RV \u00e8 membro dell'ALDE.\nTra il 1945 e il 1957 RV ha ottenuto, alle elezioni politiche, percentuali comprese tra il 6,9 e l'8,6%, eleggendo sempre tra i 10 ed i 14 deputati. Nel 1960 e nel 1964 il partito cal\u00f2 al 5,8 ed al 5,3%. Tra il 1966 ed il 1975 il partito visse il suo periodo pi\u00f9 florido con percentuali tra il 7,1 ed il 15%, eleggendo tra i 13 ed i 27 deputati. Dopo il crollo del 1977 (3,6%), i socio-liberali recuperarono di poco i consensi. Infatti tra il 1979 ed il 1988 ottennero percentuali tra il 5,1 ed il 6,2%, eleggendo sempre circa 10 deputati. Tra il 1990 ed il 1998, RV cal\u00f2 a percentuali intorno al 4%, salvo risalire al 5,2% nel 2001 e quasi raddoppiare i consensi nel 2005. RV, infatti, pur rimanendo all'opposizione, conquist\u00f2 il 9,2% dei suffragi ed ha eletto 16 deputati. Alle elezioni del 2007, RV cal\u00f2 al 5,1% dei voti, eleggendo 9 deputati. Alle politiche del 2011, RV aument\u00f2 i suoi consensi giungendo al 9,5% ed eleggendo 17 deputati, tornando al governo insieme ai Socialdemocratici ed ai Socialisti popolari.\nAlle politiche del 2015 invece inverte la tendenza ottenendo solo il 4,6% e eleggendo solo 8 deputati."}
{"id": "780106", "revid": "287204", "url": "https://it.wikipedia.org/wiki?curid=780106", "title": "Ordine Nuovo", "text": ""}
{"id": "780111", "revid": "287204", "url": "https://it.wikipedia.org/wiki?curid=780111", "title": "Caccia notturna (romanzo)", "text": "Caccia notturna \u00e8 un romanzo di Patrick O'Brian del 1990. Costituisce il quattordicesimo episodio della serie dedicata alle avventure di Jack Aubrey e Stephen Maturin, eroi fittizi, malgrado Aubrey sia ispirato alle imprese di Lord Cochrane. Da questi romanzi \u00e8 stato tratto il film \"Master and Commander - Sfida ai confini del mare\", con Russell Crowe; la sceneggiatura del film \u00e8, in effetti, un sunto di episodi tratti dai vari romanzi della serie.\nTrama.\nReduce dal naufragio della \"Diane\" su una scogliera non segnalata, il suo equipaggio, guidato da Jack Aubrey, si prepara a costruire una nuova nave con quello che ha a disposizione, ma nel frattempo si organizza un accampamento e una parvenza di normalit\u00e0, compresa una partita a cricket. Stephen invece sceglie di provvedere al sostentamento usando le sue doti di cacciatore.\nMa mentre la futura goletta \u00e8 in costruzione, approdano nell'isola quelli che si riveleranno pirati Dayak, guidati da una splendida ragazza molto decisa e, dopo aver studiato l'accampamento, promettono di far arrivare una nave da Batavia in loro aiuto. Sono loro stessi invece che, sbarcati da un praho in forze, attaccano l'accampamento per razziare e bruciano l'imbarcazione in costruzione sullo scalo. A questo punto Jack affonda a cannonate il fragile praho mentre l'equipaggio respinge duramente i pirati a terra, ma il risultato \u00e8 un nuovo isolamento. Stephen, durante una delle sue spedizioni di caccia, aiuta i figli del proprietario di una giunca che si offre di trasportarli a Batavia.\nL\u00ec trovano una nave olandese appena recuperata, della quale il governatore affida il comando a Jack, che la ribattezza \"Nutmeg of Consolation\" (Noce moscata di consolazione), una espressione che compariva nel discorso di lode al sultano di Pulo Prabang (Rotta a Oriente), da 20 cannoni.\nCon questa, i nostri tentano di ricongiungersi alla Surprise ed intercettare la \"Corn\u00e9lie\", la ben pi\u00f9 potente fregata francese sulla quale aveva viaggiato la delegazione nemica.\nIn effetti riescono ad intercettare la \"Corn\u00e9lie\" e a devastarle il cassero a distanza ravvicinata con le carronate, ma vengono poi inseguiti, cercando di attirare i francesi in un'altra trappola. Ma quando all'orizzonte compare una flottiglia battente bandiera americana, tutto sembra perduto. In realt\u00e0 le navi sono preda della \"Surprise\" e di altre due navi corsare inglesi, e la \"Corn\u00e9lie\" tenta una improbabile fuga, per poi affondare per i danni subiti.\nI nostri trasbordano sulla \"Surprise\", affidando la \"Nutmeg\" al primo ufficiale, e fanno rotta per l'Australia, prima di proseguire verso il Sud America; qui Stephen viene provocato da un ufficiale locale ubriaco e lo infilza con la spada senza troppi danni; da quel momento l'accoglienza ai marinai della Surprise diventa molto meno amichevole, e in ogni caso tutti vedono quale inferno sulla terra sia la vita nella colonia penale della baia Sydney Botany Bay.\nStephen, sempre alla ricerca di nuove esperienze naturalistiche, gira in lungo e in largo i dintorni di Sydney, e infine quasi muore per la puntura di un ornitorinco, ma ritrova il suo servitore Padeen Colman, condannato per furto alla deportazione, che durante il reimbarco del dottore si unisce al gruppo col tacito consenso di Jack.\nRiferimenti storici.\nL'ambientazione nella colonia penale di Botany Bay \u00e8 assolutamente veritiera, e anche molti dei personaggi, dal governatore Macquarie a diversi dignitari ed ufficiali, non sono fittizi, cos\u00ec come la \"Rivolta del Rum\" contro il governatore William Bligh (gi\u00e0 capitano della HMAV Bounty)."}
{"id": "780116", "revid": "34971", "url": "https://it.wikipedia.org/wiki?curid=780116", "title": "Zuccheriera", "text": "La zuccheriera \u00e8 un recipiente usato per contenere lo zucchero, utilizzata quando si devono addolcire bevande come il t\u00e8 o il caff\u00e8. \nLa zuccheriera classica ha forma tondeggiante e panciuta, piccole dimensioni, con o senza manici, e un coperchio fornito di una tacca (incavo) per lasciare passare il manico del cucchiaio, e un pomolo per poterlo togliere. Se fa parte di un servizio da t\u00e8 o da caff\u00e8 ha le stesse forme, colori e decorazioni delle tazzine e della lattiera. I materiali con cui \u00e8 costruita pi\u00f9 comunemente sono la ceramica e il metallo, raramente vetro o legno, quelle preziose sono in porcellana, argento o peltro.\nPer la ristorazione pubblica, come nei bar o nelle mense, vi \u00e8 un modello di zuccheriera monodose, composta da un contenitore in vetro con coperchio metallico dotato di una cannuccia, che permette di versare lo zucchero senza che venga in contatto con le mani, anche se oggi viene soppiantata dalle bustine monodose."}
{"id": "780118", "revid": "1005847", "url": "https://it.wikipedia.org/wiki?curid=780118", "title": "Palazzo Gabrielli-Borromeo", "text": "Palazzo Gabrielli-Borromeo \u00e8 un palazzo storico di Roma.\nStoria.\nIn via del Seminario, tra la piazza di Sant'Ignazio e il Pantheon, nell'antico Campo Marzio (Regione IX), nel secondo settore dell'attuale rione Colonna, non lontano dalla Via del Corso (un tempo via Flaminia-Lata), si trova il palazzo Gabrielli Borromeo. La vita di questo antico e storico edificio \u00e8 strettamente legata agli avvenimenti che caratterizzarono la storia della Compagnia di Ges\u00f9 a Roma.\nLa prima fondazione del palazzo, avvenuta nella met\u00e0 del Cinquecento, si deve a Girolamo Gabrielli dei conti di Gubbio, avvocato del Sacro Concistoro durante i pontificati di Gregorio XIII e Sisto V. Questi lasci\u00f2 il palazzo in eredit\u00e0 al nipote Carlo, il quale, a sua volta, non avendo figli maschi lo lasci\u00f2 alla figlia femmina, che andando in sposa ad uno degli eredi Mignanelli, si trasfer\u00ec nell'omonimo palazzo in piazza di Spagna. Il palazzo natale fu per questo motivo venduto nel 1607 per 20.000 scudi alla Compagnia di Ges\u00f9 per farne la sede del Seminario Romano e del Convitto dei Nobili, e mantenne tale destinazione fino all'11 settembre 1772. Clemente XIV ne aveva, infatti, ordinato la chiusura poco prima della soppressione dell'ordine, avvenuta nel 1773.\nNel 1774 fu acquistato per 32.000 scudi dal Monte di Piet\u00e0, che lo affitt\u00f2 a diversi inquilini, fino a quando non venne ristrutturato e decorato dal cardinale Vitaliano Borromeo (Milano 1720-Roma 1793). Il 26 agosto del 1796 venne dato in enfiteusi perpetua alla fabbrica di San Pietro, che lo utilizz\u00f2 per i suoi uffici. Per volere di Leone XII, nel 1824, riabilitata la Compagnia di Ges\u00f9, il palazzo fu riconsegnato ai Gesuiti e riprese le precedenti funzioni educative, accogliendo i rampolli delle pi\u00f9 nobili famiglie d'Italia, con la funzione di Seminario, affiliato al Collegio Romano.\nBreve fu la ricostituzione del collegio, a causa dei turbolenti avvenimenti del 1848 che determinarono una nuova espulsione della Compagnia dal palazzo, sostituita da uffici dell'amministrazione vaticana. Successivamente, dopo la fuga di Pio IX a Gaeta, il governo repubblicano affid\u00f2 la sede a Giuseppe Mazzini. Alla caduta della Repubblica Romana l'edificio fu occupato dal Ministero dei lavori pubblici fino al 1850. Nel '51 fu nuovamente ristabilito il Convitto dei Nobili e nel '53 vi fu annesso il Collegio Germanico-Ungarico. Dopo la breccia di Porta Pia, il convitto fu trasferito a Tivoli e successivamente chiuso a causa della legge che stabiliva lo scioglimento di tutti gli ordini religiosi. Nel palazzo rimase il Collegio Germanico-Ungarico fino al 1886, data in cui si trasfer\u00ec nel palazzo Costanzi, in via di San Nicola da Tolentino. \nA partire dal 1873 il Collegio Romano, trov\u00f2 ospitalit\u00e0 nel palazzo, dividendolo fino al 1886 con il Collegio Germanico-Ungarico. Nel frattempo Pio IX, con un rescritto del 4 dicembre 1873, aveva permesso al collegio di mutare l'avito nome in quello di Pontificia Universit\u00e0 Gregoriana. Nel 1886, in seguito al trasferimento del Collegio Germanico-Ungarico, si ricompatt\u00f2 a Palazzo Gabrielli-Borromeo tutta la comunit\u00e0 del vecchio Collegio Romano, formata da scolastici e professori, e presieduta dal padre Vincenzo Roccatelli, che rivest\u00ec la carica di ministro. \nLeone XIII, che era stato a sua volta alunno del Collegio Romano, prese molto a cuore le sorti dell'universit\u00e0 decidendo di farne un modello per le Universit\u00e0 cattoliche e per i collegi ecclesiastici. Sotto il suo pontificato la Gregoriana accrebbe il numero delle cattedre, che vennero affidate a eminenti studiosi. Studenti da tutte le parti del mondo si recavano a Roma per acquisire una salda preparazione accademica. \nLa Pontificia Universit\u00e0 Gregoriana acquis\u00ec dunque un carattere di universalit\u00e0, e fu strumento delle riforme di Leone XIII. L'Universit\u00e0 mantenne la sede a palazzo Gabrielli-Borromeo, crescendo sempre pi\u00f9 anche sotto i pontificati di Pio X e Benedetto XV, finch\u00e9, divenuta ormai un centro mondiale di alta cultura ecclesiastica, fu impellente la necessit\u00e0 di ambienti pi\u00f9 consoni ad ospitare il gran numero di alunni. \nNel 1930 palazzo Gabrielli-Borromeo diventa la sede dell'attuale Collegio S. Roberto Bellarmino della Provincia Romana della Compagnia di Ges\u00f9, mentre l'Universit\u00e0 Gregoriana viene trasferita nell'attuale sito di piazza della Pilotta. Annessa al palazzo Gabrielli-Borromeo \u00e8 la chiesa dedicata a San Macuto, questa segue nella storia le vicende del palazzo a cui \u00e8 addossata.\nDescrizione architettonica.\nLa facciata del palazzo ha al pian terreno un ordine di 7 finestre architravate a mensole, con inferriate e sottostanti finestrelle. Al centro vi \u00e8 il portale di ingresso recante uno stemma di papa Leone XII. Il secondo ordine \u00e8 costituito da nove finestre architravate, il terzo da altre nove finestre sormontate da finestrelle. All'interno si apre un vasto quadriportico con al centro un cortile. All'entrata del palazzo, proseguendo sull'ala destra, si perviene ad una grande scala, su un pianerottolo una porta permette l'accesso alla chiesa annessa al palazzo: la chiesa di San Macuto."}
{"id": "780119", "revid": "1573940", "url": "https://it.wikipedia.org/wiki?curid=780119", "title": "Herpestes flavescens", "text": "La mangusta del Kaokoveld (Herpestes flavescens ) \u00e8 un carnivoro appartenente alla famiglia degli Erpestidi. Vive nelle regioni aride dell'Africa sud-occidentale, in particolare nella regione a cui deve il nome, il Kaokoveld. In precedenza, \u00e8 stata a varie riprese considerata come una sottospecie della mangusta rossastra o della mangusta grigia del Capo, ma oggi \u00e8 considerata come una specie separata.\nDescrizione.\nLa mangusta del Kaokoveld \u00e8 una mangusta dalle dimensioni relativamente piccole, caratterizzata da una corporatura snella come quella della mangusta rossastra, sua stretta parente. Pesa 550-907 g. Il corpo misura tra i 310 e i 350 mm di lunghezza, con i maschi leggermente pi\u00f9 grandi. La coda misura all'incirca quanto il resto del corpo (320-360 mm). La colorazione \u00e8 molto variabile, e va dal rossastro o giallastro fino al marrone scuro o al nero. Il cranio, con una lunghezza compresa tra i 63 e i 68 mm, \u00e8 pi\u00f9 grande di quello della mangusta rossastra, ma pi\u00f9 piccolo di quello della mangusta grigia del Capo. Sul campo, la mangusta del Kaokoveld pu\u00f2 essere confusa con la mangusta grigia del Capo, in quanto gli areali delle due specie si sovrappongono in parte.\nDistribuzione e habitat.\nLa mangusta del Kaokoveld \u00e8 limitata all'Africa sud-occidentale, dove abita le zone aride comprese tra la Namibia nord-occidentale e l'Angola sud-occidentale. Si incontra in habitat aridi caratterizzati da vegetazione non troppo fitta, ma evita tuttavia le aree ricoperte da deserto vero e proprio.\nBiologia.\nLa mangusta del Kaokoveld si nutre principalmente di piccoli mammiferi, uccelli, rettili e insetti. Inoltre, mangia anche le larve che si sviluppano sulle carcasse degli animali, oltre a frutti carnosi. La specie sembra essere prevalentemente diurna. Queste manguste vengono avvistate per lo pi\u00f9 singolarmente, ma raramente anche in gruppi di due o tre animali. Talvolta, nelle vicinanze di carcasse di grossi animali, sono stati avvistati anche fino a cinque individui. In tali contesti, questi animali si dimostrano a volte aggressivi nei confronti dei conspecifici. I dati inerenti le dimensioni del territorio sono scarsi. Sui monti Erongo, in Namibia, un maschio munito di radiocollare si spostava su una superficie di 145 ettari.\nTassonomia.\nA causa della variet\u00e0 di forme cromatiche, la tassonomia della specie \u00e8 complessa e ha una storia complicata. Gi\u00e0 nel 1928, gli esemplari diffusi nel Kaokoveld, caratterizzati da una colorazione scura, venivano considerati come una specie a s\u00e9, denominata \"Myonax nigratus\". Successivamente, questi animali furono trattati come una sottospecie della mangusta grigia del Capo. A complicare ancora di pi\u00f9 le cose, in precedenza, nel 1889, gli esemplari diffusi in Angola, di colore fulvo, erano stati descritti come una sottospecie della mangusta rossastra, con il nome di \"Herpestes ochraceus flavescens\". Oggi, entrambe le forme (la \"nigratus\" e la \"flavescens\") vengono unite assieme e considerate come due forme cromatiche distinte di una specie a s\u00e9. Come sempre, in tassonomia, l'appellativo pi\u00f9 antico gode del diritto di precedenza, e la specie ha ricevuto il nome \"Herpestes flavescens\". Anche quelle che in passato erano considerate due sottospecie della mangusta del Capo (la \"annulata\" e la \"shortridgei\") sono risultate essere delle manguste del Kaokoveld. Gli esemplari della forma \"shortridgei\" presentano una colorazione variabile tra il castano chiaro e il giallognolo, mentre quelli che in precedenza erano classificati come \"Myonax nigratus\" hanno il manto di colore tra il marrone scuro e il nero. Sembra che gli esemplari completamente neri si rinvengano preferibilmente in habitat dove sono presenti blocchi di granito scuri.\nStato di conservazione.\nSulla sua Lista Rossa, la IUCN classifica la mangusta del Kaokoveld come specie \u00aba rischio minimo\u00bb (\"Least Concern\"). Nonostante la ridotta estensione dell'areale e l'adattamento ad un habitat specifico, la specie \u00e8 localmente abbastanza comune. Inoltre, \u00e8 presente anche in alcune aree protette, come il parco nazionale di Etosha e il parco nazionale della Costa degli Scheletri."}
{"id": "780122", "revid": "2161690", "url": "https://it.wikipedia.org/wiki?curid=780122", "title": "Lunghezza (zona di Roma)", "text": "Lunghezza \u00e8 la decima zona di Roma nell'Agro Romano, indicata con Z. X.\nIl toponimo indica anche una frazione di Roma Capitale e la zona urbanistica 8E del Municipio Roma VI.\nGeografia fisica.\nTerritorio.\nSi trova nell'area est del comune, esternamente al Grande Raccordo Anulare, tra la via Prenestina a sud e il fiume Aniene a nord.\nLa zona confina:\nStoria.\nLa storia del territorio \u00e8 molto antica. Nel Medioevo sul vasto fondo di Lunghezza ricadevano il complesso fortificato di Lunghezza e il casale della Lunghezzina, posizionati su una sponda dell\u2019Aniene, e il Castello dell\u2019Osa posto a Castelverde sulla valle dell\u2019Osa. Nel 1600 nella carta del Catasto Alessandrino dell\u2019Archivio di Stato di Roma denominata \"Casale di Longhezza Lunghezzina\", il territorio era suddiviso in monti, pascoli, e quarti lavorati a coltura, tra questi c\u2019erano Monte del Giardino, Monte di Michelangeli; Prato Nono e Prato del Canneto; i quarti Pinzoni, Castellaccio, Osteria dell\u2019Osa, San Giuliano. Agli inizi del \u2018900 il fondo confinava con le tenute di Corcolle, Castiglione, Pantano, Cerrone e Benzone e la via Tiburtina, l\u2019Aniene e la tenuta del Cavaliere erano i confini sul versante tiburtino. Il Castello di Lunghezza fu eretto nel X secolo ma i primi documenti rinvenuti risalgono all\u2019VIII secolo e attestano la propriet\u00e0 del Monastero di Farfa di un casale con ampie aree coltivate. Questo fortilizio medievale, prima casale, successivamente castello e poi di nuovo casale, lungo l\u2019arco temporale dal XIII al XV secolo appartenne ai monaci benedettini di S. Paolo Fuori Le Mura. In questo storico luogo si succedettero importanti eventi. Fu un luogo signorile, posseduto e abitato da esponenti delle pi\u00f9 importanti famiglie nobiliari: Conti, Colonna, Orsini, Medici, Strozzi, Grazioli, e illustri ospiti ebbero accesso a queste stanze. Tra la seconda met\u00e0 dell\u2019800 e i primi del \u2018900 il complesso entr\u00f2 nel possesso della famiglia Munthe, dopo essere stato acquistato dalla nobile famiglia Pennington-Mellor, e a fine secolo dai nuovi attuali proprietari. Le evidenze archeologiche testimoniano che il luogo fu scelto a protezione delle vie fluviali dalle popolazioni arcaiche fin oltre l\u2019epoca romana.\nGeografia antropica.\nUrbanistica.\nNel territorio di Lunghezza si estendono l'omonima zona urbanistica 8E e parte delle zone urbanistiche 8D Acqua Vergine a ovest e 8H San Vittorino a est.\nSuddivisioni storiche.\nOltre alla omonima frazione, fanno parte del territorio della zona anche quelle di Castelverde, Fosso San Giuliano, Ponte di Nona, Villaggio Falcone e Villaggio Prenestino.\nOdonimia.\nTranne Ponte di Nona, la zona di recente edificazione del Villaggio Falcone ed alcune altre strade specie a nord dell'A24, le vie delle zone di Lunghezza sono dedicate a comuni di Abruzzo e Molise."}
{"id": "780133", "revid": "74801", "url": "https://it.wikipedia.org/wiki?curid=780133", "title": "SS-Ehrenring", "text": "SS-Ehrenring \u00e8 il nome tedesco dell'anello d'onore delle SS, conosciuto anche come \"Totenkopfring\" o \"anello con la testa di morto\". Non era una decorazione ufficiale della Germania nazista, ma piuttosto un'onorificenza concessa personalmente dal \"Reichsf\u00fchrer-SS\" Heinrich Himmler.\nL'anello sarebbe stato disegnato da Karl Maria Wiligut.\nStoria.\nL'anello fece la sua prima comparsa come omaggio personale di Himmler a una ristretta cerchia di collaboratori in occasione del Natale 1933. Successivamente l'omaggio venne esteso a chi poteva vantare un numero di tessera inferiore al . Venne poi esteso ulteriormente a tutti coloro che avevano frequentato con profitto il corso per dirigenti delle SS, SD e SIPO oppure una delle accademie militari delle SS. Era anche prevista la revoca, come conseguenza di violazioni al codice di condotta delle SS da parte del beneficiario.\nNell'ottobre del 1944, in conseguenza delle difficolt\u00e0 economiche dovute alla guerra, la produzione dell'anello venne sospesa e mai pi\u00f9 ripresa. Tramite gli archivi rinvenuti presso gli uffici SS di Berlino si \u00e8 accertata la produzione di anelli nel periodo compreso fra il 1936 e il 1944 su un ipotetico totale di circa esemplari.\nNel marzo 1945 Himmler fece minare e saltare Wewelsburg e con esso le giacenze di anelli cos\u00ec come gli anelli di assegnatari morti che, come regola non sempre seguita, dovevano essere restituiti e tenuti a Wewelsburg come memoria dei caduti.\nAlla data di gennaio 1945, il 64% dei anelli prodotti era stato restituito.\nA guerra conclusa alcuni hanno ipotizzato che circa anelli siano sopravvissuti agli eventi bellici rendendoli ricercati dai collezionisti e quindi anche soggetti a diffusa falsificazione.\nDisegno.\nIl disegno runico dell'anello riflette l'interesse di Himmler per la mitologia germanica.\nLa \"testa di morto\" o Totenkopf era il simbolo tradizionale delle SS, preso da altre unit\u00e0 militari tedesche e prussiane del passato, ma aveva anche un preciso significato presso le SS, cos\u00ec come lo stesso Himmler ebbe modo di esprimere nella lettera che accompagnava l'anello: \u00abIl Totenkopf \u00e8 per ricordare di essere pronti in ogni momento a dare la propria vita per la vita dell'intera organizzazione.\u00bb\nLe due rune rappresentanti due fulmini sono in realt\u00e0 una variazione della runa Sig apportata dalle SS e simboleggiano la vittoria, mentre le rune di Hagall rappresentano fede e cameratismo.\nLa svastica era originariamente simbolo di luce e speranza. Tuttavia per le SS stava soprattutto a significare la potenza della razza ariana.\nLa singola runa Sig, che simboleggiava originariamente il potere del sole e l'energia conquistatrice, ricevette, come gi\u00e0 notato per la doppia runa Sig, il nuovo significato di vittoria, che in tedesco si scrive Sieg e si pronuncia \"sig\".\nSulla parte interna dell'anello veniva inciso Slb. per \"Seinem Lieben\" (\"al nostro caro\") seguito dal solo cognome dell'assegnatario, dalla data e da un facsimile della firma di Himmler. L'anello veniva consegnato con un astuccio sul cui coperchio erano impresse le doppie rune Sig delle SS."}
{"id": "780134", "revid": "80598", "url": "https://it.wikipedia.org/wiki?curid=780134", "title": "Beppe Cardile", "text": "Biografia.\nCardile inizia a prendere lezioni di solfeggio dal maestro Giulio Compare di Livorno, e all'et\u00e0 di quattordici anni inizia ad esercitarsi alla chitarra, elettrificata artigianalmente; scrive cos\u00ec la sua prima canzone, \"Occhi di cielo\" (che incider\u00e0 successivamente nel suo primo singolo).\nCon alcuni amici coetanei livornesi comincia ad esibirsi a Livorno con un complesso denominato I cinque diavoli, riscuotendo i primi successi in ambito locale. Fonda poi nel 1959 il gruppo de I Samurai.\nCon i Samurai, Cardile si esibisce alla Bussola, al Club 84 di Roma e in molti altri prestigiosi locali di quel tempo. Incide il suo primo disco con i Samurai nel 1961, diretto da Tony De Vita.\nNel 1964 partecipa con la Durium ad Un disco per l'estate con la sua \"Ho un grande desiderio\", ottenendo un buon successo.\nNel 1965 \u00e8 tra i partecipanti del Festival di Sanremo con \"L'amore \u00e8 partito\", in coppia con Anita Harris. Il brano, che non si qualifica per la serata finale, viene inciso da Franco Battiato per il suo debutto discografico. Nello stesso anno Cardile \u00e8 fra gli interpreti del film musicarello di Tullio Piacentini \"Questi pazzi, pazzi italiani\".\nNel 1966 partecipa al Festival delle Rose, arrivando secondo e battendo artisti quali Gianni Morandi e Paul Anka.\nTraduce in italiano i testi del \"Let Kiss\", un ballo in voga in quel periodo, e compone per altri canzoni di successo come \"Oggi sono tanto triste\", \"best seller\" degli anni sessanta.\nDirige l'orchestra e recita in una tourn\u00e9e teatrale con Walter Chiari, Iva Zanicchi e Tony Renis nel 1973. L'anno dopo \u00e8 l'impresario di Raffaella Carr\u00e0, con la quale effettua circa 90 serate in tutta Italia.\nIn seguito apre a Milano locali notturni come Il Patuscino in Brera, il Bibesco (trampolino di lancio per il duo Zuzzurro e Gaspare) e il Burlesque, nel quale lancia personaggi come Gianluca Guidi, Aldo Giovanni e Giacomo, Giobbe Covatta, Massimo Ceccherini, Raul Cremona, il mago Forest, ecc.\nAutore di romanzi polizieschi ambientati in suggestive localit\u00e0 (Lipari, Milano) e nella sua citt\u00e0 d'adozione, Livorno, e distribuiti su internet nel formato e-text, oltre che in formato cartaceo..\nSposato in seconde nozze con la giornalista Maria Grandori, vive dividendosi fra Milano e Lipari. Di rado ritorna nella sua citt\u00e0 di adozione, Livorno, che ama moltissimo e in cui ha vissuto infanzia, adolescenza, studi classici e primi successi musicali.\nDiscografia fuori dall'Italia.\nAlbum\nEP\nSingoli"}
{"id": "780135", "revid": "1305772", "url": "https://it.wikipedia.org/wiki?curid=780135", "title": "Sollecitazione", "text": "Sollecitazioni dei ponti ad arco.\nLe principali sollecitazioni dei ponti ad arco sono la compressione e la flessione. Quindi si pu\u00f2 dire che i ponti ad arco debbano resistere a due sollecitazioni prima elencate. I ponti ad arco possono resistere a queste sollecitazioni senza spaccarsi o cadere grazie alla possibilit\u00e0 di essi di poter scaricare questo peso per terra e non su loro stessi."}
{"id": "780145", "revid": "110621416", "url": "https://it.wikipedia.org/wiki?curid=780145", "title": "Stemma di Porto Rico", "text": "Lo stemma di Porto Rico fece la sua prima comparsa nel 1511, ad opera della corona spagnola, e oggi risulta essere il pi\u00f9 antico stemma d'arme ancora utilizzato tra gli Stati del Nuovo Mondo. \nNel 1976 \u00e8 diventato lo stemma ufficiale del governo del Commonwealth di Porto Rico.\nDescrizione.\nIl decreto reale del 1511 lo descrive nel seguente modo\nPresenta i simboli della sua storia, cultura e religione. Fu rilasciato nel 1511 da Ferdinando di Aragona, re di Aragona e reggente della Castiglia in nome di sua figlia la regina Giovanna, incapacitada. Il 9 marzo 1905 si approv\u00f2 la legge che regola lo stemma di Porto Rico. Tra varie indagini ed emendamenti alla legge per ottenere l'interpretazione dello stemma, nel 1976 si approv\u00f2 la versione attuale.\nLo stemma si divide in tre parti: capo o parte superiore, centro e punta o parte inferiore. Il colore verde indica il fatto che si tratta di un'isola, per\u00f2 pu\u00f2 anche rappresentare la virt\u00f9, la speranza e la cortesia. Al centro \u00e8 presente un agnello sopra il libro dei sette sigilli dell'Apocalisse. L'agnello rappresentato simboleggia umilt\u00e0, purezza, integrit\u00e0 e pace e sostiene una bandiera bianca con una croce rossa. La bandiera indica tregua o il proposito di cessare la lotta. L'agnello porta una bandiera con i simboli di San Giovanni Battista, nome che inizialmente indicava l'isola di Porto Rico.\nIl bordo dello stemma \u00e8 composto da 16 pezze che si alternano e rappresentano 4 entit\u00e0: \nSopra il capo \u00e8 presente l'antica corona dei re di Castiglia, che simboleggia la regalit\u00e0 di coloro che accordarono lo stemma, nella parte destra appare la iniziale \"F\" di Ferdinando il Cattolico e alla sinistra \"Y\" di Isabella la Cattolica (spagnolo: Ysabel), morta nel 1504), che furono rispettivamente re di Aragona e Castiglia. Sotto le iniziali \u00e8 presente il giogo e le frecce, entrambi simboli personali dei Re Cattolici. Sulla punta si trova scritto in latino il motto \"\u201cJoannes Est Nomen Ejus\u201d\" che in italiano significa \"\u201cGiovanni \u00e8 il suo nome\u201d\", altra conferma che il nome originale dato all'isola fu quello di San Juan (San Giovanni) che oggi viene solamente riferito alla capitale di Porto Rico.\nSigillo.\nTutti gli Stati federali USA impiegano un sigillo come proprio emblema ufficiale. Anche Porto Rico ha effettivamente un proprio sigillo, per\u00f2 \u00e8 stato sostituito dallo stemma tradizionale come emblema dello Stato Libero Associato di Porto Rico."}
{"id": "780146", "revid": "438678", "url": "https://it.wikipedia.org/wiki?curid=780146", "title": "Casablanca (disambigua)", "text": ""}
{"id": "780150", "revid": "1305772", "url": "https://it.wikipedia.org/wiki?curid=780150", "title": "The Venice Project", "text": ""}
{"id": "780153", "revid": "77639", "url": "https://it.wikipedia.org/wiki?curid=780153", "title": "TG 4", "text": ""}
{"id": "780154", "revid": "121837", "url": "https://it.wikipedia.org/wiki?curid=780154", "title": "Catone il Giovane", "text": ""}
{"id": "780157", "revid": "2194416", "url": "https://it.wikipedia.org/wiki?curid=780157", "title": "Azione esterna", "text": "Le azioni esterne, in ingegneria, indicano le azioni, dovute a un qualsiasi evento esterno, capaci insieme alle reazioni vincolari di portare una sollecitazione dentro al sistema.\nDescrizione.\nLimitandosi a un campo puramente fisico le azioni esterne o forze di varia natura ed origine che, agendo su un solido o una struttura, ne modificano lo stato tensionale o stress interno provocandone una deformazione eventualmente fino ad un limite massimo detto carico di rottura, al di sopra del quale il sistema rompe la sua condizione iniziale di equilibrio passando velocemente ad un nuovo stato di equilibrio statico o dinamico. Le azioni su una struttura generica, con vincoli generici, possono essere di natura diversa:\nLa previsione delle azioni cui sar\u00e0 sottoposta una struttura \u00e8 un momento fondamentale nella progettazione della stessa, in quanto determina il dimensionamento geometrico e la scelta dei materiali, allo scopo di soddisfare i tradizionali requisiti di robustezza e rigidezza in presenza del carico.\nIn generale in ogni sistema si parla delle azioni esterne che modificano uno stato iniziale di equilibrio per arrivare a un nuovo stato di equilibrio o uno stato di non equilibrio. Le azioni meccaniche sono le forze generalizzate che agiscono sulla struttura, ovvero forze e momenti, concentrati o distribuiti. Nel caso statico, ovvero immaginando che la struttura venga caricata in maniera quasi statica dallo stato iniziale allo stato finale, si viene a creare un equilibrio statico, con le reazioni vincolari che equilibrano le forze sulla struttura. La struttura stessa si deformer\u00e0 e in essa insorgeranno sforzi in risposta al carico esterno. Come afferm\u00f2 Robert Hooke \"Ut tensio sic vis\".\nUn problema comune alla scienza delle costruzioni \u00e8 quello del cilindro di Saint Venantm che \u00e8 una modellizzazione di una trave. Le azioni meccaniche che agiscono sulla trave ai suoi estremi sono classificate come:\nIn caso di azioni variabili nel tempo (non stazionariet\u00e0) si possono generare vibrazioni e arrivare al fenomeno della risonanza meccanica. Nel studiare la risposta del sistema alle azioni meccaniche non stazionarie bisogna tenere conto delle forze di inerzia della struttura, e risolvere cos\u00ec il problema dell'equilibrio dinamico che si viene a creare.\nSpostamenti.\nGli spostamenti consistono nell'imposizione di una variazione geometrica dello stato della struttura, che determina la deformazione della struttura stessa e quindi l'insorgere di sforzi. Un classico problema della scienza delle costruzioni \u00e8 quello di trave con vincolo cedevole, in cui si impone lo spostamento di uno dei due vincoli.\nAzioni termiche.\nUn carico termico determina variazioni geometriche secondo la legge formula_1. Queste deformazioni in generale determinano l'insorgenza di sforzi. Ad esempio una trave di materiale omogeneo isotropo incastrata ai lati, sottoposta a un aumento di temperatura, uniforme nello spazio, sar\u00e0 sottoposta a uno stato di sforzo che compensi la deformazione che ci sarebbe se questa fosse libera. La stessa trave, libera a un estremo, in risposta alla stessa sollecitazione, si tenderebbe (deformerebbe) senza che insorgano sforzi. Di contro prendendo una piastra libera di materiale isotropo sottoposta a un campo termico omogeneo questa si deformer\u00e0 in maniera uniforme, senza che insorgano sforzi. La stessa piastra in un campo in cui esistano gradienti di temperatura si deformer\u00e0 in maniera non uniforme, con l'insorgenza di sforzi nella piastra stessa. Anche una piastra di materiale non isotropo sottoposta a un campo termico uniforme reagir\u00e0 deformandosi in maniera non uniforme, per la presenza di diversi coefficienti di dilatazione nelle varie direzioni, con la presenza di sforzi."}
{"id": "780167", "revid": "110157", "url": "https://it.wikipedia.org/wiki?curid=780167", "title": "Donaustadt", "text": "Donaustadt () \u00e8 il ventiduesimo distretto di Vienna, in Austria (Lingua tedesca: \"22. Bezirk, Donaustadt\") ed \u00e8 situato nella zona est della citt\u00e0, sulla sponda sinistra del Danubio.\n\u00c8 il distretto pi\u00f9 esteso: i suoi 102,34\u00a0km\u00b2 rappresentano il 24,6% della superficie dell'intera citt\u00e0.\nQuartieri.\nDonaustadt \u00e8 composta dal 1954 dai seguenti quartieri:"}
{"id": "780168", "revid": "15431", "url": "https://it.wikipedia.org/wiki?curid=780168", "title": "Donaustadt (Vienna)", "text": ""}
{"id": "780169", "revid": "124813769", "url": "https://it.wikipedia.org/wiki?curid=780169", "title": "Stazione di Cristoforo Colombo", "text": "La stazione di Cristoforo Colombo \u00e8 una stazione ferroviaria di Roma, capolinea meridionale della ferrovia Roma-Lido, posta nella zona di Castel Fusano, nel territorio del X Municipio. Situata a poca distanza dallo sbocco finale di via Cristoforo Colombo, dalla quale prende il nome, si tratta della stazione della linea pi\u00f9 vicina al mare.\nStoria.\nLa stazione entr\u00f2 in esercizio il 20 giugno 1959 con il prolungamento della ferrovia che in precedenza terminava alla stazione di Castel Fusano.\nA partire da settembre 2020 fino al 31 dicembre 2021 , per far fronte alla carenza di treni, la ferrovia \u00e8 stata limitata, prima nei giorni feriali e poi nei soli giorni infrasettimanali, alla stazione di Lido Centro, provocando la chiusura in queste giornate delle stazioni di Stella Polare, Castel Fusano e Cristoforo Colombo, collegate a Lido Centro attraverso bus sostitutivi.\nStrutture e impianti.\nLa stazione dispone di un fabbricato viaggiatori simile, nelle sue caratteristiche, a quelli di Castel Fusano e Stella Polare, presso il quale ha sede anche la dirigenza del movimento, pi\u00f9 altri fabbricati minori di servizio per il personale ferroviario. \u00c8 dotata di quattro binari, di cui uno tronco per il ricovero dei mezzi e i rimanenti tre di circolazione, con banchine e pensiline. Il sistema di binari viene controllato e comandato da un apparato centrale elettrico a itinerari (ACEI).\nServizi.\nLa stazione dispone di:\nInterscambi.\nLa stazione permette i seguenti interscambi:"}
{"id": "780171", "revid": "124813744", "url": "https://it.wikipedia.org/wiki?curid=780171", "title": "Stazione di Castel Fusano", "text": "La stazione di Castel Fusano \u00e8 una fermata ferroviaria della ferrovia Roma-Lido nella zona di Castel Fusano a Roma. L'uscita si trova accanto al Palafijlkam, il palazzetto dello sport gestito dalla Fijlkam.\nStoria.\nLa fermata di Castel Fusano venne attivata il 30 luglio 1949, prolungando la linea che in precedenza terminava alla stazione di Stella Polare.\nInterscambi.\nLa fermata dispone di:"}
{"id": "780172", "revid": "889336", "url": "https://it.wikipedia.org/wiki?curid=780172", "title": "Romualdo Arppi Filho", "text": "Biografia.\nLa carriera di Arppi Filho \u00e8 precocissima, e gi\u00e0 nel 1963, all'et\u00e0 di soli 24 anni, viene nominato arbitro internazionale. Nel 1986 dirige a Citt\u00e0 del Messico la finale - (in quel torneo arbitra anche - e l'ottavo di finale -). Partecipa a ben tre edizioni delle Olimpiadi (1968-1980-1984, per un totale di cinque partite arbitrate), sfiorando il record di partecipazioni detenuto dall'arbitro ungherese Istvan Zsolt (4); in particolare, nell'edizione del 1968 \u00e8 designato per dirigere, all'\"Azteca\" di Citt\u00e0 del Messico, anche la semifinale - vinta dagli ungheresi - poi medaglia d'oro - per 5-0. Nel 1973 arbitra la finale della Coppa Libertadores tra Independiente e Colo Colo, e, a Tokyo il 9 dicembre 1984, la finale di Coppa Intercontinentale tra Liverpool e gli argentini dell'Independiente, vincitori per 1-0.\nNel 1987 \u00e8 l'arbitro della finale di Coppa America, la massima manifestazione per nazioni del Sud America, tra e (ha preso parte anche alle edizioni del 1975 e del 1979). Nello stesso anno la IFFHS istituisce, per la prima volta, il premio destinato al miglior arbitro dell'anno, e il primo direttore di gara ad esserne insignito \u00e8 proprio Romualdo Arppi Filho, che cos\u00ec corona una carriera straordinaria, alla quale porr\u00e0 termine nel 1990 per raggiunti limiti d'et\u00e0.\nNel 1996 la FIFA gli conferisce il prestigioso FIFA Special Award.."}
{"id": "780174", "revid": "2176804", "url": "https://it.wikipedia.org/wiki?curid=780174", "title": "Stazione di Stella Polare", "text": "La stazione di Stella Polare \u00e8 una fermata ferroviaria della ferrovia Roma-Lido ed \u00e8 una delle cinque stazioni di Ostia.\nStoria.\nLa fermata venne attivata il 18 agosto 1948, prolungando la linea che in precedenza terminava presso un capolinea provvisorio, nei dintorni della vecchia stazione di Ostia distrutta durante la seconda guerra mondiale.\nServizi.\nLa stazione dispone di:"}
{"id": "780176", "revid": "712828", "url": "https://it.wikipedia.org/wiki?curid=780176", "title": "Rian Shenron", "text": ""}
{"id": "780177", "revid": "729019", "url": "https://it.wikipedia.org/wiki?curid=780177", "title": "Stazione di Lido di Ostia Centro", "text": "La stazione di Lido di Ostia Centro, nome solitamente abbreviato in Lido Centro, \u00e8 una stazione ferroviaria della ferrovia Roma-Lido, situata all'interno dell'omonima frazione del comune di Roma. \u00c8 la principale delle cinque stazioni di Ostia.\nStoria.\nL'impianto fu inaugurato il 4 giugno 1951 in sostituzione della stazione provvisoria che dal 1947 sostitu\u00ec la stazione di Marina di Ostia, danneggiata durante la seconda guerra mondiale e demolita nel 1949. Nell'atrio del fabbricato viaggiatori \u00e8 presente una stele proveniente dalla vecchia stazione che commemora la fine dei lavori per la costruzione della ferrovia Roma-Lido.\nDescrizione.\nIl fabbricato viaggiatori si presenta come un parallelepipedo con annesse due strutture di forma quadrangolare adibite ad abitazioni private. L'ampio atrio della stazione ospita una biglietteria a sportello, un tabaccaio e un giornalaio mentre in una delle due strutture annesse \u00e8 situato un bar-pizzeria.\nServizi.\nLa stazione dispone di:\nInterscambi.\nCome nodo principale del trasporto pubblico nel quadrante ostiense, il piazzale antistante \u00e8 un importante capolinea per svariate linee urbane gestite da ATAC e Roma TPL e per le due linee interurbane gestite da Cotral, che conducono rispettivamente presso la darsena di Fiumicino e presso l'aeroporto internazionale Leonardo da Vinci.\nNella fascia notturna la stazione \u00e8 servita dalla linea autobus NME, gestita da ATAC, che sostituisce il servizio ferroviario."}
{"id": "780178", "revid": "46523", "url": "https://it.wikipedia.org/wiki?curid=780178", "title": "Neo dada", "text": ""}
{"id": "780179", "revid": "46523", "url": "https://it.wikipedia.org/wiki?curid=780179", "title": "Neodada", "text": ""}
{"id": "780180", "revid": "729019", "url": "https://it.wikipedia.org/wiki?curid=780180", "title": "Stazione di Lido di Ostia Nord", "text": "La stazione di Lido di Ostia Nord, detta anche semplicemente Lido Nord, \u00e8 una fermata ferroviaria della ferrovia Roma-Lido, situata al limite nord di Ostia. \u00c8 la pi\u00f9 recente delle cinque stazioni di Ostia, costruita sul finire degli anni novanta ed inaugurata nel luglio 2000.\nStrutture e impianti.\nI marciapiedi dei binari sono collegati tra loro tramite un sovrapassaggio pedonale. Alla stazione \u00e8 associato un cavalcavia pedonale che permette di oltrepassare la via del Mare e che collega la stazione ad un parcheggio di superficie.\nNei dintorni si trovano: il Liceo Scientifico Antonio Labriola, il Liceo Classico Anco Marzio, il Liceo Scientifico e Linguistico Federigo Enriques, l'Istituto Tecnico Industriale Michael Faraday, la Parrocchia Santa Maria Stella Maris e il Cineland.\nServizi.\nLa fermata dispone di:\nInterscambi.\nLa fermata permette i seguenti interscambi:"}
{"id": "780181", "revid": "46523", "url": "https://it.wikipedia.org/wiki?curid=780181", "title": "Neo Dadaismo", "text": ""}
{"id": "780192", "revid": "767487", "url": "https://it.wikipedia.org/wiki?curid=780192", "title": "Live at Froggy's", "text": "Live At Froggy's \u00e8 un live album dei Britny Fox uscito nel 2001 per l'Etichetta discografica Britny Fox Records. Il disco \u00e8 stato registrato il 6 maggio 2001 al locale Froggy's di Dover, Delaware, USA."}
{"id": "780193", "revid": "729019", "url": "https://it.wikipedia.org/wiki?curid=780193", "title": "Stazione di Ostia Antica", "text": "La stazione di Ostia Antica \u00e8 una stazione ferroviaria della ferrovia Roma-Lido posta nell'omonimo quartiere a poca distanza dagli scavi di Ostia.\nStoria.\nInaugurata come una delle prime stazioni sulla ferrovia Roma-Lido il 10 agosto 1924, la stazione era stata rinominata in Ostia Scavi per richiamare l'attenzione sull'attrattiva archeologica della vicina citt\u00e0 antica di Ostia. Nonostante ci\u00f2 nell'orario ferroviario di quel giorno, la stazione era indicata come \"Ostia\", visto che l'unica altra stazione nell'omonima frazione era stata denominata \"Marina di Ostia\".\nIl fabbricato viaggiatori originale fu distrutto durante la seconda guerra mondiale ed \u00e8 stato ricostruito negli anni '50.\nNel 2019 la stazione e gli scavi sono stati particolarmente criticati per la loro inaccessibilit\u00e0 alle persone con disabilit\u00e0 motorie."}
{"id": "780197", "revid": "92719", "url": "https://it.wikipedia.org/wiki?curid=780197", "title": "Suricata", "text": ""}
{"id": "780199", "revid": "729019", "url": "https://it.wikipedia.org/wiki?curid=780199", "title": "Campeonato Sudamericano de Football 1957", "text": "Il Campeonato Sudamericano de Football 1957 fu la venticinquesima edizione della Copa Am\u00e9rica. Ad organizzarla fu il Per\u00f9 e tutte le partite si disputarono all'Estadio Nacional di Lima dal 7 marzo al 6 aprile 1957.\nFormula.\nLa formula prevedeva che le sette squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nUna curiosit\u00e0 riguardava gli arbitri, in questa edizione tutti europei. Tra i direttori di gara vi era pure l'italiano Diego De Leo.\nClassifica marcatori.\n9 gol\n8 gol\n5 gol\n3 gol\n2 gol\n1 gol"}
{"id": "780201", "revid": "729019", "url": "https://it.wikipedia.org/wiki?curid=780201", "title": "Stazione di Acilia", "text": "La stazione di Acilia \u00e8 una stazione ferroviaria della ferrovia Roma-Lido posta in zona Acilia Nord, nel territorio del Municipio X a Roma, tra le stazioni di Ostia Antica e Casal Bernocchi-Centro Giano. Tra Acilia e Ostia Antica \u00e8 presente il cantiere della stazione di Acilia Sud.\nStoria.\nLa stazione di Acilia fu inaugurata con l'apertura della prima tratta della ferrovia Roma-Lido tra Marina di Ostia e Porta San Paolo il 10 agosto 1924. Durante la seconda guerra mondiale fu distrutta dai bombardamenti per poi essere ricostruita nel dopoguerra.\nHa subito profonde trasformazioni nel 2000 con la chiusura in galleria di una parte del tratto che, partendo dalla stazione stessa, va in direzione Roma. I piani originali prevedevano l'abbassamento dei binari e delle banchine con conseguente chiusura in galleria di tutta la stazione per fare spazio, al di sopra, a un parcheggio. Questa idea venne successivamente accantonata e la stazione \u00e8 stata ammodernata e lasciata in superficie.\nLa sicurezza della stazione \u00e8 stata potenziata nel 2009 grazie all'installazione di telecamere per la videosorveglianza della stazione, agli ingressi di via Angelo Zottoli e largo dei Romagnoli, lungo la via Ostiense, e, grazie all'operazione \"Strade Sicure\", dalla frequente presenza di militari dell'Esercito Italiano.\nNel 2010 sono stati completati i lavori per la creazione di un parcheggio di fronte all'entrata della stazione.\nStrutture e impianti.\nLa stazione \u00e8 sita lungo la strada provinciale 8bis via Ostiense in zona Acilia Nord. Sebbene si tratti di una stazione di superficie le banchine sono situate al di sotto del livello stradale, \u00e8 dotata di due binari, a cui se ne aggiunge uno di scalo. Inoltre subito dopo la stazione, in direzione Roma Porta San Paolo, inizia una breve galleria.\nIl fabbricato viaggiatori, a pianta rettangolare, \u00e8 posto in posizione trasversale rispetto alla strada e si affaccia su un piccolo parco pubblico. Esso ospita un atrio all'interno del quale si trovano: una biglietteria a sportello e delle biglietterie automatiche, un bar tabaccheria, i servizi igienici e i tornelli. Si accede alle banchine attraverso due corridoi coperti in discesa dotati anche di scale mobili o attraverso gli ascensori.\nNei pressi della stazione sono presenti inoltre due parcheggi di scambio oltre che una fermata e diversi capolinea delle autolinee urbane gestite da ATAC e Roma TPL, che collegano la stazione ad Ostia oltre che alle circostanti zone di Acilia Sud, Acilia Nord, Dragona, Dragoncello, Casal Bernocchi e Centro Giano.\nMovimento.\nLa stazione \u00e8 attraversata dai soli convogli in servizio viaggiatori sulla ferrovia Roma-Lido, gestita per conto della Regione Lazio dalla societ\u00e0 municipalizzata ATAC. Le stazioni adiacenti sono Ostia Antica in direzione Cristoforo Colombo, sebbene in questa tratta sia in costruzione la stazione di Acilia Sud, e Casal Bernocchi-Centro Giano in direzione Roma Porta San Paolo.\nServizi.\nLa stazione dispone di:\nInterscambi.\nLa stazione permette i seguenti interscambi:"}
{"id": "780202", "revid": "339392", "url": "https://it.wikipedia.org/wiki?curid=780202", "title": "Copa Am\u00e9rica 1957", "text": ""}
{"id": "780204", "revid": "729019", "url": "https://it.wikipedia.org/wiki?curid=780204", "title": "Stazione di Casal Bernocchi-Centro Giano", "text": "La stazione di Casal Bernocchi-Centro Giano \u00e8 la fermata ferroviaria della linea Roma-Lido situata nei pressi di Casal Bernocchi e Centro Giano.\nStoria.\nLa fermata di Casal Bernocchi fu inaugurata il 9 agosto 1971 per servire la nuova zona urbanistica che si stava sviluppando in quel periodo per iniziativa dell'INA-Casa.\nStrutture e impianti.\nLa fermata ha la particolarit\u00e0 che il fabbricato viaggiatori si trova a cavallo dei due binari passanti presenti."}
{"id": "780205", "revid": "729019", "url": "https://it.wikipedia.org/wiki?curid=780205", "title": "Stazione di Vitinia", "text": "La stazione di Vitinia \u00e8 una stazione ferroviaria posta sulla linea Roma-Lido. Si trova nel Municipio XII ed \u00e8 situata nel quartiere Vitinia.\nStoria.\nLa stazione \u00e8 stata inaugurata in concomitanza con la ferrovia, il 10 agosto 1924. Nell'orario ferroviario del 10 agosto del 1924 la sua denominazione risulta quella di \"Risaro\", nome che aveva il borgo agricolo prima della guerra. Dopo la guerra divenne \"Vitinia\".\nLa stazione non ha subito gravi danneggiamenti durante la guerra.\nL'aspetto della stazione \u00e8 conseguente ai lavori di totale rifacimento risalenti al Giubileo del 2000, che hanno conservato un edificio della stazione originaria degli anni venti.\nInterscambi.\nLa stazione permette i seguenti interscambi:"}
{"id": "780207", "revid": "729019", "url": "https://it.wikipedia.org/wiki?curid=780207", "title": "Stazione di Tor di Valle", "text": "La stazione di Tor di Valle \u00e8 una fermata ferroviaria posta sulla linea Roma-Lido, situata nei pressi di Torrino e dell'Ippodromo Tor di Valle da cui prende il nome. \u00c8 l'unica stazione della linea priva di pensiline.\nStoria.\nLa fermata di Tor di Valle venne attivata il 3 giugno 1961.\nIl 7 novembre 2016 \u00e8 stato aperto il nuovo sottopassaggio pedonale sotto la stazione seguiti da lavori in corso per la nuova stazione.\nServizi.\nLa stazione dispone di:\nInterscambi.\nLa fermata permette i seguenti interscambi:"}
{"id": "780208", "revid": "84184", "url": "https://it.wikipedia.org/wiki?curid=780208", "title": "Walrus", "text": ""}
{"id": "780209", "revid": "61051", "url": "https://it.wikipedia.org/wiki?curid=780209", "title": "Ondina Valla", "text": "Biografia.\nL'originale nome Trebisonda fu scelto dal padre come omaggio all'omonima citt\u00e0 turca (in turco \"Trabzon\"), da lui ritenuta una delle pi\u00f9 belle del mondo. Nata dopo quattro fratelli maschi, cominci\u00f2 ad essere chiamata \"Ondina\" in seguito ad un errore di un giornalista che scrisse Trebi\"t\"onda invece di Trebi\"s\"onda. Da allora qualcuno inizi\u00f2 a chiamarla Trebit-ondina e quindi semplicemente Ondina. Ma i genitori iniziarono a chiamarla cos\u00ec solo dopo i Giochi olimpici di Berlino.\nOndina Valla si fece notare sin da giovanissima per la sua grinta e le sue doti atletiche. Ai campionati studenteschi bolognesi rivaleggi\u00f2 con la concittadina e compagna di scuola Claudia Testoni, che sarebbe stata la sua antagonista per tutta la carriera sportiva, e amica per tutta la vita. A tredici anni Ondina Valla era gi\u00e0 considerata una delle grandi protagoniste dell'atletica leggera italiana. L'anno dopo divenne campionessa italiana assoluta e fu convocata in nazionale, quando indossava gi\u00e0 i colori della Virtus Atletica Bologna.\nConvocata per i Giochi olimpici di , fu invece esclusa su pressione del Vaticano che giudicava sconveniente che una sedicenne affrontasse, unica donna in una spedizione totalmente maschile, il viaggio transoceanico.\nEra un'atleta versatile, che otteneva eccellenti risultati nelle gare di velocit\u00e0, negli ostacoli e nei salti. Divenne presto una delle beniamine del pubblico italiano. Il governo fascista la elesse ad esempio della sana e robusta giovent\u00f9 nazionale. La stampa la defin\u00ec \"Il sole in un sorriso\".\nIl pi\u00f9 importante risultato della sua carriera fu l'oro ai Giochi olimpici del 1936 a Berlino negli 80 metri ostacoli. Il 5 agosto vinse la semifinale con il tempo di 11\"6, che le valse anche il record mondiale. Il giorno dopo si disput\u00f2 la finale; l'arrivo fu serrato, con ben quattro atlete piombate assieme sul traguardo. Non ci furono dubbi sulla vittoria della Valla, prima con 11\"7, ma fu necessario ricorrere al \"fotofinish\" per stabilire l'ordine di arrivo per le inseguitrici. La sua rivale di sempre, Claudia Testoni, si ritrov\u00f2 quarta, fuori dal giro medaglie. Qualche giorno dopo le due, insieme alla Bongiovanni e alla Bullano, conquistano anche il quarto posto nella staffetta 4\u00d7100 metri.\nL'oro olimpico le diede immensa popolarit\u00e0 nell'Italia fascista, divenendo un simbolo per le ragazze italiane. La gara di Berlino, inoltre, fece s\u00ec che nel regime si ammorbidisse, pur senza venire meno del tutto, l'ostilit\u00e0 alla partecipazione delle donne alle attivit\u00e0 sportive. Il governo inizi\u00f2 a servirsi delle competizioni femminili per ragioni di propaganda e per esaltare la forza della \"razza italiana\", come gi\u00e0 faceva per i successi degli atleti di sesso maschile.\nInoltre, con quella vittoria la Valla divenne, all'et\u00e0 di 20 anni e 78 giorni, la pi\u00f9 giovane atleta italiana a vincere un oro olimpico, record rimasto imbattuto fino al 2004.\nNel 1937 stabil\u00ec con la misura di 1,56\u00a0m il primato nazionale nel salto in alto, che mantenne fino al 1955, quando fu superato per un centimetro da Paola Paternoster. Dopo le Olimpiadi Valla fu costretta a rallentare l'attivit\u00e0 agonistica per un problema alla schiena, rivelatosi in seguito una spondilosi vertebrale. Continu\u00f2 a gareggiare fino ai primi anni quaranta, ottenendo tre vittorie ai Giochi mondiali dello sport universitario di Tokyo e 15 titoli nazionali. Nel 1952 partecip\u00f2 ai campionati abruzzesi nel getto del peso, classificandosi seconda, e nel lancio del disco, ottenendo il primo posto.\nDopo aver abbandonato l'attivit\u00e0 agonistica, spos\u00f2 Guglielmo De Lucchi con il quale, negli anni cinquanta, si trasfer\u00ec nel capoluogo abruzzese. Nel 1978 sub\u00ec il furto della medaglia d'oro di Berlino. Nel 1984 Primo Nebiolo, allora presidente della Federazione Italiana di Atletica Leggera, le don\u00f2 una riproduzione della medaglia rubata."}
{"id": "780212", "revid": "287204", "url": "https://it.wikipedia.org/wiki?curid=780212", "title": "Martin Petras", "text": ""}
{"id": "780219", "revid": "1544245", "url": "https://it.wikipedia.org/wiki?curid=780219", "title": "Stazione di Roma Porta San Paolo", "text": "La stazione di Roma Porta San Paolo (talvolta abbreviata in Porta San Paolo o PSP) \u00e8 una stazione ferroviaria di Roma che funge da capolinea settentrionale della ferrovia Roma-Lido.\nPosta nel quartiere Ostiense, nel territorio dell'VIII Municipio, \u00e8 collegata alla fermata adiacente Piramide della linea B della metropolitana e alla stazione di Roma Ostiense, raggiungibile tramite un sottopassaggio. Al suo interno \u00e8 situato il Polo museale ATAC, che conserva diverse elettromotrici precedentemente in servizio sulle ferrovie Roma-Lido, Roma-Viterbo e Roma-Fiuggi-Alatri-Frosinone.\nStoria.\nI lavori per la costruzione della stazione furono avviati contestualmente a quelli della ferrovia nel 1919 su progetto dell'architetto Marcello Piacentini, progettista dell'altra stazione di testa della linea ferroviaria, Marina di Ostia. Dopo una breve sospensione dei lavori sull'intera linea tra il 1923 e il 1924, la stazione fu inaugurata il 10 agosto 1924 con la partenza del primo convoglio verso il Lido di Ostia, sul quale era presente l'allora Presidente del Consiglio Benito Mussolini.\nContrariamente al capolinea ostiense, che fu gravemente danneggiato dai bombardamenti durante la seconda guerra mondiale e successivamente demolito, Porta San Paolo non sub\u00ec particolari danni.\nIl 18 settembre 2004 fu inaugurato dalla societ\u00e0 Met.Ro. un polo museale per l'esposizione di alcuni rotabili ferroviari precedentemente in servizio sulle tre ferrovie gestite per conto della regione Lazio (Roma-Lido, Roma-Civitacastellana-Viterbo e Roma-Fiuggi-Alatri-Frosinone).\nStrutture e impianti.\nLa stazione presenta una pianta identica alla gemella Marina di Ostia, mantenendo il carattere tipico di una stazione per treni regionali, quindi con un ampio atrio nel quale \u00e8 ospitata la biglietteria a sportello e un'area d'attesa di fronte ai binari. L'atrio \u00e8 decorato da affreschi a tema marinaro, opera dell'artista Giulio Rosso.\nLa facciata del fabbricato viaggiatori, in pieno stile neoclassico, richiama quella di un tipico tempio romano e rassomiglia il disegno adottato per la facciata della stazione di testa ostiense.\nServizi.\nLa stazione dispone di:\nInterscambi.\nAttraverso appositi percorsi interni \u00e8 possibile raggiungere sia la fermata Piramide della linea B/B1 della metropolitana sia la stazione di Roma Ostiense, permettendo un interscambio con tre linee delle ferrovie laziali (FL1, FL3 e FL5) e diversi treni regionali e InterCity.\nPiazzale Ostiense e piazzale dei Partigiani sono inoltre importanti capolinea del trasporto pubblico di superficie, permettendo l'interscambio con diverse linee autobus gestite da ATAC e con la linea 3 della rete tranviaria. Diverse fermate autobus sono situate anche su viale delle Cave Ardeatine e via Ostiense."}
{"id": "780228", "revid": "50026", "url": "https://it.wikipedia.org/wiki?curid=780228", "title": "Testudo hermanni robertmertensi", "text": ""}
{"id": "780229", "revid": "339392", "url": "https://it.wikipedia.org/wiki?curid=780229", "title": "Motosiluranti classe P6", "text": ""}
{"id": "780230", "revid": "78273", "url": "https://it.wikipedia.org/wiki?curid=780230", "title": "Totenkopfrings", "text": ""}
{"id": "780232", "revid": "22475", "url": "https://it.wikipedia.org/wiki?curid=780232", "title": "Memorandum", "text": "Un memorandum \u00e8 una forma scritta di comunicazione, spesso impiegata in ambiente lavorativo. Si caratterizza per essere concisa e diretta.\nI memorandum si utilizzano anche in diplomazia (i cosiddetti memorandum d'intesa), con lo scopo di riassumere i punti pi\u00f9 controversi di una questione e di permettere a ciascuna parte in causa di esprimere la propria opinione sul fatto e formulare le proprie richieste alle controparti."}
{"id": "780233", "revid": "834", "url": "https://it.wikipedia.org/wiki?curid=780233", "title": "Memorandum (Lacrimas Profundere)", "text": "Memorandum \u00e8 il terzo album in studio registrato dalla band tedesca gothic metal Lacrimas Profundere e uscito nel 1999."}
{"id": "780235", "revid": "50026", "url": "https://it.wikipedia.org/wiki?curid=780235", "title": "Testudo hermanni hercegovinensis", "text": ""}
{"id": "780237", "revid": "339392", "url": "https://it.wikipedia.org/wiki?curid=780237", "title": "EUR Magliana (Ferrovia Roma-Lido)", "text": ""}
{"id": "780238", "revid": "31279", "url": "https://it.wikipedia.org/wiki?curid=780238", "title": "Basilica San Paolo (Ferrovia Roma-Lido)", "text": ""}
{"id": "780240", "revid": "2108263", "url": "https://it.wikipedia.org/wiki?curid=780240", "title": "Alfonso Giordano di Tolosa", "text": "Origine.\nFiglio ultimogenito del conte di Saint-Gilles, marchese di Gotia, Conte di Tolosa, marchese di Provenza e conte di Tripoli, che fu anche uno dei baroni della Prima Crociata (Crociata dei baroni), Raimondo di Saint Gilles (come risulta dal \"De Liberatione Civitatum Orientis\" degli \"Annali Genovesi di Caffaro e de\u00b4 suoi continuatori, Vol. 1\") e della sua terza moglie Elvira di Castiglia (?-1155), che, secondo il \"Chronicon regum Legionensium\" era figlia illegittima del re di Le\u00f3n, re di Castiglia e re di Galizia, Alfonso VI di Castiglia e della sua concubina, Jimena Mu\u00f1oz(?-1128), figlia di Munio Mu\u00f1oz (? - dopo il 1186) e della moglie, Velasquita Mu\u00f1oz (? - dopo il 1185).Raimondo di Saint Gilles era il figlio secondogenito del conte di Tolosa, conte di N\u00eemes e conte d'Albi, Ponzio e di Almodis de La Marche (come risulta dal \"Chronicon sancti Maxentii Pictavensis, Chroniques des Eglises d'Anjou\" e dalla Chronica Albrici Monachi Trium Fontium (1020-1071), figlia di Bernardo I de la Marche (ca. 991- 16 giugno 1047) conte de la Marche e di P\u00e9rigord e di Amelia de Ras\u00e9s (? - \u2020 1053). Il nome della madre, ripreso da un documento del 1053 (\"Almodis comitissa, filia que es Amelie comitisse\") \u00e8 citato dallo storico Jos\u00e9 Enrique Ruiz Domenec nel suo libro \"Quan els vescomtes de Barcelona eren\" (Barcelona, 2006) a pag. 320.\nBiografia.\nCome risulta dal \"De Liberatione Civitatum Orientis\" gli fu posto il nome Alfonso. Il secondo nome Giordano gli fu posto al momento del battesimo nel fiume Giordano.\nNel 1105, alla morte del padre, Raimondo di Saint Gilles, il suo fratellastro, Bertrando II, gli succedette in tutti i suoi titoli: conte di Tolosa, marchese di Provenza (bench\u00e9 questi due titoli spettassero ad Alfonso Giordano) e conte titolare di Tripoli; ad Alfonso Giordano and\u00f2 il solo titolo di conte di Rouergue. Il titolo di conte di Tolosa fu riconosciuto a Bertrando, anche dal papa Pasquale II in diverse bolle papali. la XX del 15 aprile 1105, la XXIV del 4 febbraio 1107, la XXV sempre del 4 febbraio 1107, la XXVIII del 25 luglio 1107 e la XXX del 14 maggio 1108.\nNel 1106, Alfonso Giordano, al seguito di sua madre, Elvira, aveva lasciato la Palestina, rientrando, secondo lo storico britannico, medievalista e bizantinista, Steven Runciman, nel 1108, nella contea di Tolosa.Alla fine di quello stesso anno, Bertrando part\u00ec per la Terra Santa, per entrare in possesso della contea di Tripoli lasciando il governo della contea di Tolosa e del marchesato di Provenza al fratellastro, Alfonso Giordano, ancora minore, per cui la madre, Elvira tenne la reggenza per conto di Alfonso Giordano.\nNel 1108, alla partenza del fratello Bertrando per la Terra Santa, rimane come suo rappresentante nei feudi del Tolosano e della Provenza.\nNel 1112, alla morte del fratellastro, Bertrando, gli subentr\u00f2 nei titoli di conte di Tolosa, marchese di Provenza e duca di Narbona; la madre, Elvira, continu\u00f2 a tenere la reggenza (solo nel 1121, Alfonso Giordano fu dichiarato maggiorenne).Ma, sempre in quell'anno (1112), dopo la morte di Bertrando II, in nome del diritto ereditario della moglie, Filippa, il duca di Aquitania e Guascogna e conte di Poitiers, Guglielmo IX detto il Trovatore organizz\u00f2 una spedizione e tra il 1113 ed il 1114, occup\u00f2 la contea di Tolosa e assieme a Filippa, s'insediarono sul trono della contea, spodestando il conte Alfonso Giordano, che si ritir\u00f2 nel marchesato di Provenza.Il documento n\u00b0 XXVII dell\"'Histoire G\u00e9n\u00e9rale de Languedoc, Tome IV, Preuves\", datato 1114, ci conferma che Filippa, in tale data, era la contessa di Tolosa che stipul\u00f2 un accordo con il Visconte di B\u00e9ziers. Per circa dieci anni, pur avendo divorziato, nel 1115, da Filippa, il duca d'Aquitania e conte di Poitiers fu l'effettivo conte di Tolosa.\nNel 1121, papa Callisto II, con la bolla XL del 21 giugno, pur riconoscendogli il titolo di conte (di Tolosa) minacci\u00f2 Alfonso Giordano di scomunica per aver attaccato, incendiato e portato morte e distruzione nell'abitato di Saint Gilles.Il 22 aprile 1122, papa Callisto, con la bolla XLVI, conferm\u00f2 la scomunica al conte Alfonso, per aver attaccato e occupato il monastero di Saint-Gilles.\nGuglielmo IX detto il Trovatore, duca d'Aquitania e effettivo conte di Tolosa, cercava di impadronirsi anche del marchesato di Provenza e, in quello stesso anno 1122, aveva assediato in Orange Alfonso Giordano; durante l'assedio per\u00f2 le milizie Tolosane si ribellarono e liberarono dall'assedio il loro conte titolare, che dopo una dura lotta, durata circa tre anni, lo riportarono a Tolosa, scacciando Guglielmo. Il conte Alfonso Giordano, solo dopo dieci anni di dura lotta riusc\u00ec a rientrare in possesso della contea di Tolosa.\nSecondo la \"Chronica Adefonsi imperatoris\" Alfonso Giordano, si rec\u00f2 in Le\u00f3n per presenziare alla cerimonia di incoronazione di suo cugino, Alfonso VII detto l'imperatore, che lo invi\u00f2 a trattare con alcuni nobili che si erano ribellati.Nel 1140, sempre secondo la \"Chronica Adefonsi imperatoris\", Alfonso Giordano rappresent\u00f2 il cugino, Alfonso VII l'imperatore, nella trattativa di pace, conclusa a Tudela col re di Navarra, Garc\u00eda IV Ram\u00edrez.\nTra il 1134 ed il 1143 tent\u00f2 invano d'impadronirsi della viscontea di Narbona, approfittando della giovane et\u00e0 dell'ereditiera, Ermengarda di Narbona.\nVerso il 1141 il re di Francia Luigi VII, spinto dalla moglie Eleonora, duchessa d'Aquitania, che aveva della pretese sulla contea di Tolosa in quanto nipote di Filippa di Tolosa, prepar\u00f2 l'aggressione alla contea di Tolosa; la spedizione del consistente esercito francese (viene ricordata anche dal monaco e cronista inglese, Orderico Vitale, nel suo \"Histoira Ecclesiastica\", sotto il comando del re, part\u00ec nel giugno 1141 e si diresse velocemente su Tolosa, che fu messa sotto assedio, ma si risolse in un insuccesso e dopo alcune settimane si ritir\u00f2, senza aver conseguito alcun risultato.\nNel 1141 accord\u00f2 delle franchigie commerciali, che conferm\u00f2 negli anni seguenti, ai Tolosani.\nNel 1144 fond\u00f2 Montauban, pose la prima pietra della prima casa.\nNel 1147, Alfonso Giordano ader\u00ec all'invito del re di Francia, Luigi VII, e partecip\u00f2 alla seconda crociata. Secondo le \"Notes sur l'Histoire de Languedoc\", Alfonso Giordano, verso la fine di quell'anno, si imbarc\u00f2 a Port-de-Bouc per la Terra Santa, dove arriv\u00f2 il 15 aprile 1148, sbarcando a San Giovanni d'Acri, accompagnato, secondo Steven Runciman, dalla moglie, Faydide o Faydive. Si avvi\u00f2 verso Gerusalemme e, secondo Steven Runciman, fu avvelenato lungo il percorso.La morte di Alfonso Giordano viene ricordata sia dal \"Sigeberti Continuatio Pr\u00e6monstatensis\", nei pressi di Cesarea, avvelenato per ordine della regina Eleonora, sia dall'arcivescovo della citt\u00e0 di Tiro, Guglielmo di Tiro, che ci rammenta che mor\u00ec a Cesarea, per avvelenamento, di cui non si conosce l'artefice.Gli succedette il figlio Raimondo, nei titoli di conte di Tolosa e marchese di Provenza.\nMatrimonio e discendenza.\nNel 1125, Alfonso Giordano spos\u00f2 la figlia di Raimondo Decano II, signore d'Uz\u00e8s e Posqui\u00eares, Faydide o Faydive, che viene citata nella \"Histoire de Montpellier\", come madre del conte Raimondo V. Inoltre nella \"Histoire G\u00e9n\u00e9rale de Languedoc, Notes, Tome IV\", viene citata una lettera del fratello di Faydive, che si definisce zio materno del conte Raimondo V.Alfonso Giordano e Faydide o Faydive ebbero cinque figli:\nda amanti sconosciute Alfonso Giordano ebbe altri quattro figli:"}
{"id": "780242", "revid": "50026", "url": "https://it.wikipedia.org/wiki?curid=780242", "title": "Testudo hermanni peloponnesica", "text": ""}
{"id": "780244", "revid": "50026", "url": "https://it.wikipedia.org/wiki?curid=780244", "title": "Testudo ermanni", "text": ""}
{"id": "780245", "revid": "125322417", "url": "https://it.wikipedia.org/wiki?curid=780245", "title": "Oracolo", "text": "Loracolo (dal latino \"oraculum\") \u00e8 un essere o un ente considerato fonte di saggi consigli o di profezie, un'autorit\u00e0 infallibile, solitamente di natura spirituale. Lo stesso termine pu\u00f2 riferirsi anche a una predizione del futuro dispensata dagli dei attraverso oggetti o forme di vita ma anche grazie a delle sacerdotesse che, cadute in estasi, assumevano il dio nel proprio corpo. \nIl volere degli dei veniva comunicato agli uomini in vario modo: con segni sulle viscere delle vittime sacrificali, con i movimenti della statua del dio durante la processione o degli oggetti gettati in una fonte, attraverso lo stormire delle fronde di un albero sacro, oppure attraverso la bocca di un essere umano, come nel caso di Delfi, in Grecia. Nell'antichit\u00e0 molti luoghi guadagnarono la reputazione di dispensare oracoli: divennero noti anch'essi come \"oracoli\", cos\u00ec come le profezie stesse.\nGli oracoli nel mondo ellenico.\nI grandi templi oracolari dell'antichit\u00e0 erano soprattutto greci. Nella civilt\u00e0 ellenica l'oracolo pi\u00f9 noto era la Sibilla Delfica, o pi\u00f9 esattamente la Pizia del tempio del dio Apollo a Delfi, da cui deriva \"l'oracolo\" Oltre a questo si ricordano quelli di Zeus a Dodona e Olimpia.\nUn aspetto caratteristico, non solo della religione greca ma anche della societ\u00e0 ellenica, fu la grandissima diffusione degli oracoli, dei quali Delfi fu il pi\u00f9 ricco e il pi\u00f9 prestigioso. Santuari di consultazione oracolare sorgevano in ogni angolo del mondo greco, alcuni di importanza locale, altri noti e visitati da folle di pellegrini. Il fenomeno inoltre fu durevole nel tempo: se talvolta un oracolo cadeva in rovina, altri nascevano, anche in epoca tarda. La risposta dell'oracolo era di solito espressa in termini allusivi, poco comprensibili nell'immediato: la traduzione infatti seguiva diversi metodi di divinazione.\nL'oracolo di Dodona, in Epiro, era posto sotto la tutela del padre della famiglia divina, Zeus, e collocato in un luogo misterioso e arcano. A gestire questo oracolo erano dei sacerdoti chiamati Selli \"(\u03a3\u03b5\u03bb\u03bb\u03bf\u03af)\", sottoposti a severe regole di comportamento (non potevano lavarsi i piedi e dovevano dormire sulla terra senza alcuna forma di protezione contro gli insetti, come un telo o una stuoia). Pi\u00f9 tardi, le mansioni divinatorie passarono a un collegio di profetesse.\nGli oracoli in Tibet.\nGli oracoli tibetani sono molto consultati dai monaci buddhisti e dal governo in esilio, un tempo presieduto dal Dalai Lama, per richiedere il parere delle divinit\u00e0 tutelari.\nTramite il medium che presta il suo corpo in uno stato di sacra trance, la divinit\u00e0 in questione si manifesta per esprimere un giudizio sull'identificazione della reincarnazione di un influente lama defunto o sui rapporti con l'estero.\nGli oracoli in Arabia.\nL'oracolo arabo nasce nella Bassa Mesopotamia negli anni 2600-2700, diffondendosi poi in tutto il bacino del Mediterraneo e trasformandosi progressivamente sino a scomparire, nel corso dei successivi secoli, in modo quasi definitivo. Solo sul territorio italiano, e in particolare in Sicilia, all'interno della quale l'occupazione araba \u00e8 sopravvissuta sino all'XI secolo, si sono conservate alcune tracce e scritti di astrologia che fanno riferimento al sapere ancestrale e alla cultura millenaria dell'oracolo arabo. Secondo l'astrologia araba l'uomo \u00e8 collocato in posizione intermedia tra i concetti di destino e di libero arbitrio. Ogni segno zodiacale \u00e8 associato a un determinismo di partenza e uno di arrivo, ma ogni uomo pu\u00f2, nel corso della propria vita e sulla base delle proprie scelte, determinare il proprio percorso."}
{"id": "780247", "revid": "339392", "url": "https://it.wikipedia.org/wiki?curid=780247", "title": "Masurca SAM", "text": ""}
{"id": "780248", "revid": "767487", "url": "https://it.wikipedia.org/wiki?curid=780248", "title": "Fall, I Will Follow", "text": "Fall, I Will Follow \u00e8 il quinto album in studio registrato dalla band tedesca gothic metal Lacrimas Profundere e uscito nel 2002."}
{"id": "780252", "revid": "287204", "url": "https://it.wikipedia.org/wiki?curid=780252", "title": "D3A", "text": ""}
{"id": "780253", "revid": "108978617", "url": "https://it.wikipedia.org/wiki?curid=780253", "title": "Tate Britain", "text": "La Tate Britain \u00e8 una galleria d'arte parte del complesso museale Tate del Regno Unito, le altre gallerie del sistema sono la Tate Modern, Tate Liverpool e Tate St Ives. Si trova a Londra, nella via di Millbank. Fu aperta nel 1897 con il nome di \"National Gallery of British Art\", fu rinominata \"Tate Gallery\" nel 1932, e fu rinominata Tate Britain quando fu aperta la Tate Modern nel 2000. \u00c8 dedicata all'arte britannica sia contemporanea che del passato. \nEsposizione.\nGran parte dello spazio espositivo viene utilizzato per collezioni storiche dell'arte britannica ed alcune opere contemporanee. La galleria organizza anche mostre temporanee e retrospettive su artisti britannici.\nLa \"Clore Gallery\" \u00e8 un'ala del museo, realizzata nel 1986 su progetto di James Stirling, che ospita opere di William Turner. La Tate Britain e la Tate Modern sono collegati da un servizio di navigazione sul Tamigi operato da un'imbarcazione decorata con un motivo ripreso da un'opera di Damien Hirst.\nOgni tre anni la galleria allestisce una Triennale sull'arte britannica contemporanea.\nAnnualmente la Tate Britain ospita la controversa mostra per l'assegnazione del Premio Turner; vengono esposte le opere di quattro giovani (con meno di 50 anni) artisti britannici selezionati da una giuria presieduta dal direttore del complesso Tate, Sir Nicholas Serota. L'evento dura tutto l'anno ed il premio viene assegnato in dicembre da un ospite famoso. Ogni anno l'evento viene ampiamente coperto dai media a causa dell'esposizione di \"opere d'arte innovative\" che provocano controversie e numerose contestazioni.\nTate Britain tenta di raggiungere il pubblico pi\u00f9 giovane con l'iniziativa Late at Tate Britain ogni primo venerd\u00ec sera del mese, con ingressi ridotti e mostre speciali con musica ed esibizioni artistiche dal vivo.\nOpere.\nLa Tate Britain \u00e8 la galleria nazionale dell'arte britannica dal XVI secolo al presente. Fra gli artisti pi\u00f9 recenti contiene opere di David Hockney, Peter Blake e Francis Bacon. Ha delle sale dedicate a singoli artisti come quelle di Tracey Emin, John Latham, Douglas Gordon, Sam Taylor-Wood.\nAnche se alcune opere vengono scambiate tra le varie gallerie Tate fra quelle pi\u00f9 note che restano permanentemente in esposizione alla Tate Britain vi sono:"}
{"id": "780254", "revid": "17351", "url": "https://it.wikipedia.org/wiki?curid=780254", "title": "Aichi D3A Val", "text": ""}
{"id": "780255", "revid": "767487", "url": "https://it.wikipedia.org/wiki?curid=780255", "title": "Ave End", "text": "Ave End \u00e8 il sesto album in studio registrato dalla band tedesca gothic metal Lacrimas Profundere. Il disco \u00e8 stato pubblicato nel 2004 dall'etichetta Napalm Records."}
{"id": "780256", "revid": "17351", "url": "https://it.wikipedia.org/wiki?curid=780256", "title": "D3A Val", "text": ""}
{"id": "780261", "revid": "339392", "url": "https://it.wikipedia.org/wiki?curid=780261", "title": "Armstrong Whitworth Whitley", "text": ""}
{"id": "780264", "revid": "729019", "url": "https://it.wikipedia.org/wiki?curid=780264", "title": "Prima guerra anglo-birmana", "text": "La prima guerra anglo-birmana ebbe luogo dal 5 marzo 1824 al 24 febbraio 1826. Nel Regno Unito tale conflitto \u00e8 chiamato \"prima guerra birmana\". Fu la prima di tre guerre combattute fra Birmania e Impero britannico durante il XIX secolo che finirono con la graduale scomparsa della sovranit\u00e0 e dell'indipendenza birmana.\nNel gennaio 1824, a causa delle mire espansionistiche di entrambi gli Stati che entrarono in conflitto nell'attuale zona del Manipur, i birmani guidati dal re Bagyidaw ingaggiarono i primi scontri con i britannici nell'Assam, a quel tempo controllato dai birmani e confinante con la colonia britannica dell'India. Il conflitto ebbe ufficialmente inizio nel marzo 1824, dopo che gli scontri di frontiera si erano estesi nell'Arakan.\nLa guerra coinvolse anche i siamesi, da tempo in conflitto con la Birmania che aveva occupato il Tenasserim. La guerra dur\u00f2 due anni e fu la pi\u00f9 lunga delle tre anglo birmane. Alla fine i birmani, sconfitti ripetutamente, si arresero e cedettero ai britannici Arakan, Assam, Manipur e lo stesso Tenasserim.\nIl conflitto ebbe termine con il trattato di Yandaboo del febbraio 1826."}
{"id": "780265", "revid": "767487", "url": "https://it.wikipedia.org/wiki?curid=780265", "title": "Filthy Notes for Frozen Hearts", "text": "Filthy Notes for Frozen Hearts \u00e8 il settimo in studio registrato dalla band tedesca gothic metal Lacrimas Profundere e uscito nel 2006."}
{"id": "780270", "revid": "767487", "url": "https://it.wikipedia.org/wiki?curid=780270", "title": "Algimantas Liubinskas", "text": "Carriera.\nDopo aver giocato per molti anni \u00e8 diventato allenatore a seguito di un serio infortunio.\n\u00c8 stato allenatore dello \u017dalgiris Vilnius in epoca sovietica.\n\u00c8 stato commissario tecnico della nazionale lituana in due periodi: tra il 1992 e il 1996 e tra il 2003 e il 2008."}
{"id": "780272", "revid": "88740", "url": "https://it.wikipedia.org/wiki?curid=780272", "title": "Orazi", "text": ""}
{"id": "780280", "revid": "1305772", "url": "https://it.wikipedia.org/wiki?curid=780280", "title": "Ael", "text": ""}
{"id": "780282", "revid": "77358", "url": "https://it.wikipedia.org/wiki?curid=780282", "title": "Awesome... I Shot That!.", "text": ""}
{"id": "780285", "revid": "767487", "url": "https://it.wikipedia.org/wiki?curid=780285", "title": "Long Way to Live!", "text": "Long Way to Live! \u00e8 un live album dei Britny Fox uscito il 6 febbraio 2001 per l'Etichetta discografica Spitfire Records.\nQuesto \u00e8 il primo album registrato dopo 10 anni di silenzio. Nel disco \u00e8 presente una cover di Alex Harvey, \"\"Midnight Moses\", e il brano inedito \"Turn On\"\", che venne inserito in una compilation della Nintendo chiamata \"Nintendo White Knuckle Scorin\" nel 1991."}
{"id": "780286", "revid": "110157", "url": "https://it.wikipedia.org/wiki?curid=780286", "title": "Arrondissement di Gand", "text": "L'arrondissement di Gand (in olandese \"Arrondissement Gent\", in francese \"Arrondissement de Gand\") \u00e8 una suddivisione amministrativa belga, situata nella provincia delle Fiandre Orientali e nella regione delle Fiandre.\nComposizione.\nL'arrondissement di Gand raggruppa 21 comuni:\nSociet\u00e0.\nEvoluzione demografica.\n\"Abitanti censiti\""}
{"id": "780287", "revid": "1186766", "url": "https://it.wikipedia.org/wiki?curid=780287", "title": "Aen", "text": ""}
{"id": "780288", "revid": "1226", "url": "https://it.wikipedia.org/wiki?curid=780288", "title": "Formato file", "text": ""}
{"id": "780291", "revid": "1305772", "url": "https://it.wikipedia.org/wiki?curid=780291", "title": "Aeo", "text": ""}
{"id": "780295", "revid": "14691", "url": "https://it.wikipedia.org/wiki?curid=780295", "title": "Scarpe da ginnastica", "text": ""}
{"id": "780300", "revid": "181699", "url": "https://it.wikipedia.org/wiki?curid=780300", "title": "Lizzano (Cesena)", "text": "Lizzano \u00e8 una piccola frazione di Cesena sita nel quartiere Oltre Savio, un tempo nota soprattutto per ospitare la settecentesca Villa Silvia, luogo di incontro e svago per personaggi del mondo della cultura come Giosu\u00e8 Carducci e Alessandro Bonci.\nIn seguito nei pressi di Lizzano il Comune scelse di realizzare un grande impianto sportivo sul quale tuttora si allena l'A.C. Cesena, noto come \"centro sportivo Villa Silvia\" e dedicato al fondatore del Cesena Calcio, conte Alberto Rognoni.\nNel 2000 balz\u00f2 alle cronache nazionali per la tristemente famosa strage di Lizzano.\nVilla Silvia.\nAcquistata dalla famiglia Pasolini-Zanelli nel 1806 divenne il salotto buono della cultura romagnola. Carducci e Bonci sono solo alcuni dei nomi pi\u00f9 famosi per aver frequentato la villa, insieme con Paolo Amaducci o Antonio Messeri. Il 3 settembre 1920 la contessa Silvia Baroni Semitecolo (vedova Pasolini Zanelli) mor\u00ec senza pi\u00f9 eredi, e in qualit\u00e0 di ultima inquilina della villa, la lasci\u00f2 in eredit\u00e0 al Comune di Cesena.\nVenne in seguito utilizzata come colonia estiva per bambini colpiti da tubercolosi.\nDalla primavera 2007 la villa \u00e8 divenuta la sede operativa dell'AMMI (Associazione Musica Meccanica Italiana) che sviluppa l'attivit\u00e0 di divulgazione, salvaguardia e restauro degli strumenti musicali meccanici e cura l'allestimento di un museo permanente di strumenti musicali di particolare interesse, attivit\u00e0 didattiche per ragazzi, un laboratorio e una scuola di restauro.\nMemore del glorioso passato di Villa Silvia, la presenza dall'AMMI vuole interpretare la volont\u00e0 e l'ultimo desiderio della contessa Silvia facendosi promotrice di iniziative e attivit\u00e0 che diffondano la cultura e la tradizione musicale.\nCircondata da un'area verde di quattro ettari che vanta numerose piante secolari, conserva un roseto antico di epoca ottocentesca. La stanza del Carducci \u00e8 tuttora visitabile: allo stesso poeta \u00e8 dedicata una mostra permanente allestita all'interno della villa.\nStrage di Lizzano.\nDopo alcuni giorni di apprensione e mistero, il 6 febbraio 2000 in un pozzo di una piccola casetta a Lizzano vengono ritrovati i corpi, in avanzato stato di decomposizione, dei genitori, della moglie e della figlia di Massimo Predi, da tutti conosciuto come \"Gillo\". Predi nel frattempo \u00e8 irreperibile da alcuni giorni. Il suo efferato delitto sconvolge l'Italia. Viene arrestato l'11 febbraio a Bari, poi condannato all'ergastolo sia in primo grado che in appello."}
{"id": "780313", "revid": "123406733", "url": "https://it.wikipedia.org/wiki?curid=780313", "title": "Orazi e Curiazi", "text": "Gli Orazi e i Curiazi sono figure leggendarie della Roma antica.\nLeggenda.\nSecondo la versione riportata da Tito Livio (\"Hist.\" I, 24-25), durante il regno di Tullo Ostilio (VII secolo a.C.) Roma e Alba Longa entrarono in guerra, affrontandosi con gli eserciti schierati lungo le \"Fossae Cluiliae\" (sull'attuale via Appia Antica), al confine fra i loro territori.\nMa Roma e Alba Longa condividevano attraverso il mito di Romolo una sacra discendenza che rendeva empia questa guerra, perci\u00f2 i rispettivi sovrani decisero di affidare a due gruppi di rappresentanti le sorti del conflitto fra le due citt\u00e0, evitando ulteriori spargimenti di sangue.\nFurono scelti per Roma gli Orazi, tre fratelli figli di Publio Orazio, e per Alba Longa i tre gemelli Curiazi, che si sarebbero affrontati a duello alla spada.\nLivio afferma che gli storici non erano concordi nello stabilire quale delle due triadi fosse quella romana; propende per gli Orazi perch\u00e9 la maggior parte degli studiosi sceglie quella versione.\nIniziato il combattimento, quasi subito due Orazi furono uccisi, mentre due dei Curiazi riportarono solo lievi ferite; il terzo Orazio, che non avrebbe potuto affrontare da solo tre nemici, trovandosi in difficolt\u00e0, pens\u00f2 di ricorrere all'astuzia e finse di scappare verso Roma. Come aveva previsto, i tre Curiazi lo inseguirono, ma nel correre si distanziarono fra loro, perch\u00e9, feriti in modo differente, inseguivano a velocit\u00e0 differenti.\nPer primo fu raggiunto dal Curiazio che non era stato ferito e, voltandosi a sorpresa, lo trafisse. Riprese a correre e fu raggiunto da ciascuno degli altri due, che a causa delle ferite erano sfiniti, e gli fu facile ucciderli uno alla volta.\nLa vittoria dell'Orazio fu la vittoria di Roma, cui Alba Longa si sottomise.\nCamilla Orazia, sorella dell'Orazio superstite, era promessa sposa di uno dei Curiazi uccisi e rimprover\u00f2 violentemente del delitto il fratello, tanto che questi la uccise per farla tacere. Per purificarsi dovette passare sotto il giogo del Tigillum Sororium, che da allora i Romani festeggiavano come rito di purificazione dei soldati ogni 1\u00ba ottobre. Inoltre, per il processo al delitto di \"perduellio\" (delitto contro le libert\u00e0 del cittadino, reato che in realt\u00e0 fu istituito dopo la fase regia di Roma), di cui si era macchiato uccidendo Camilla Orazia, la cui vita - essendo ella estranea al duello pattuito - era sacra per legge, Tullo Ostilio istitu\u00ec, secondo la leggenda rielaborata nel tempo, dei giudici appositi: i \"duumviri perduellionis\" (anch'essi da ricondurre, in realt\u00e0, alla successiva fase repubblicana).\nLe parentele fra Orazi e Curiazi erano ulteriormente intrecciate, secondo versioni successive della leggenda, essendo Sabina - nativa di Alba Longa ma romana d'adozione - sia sorella di uno dei Curiazi sia moglie di Marco Orazio.\nRealt\u00e0 storica.\nNell'antica Roma si trovano testimonianze di et\u00e0 augustea attinenti alla leggenda, come una colonna del Foro alla quale sarebbero state appese le spoglie dei Curiazi e il Mausoleo degli Orazi al sesto miglio della via Appia.\nAd Albano Laziale, lungo l'attuale via della Stella, si trova un sepolcro tardo-repubblicano detto degli \"Orazi e Curiazi\", ma si ipotizza che sia tomba di altri personaggi.\nNella realt\u00e0 la guerra fra Roma e Alba Longa fu cruenta e il re della citt\u00e0 sconfitta, Mezio Fufezio, venne squartato.\nC'\u00e8 chi indica San Giovanni in Campo Orazio, nel territorio di Poli, come luogo dove avvenne la cruenta battaglia.\nOrazi e Curiazi nelle arti.\nGli eroi di questa disfida sono citati da Dante (\"Che i tre a' tre pugnar per lui ancora\", \"Par.\" VI, 39), a essi \u00e8 dedicata la \"Sala degli Orazi e Curiazi\" del Campidoglio.\nTeatro.\nSulla vicenda degli Orazi e Curiazi si basano alcune opere liriche:\nCinema.\nCuriosit\u00e0\nLa vicenda dello scontro tra gli Orazi e i Curiazi viene rievocata nella miniserie \"L'ombra nera del Vesuvio\" di Steno con Massimo Ranieri, Carlo Giuffr\u00e9 e Claudio Amendola. Molto evidente il riferimento al mito quando, per regolare i conti tra due clan, si scelgono tre rappresentanti per ciascuna delle due organizzazioni criminali: i fratelli Carit\u00e0, figli del boss Don Peppe Carit\u00e0, e i tre fratelli Sposito per il clan di Gaetano Bonanno. Uno dei fratelli Carit\u00e0 \u00e8 sposato con la sorella degli Sposito, e la stessa sorella dei Carit\u00e0 era promessa come sposa al pi\u00f9 giovane degli Sposito. Anche le dinamiche del combattimento e le relative conseguenze sono identiche."}
{"id": "780318", "revid": "767487", "url": "https://it.wikipedia.org/wiki?curid=780318", "title": "Bob Weinstock", "text": "Weinstock fu appassionato di jazz fin da ragazzo, quando, con il sostegno di suo padre Sol, inizi\u00f2 a vendere per posta dischi che promuoveva tramite annunci sulla rivista \"Record Changer\": la sua attivit\u00e0 fu presto abbastanza fiorente da consentirgli di affittare un suo spazio nel negozio \"Jazz Record Center\", sulla quarantasettesima. Assiduo frequentatore del \"Royal Roost\" e degli altri jazz club della cinquantaduesima strada a Manhattan divenne presto amico dei musicisti che vi suonavano e nel 1949 fond\u00f2 una casa editrice, la \"New Jazz Records\", che sarebbe in poco tempo diventata \"Prestige Records\", l'etichetta di cui sarebbe stato il proprietario fino alla vendita, avvenuta nel 1971 alla Fantasy Records.\nWeinstock si ritir\u00f2 in Florida, continuando per\u00f2 a mantenersi in contatto con l'ambiente discografico (in cui fece alcuni episodici rientri nel corso degli anni novanta).\nBob Weinstock mor\u00ec a causa di complicazioni dovute al diabete, in una casa di riposo di Boca Raton, in Florida, il 14 gennaio 2006."}
{"id": "780320", "revid": "669954", "url": "https://it.wikipedia.org/wiki?curid=780320", "title": "Apple Partition Map", "text": "Apple Partition Map o APM \u00e8 uno schema di partizionamento usato per definire l'organizzazione di basso livello dei dati su disco rigido formattato per l'uso con computer Macintosh.\nI dischi Apple sono divisi in blocchi da 512 byte. Il primo blocco (blocco 0) contiene informazioni riservate al driver. La mappa delle partizioni inizia effettivamente al blocco 1.\nLa peculiarit\u00e0 di APM consiste nel definire s\u00e9 stessa come una delle partizioni presenti su disco. Ci\u00f2 significa che ogni blocco del disco (con l'eccezione del blocco 0) appartiene a una partizione.\nAlcuni dischi ibridi contengono sia un descrittore primario del volume ISO 9660 sia una mappa di partizione Apple, consentendo cos\u00ec al disco di funzionare su diversi tipi di computer, compresi i sistemi Apple.\nI Mac basati su processore Intel possono partire da un disco APM, anche se macOS pu\u00f2 eseguire la fase di boot ufficialmente solo da un disco con GUID Partition Table (GPT), mentre i Mac basati su processore PowerPC, sostanzialmente pi\u00f9 vecchi, non possono partire da dischi GPT."}
{"id": "780328", "revid": "729019", "url": "https://it.wikipedia.org/wiki?curid=780328", "title": "Operazione R\u00f6sselsprung", "text": "Operazione R\u00f6sselsprung (in italiano \"movimento del cavallo\", in riferimento alla mossa degli scacchi) era il nome in codice assegnato dalla Wehrmacht tedesca ad un'operazione militare del maggio del 1944, durante la seconda guerra mondiale sul fronte jugoslavo.\nL'operazione prevedeva un audace lancio di truppe aviotrasportate direttamente sul comando supremo dei partigiani jugoslavi a Drvar per catturare o uccidere Josip Broz Tito. L'operazione \u00e8 conosciuta anche come il \"raid su Drvar\", mentre la storiografia jugoslava la denomina \"settima offensiva nemica\", in serbo \"Sedma neprijateljska ofenziva\".\nL'operazione fu intralciata dalla mancanza di informazioni precise sulla reale ubicazione del quartier generale di Tito, ma colse completamente di sorpresa i partigiani jugoslavi e i paracadutisti tedeschi arrivarono molto vicini a catturare o uccidere il capo della resistenza; alla fine grazie alla disperata difesa di alcuni reparti partigiani frettolosamente radunati e all'arrivo delle riserve, Tito pot\u00e9 sfuggire dalla trappola. I tedeschi occuparono Drvar ma subirono pesanti perdite e mancarono il loro obiettivo strategico.\nJugoslavia 1944.\nAll'inizio del 1944 la situazione della Wehrmacht in Jugoslavia era divenuta pi\u00f9 difficile; a causa dell'evoluzione disastrosa della guerra sugli altri fronti, il comandante in capo tedesco nei Balcani, feldmaresciallo Maximilian von Weichs, doveva mantenere i suoi compiti di occupazione con forze ridotte; inoltre i partigiani jugoslavi dell'Esercito Popolare di Liberazione erano sempre pi\u00f9 numerosi, meglio equipaggiati e pericolosi. Dopo il sostanziale fallimento delle ultime offensive tedesche dell'estate e dell'autunno 1943, operazione Schwarz e operazione Kugelblitz, era sempre pi\u00f9 evidente che l'obiettivo di annientare militarmente tutte le forze della resistenza era ormai difficilmente raggiungibile.\nDivenne quindi fondamentale per l'Alto Comando tedesco, ricercare la vittoria nel teatro e la disgregazione delle forze partigiane, attraverso un attacco diretto alle strutture di comando centrale e ai capi della resistenza jugoslava; in particolare l'obiettivo dei piani tedeschi divenne direttamente l'individuazione del quartier generale nemico e la cattura, vivo o morto, di Josip Broz Tito, il famoso e capace comandante supremo dei partigiani.\nL'azione tedesca venne intralciata fin dall'inizio dall'inefficienza e dalla rivalit\u00e0 tra le numerose strutture della Wehrmacht interessate alla raccolta di informazioni sul nemico; il Gruppo d'armate F disponeva del FAK 201 (\"Frontaufkl\u00e4rungskommando 201\"), suddiviso in dieci FAT (\"Frontaufkl\u00e4rungstruppe\") che alle dipendenze dell'Abwehr dell'esercito controllava nuclei di spie e comunicava le notizie raccolte all'ufficiale addetto alle informazioni del gruppo d'armate, la formazione pi\u00f9 direttamente interessata era la FAT 176. Queste unit\u00e0 non erano molto efficaci ma i tedeschi potevano contare anche sulle operazioni delle formazioni speciali \"Brandenburg\"; un distaccamento di questo reparto al comando del tenente Kirchner entr\u00f2 in contatto con collaborazionisti cetnici e apprese nel novembre 1943 che Tito era a Jajce.\nAlcuni piani fantasiosi per infiltrare elementi del \"Brandeburg\" travestiti da partigiani e per inviare lettere esplosive a Tito vennero rapidamente messe da parte dai comandi tedeschi mentre continuava la raccolta di informazioni; l'unit\u00e0 \"Wildschutz\" del maggiore Benesch, formata con membri del \"Brandenburg\", riusc\u00ec nel febbraio 1944 a individuare la nuova base di Tito e dei capi partigiani a Drvar in Bosnia. Queste informazioni furono confermate dalle intercettazioni delle comunicazioni radio da parte di un distaccamento speciale al comando del capitano Wollney che pot\u00e9 anche sfruttare le emissioni delle ricetrasmittenti della missione britannica che comunicava direttamente con le altre squadre di collegamento alleate sul territorio. Dal 24 marzo 1944 l'alto comando tedesco pot\u00e9 avere la conferma che Tito e il comando supremo si trovavano a Drvar.\nNel frattempo era entrato in scena anche l'ufficiale delle SS Otto Skorzeny, divenuto famoso per la sua partecipazione all'azione aviotrasportata che aveva condotto alla liberazione di Mussolini dalla prigione sul Gran Sasso nel settembre 1943; l'ambizioso ufficiale, assegnato al comando del dipartimento speciale delle SS, era impegnato a infiltrare suoi agenti nei Balcani in concorrenza con l'Abwehr e i reparti \"Brandenburg\". Ad aprile 1944 Adolf Hitler assegn\u00f2 personalmente a Skorzeny la missione di catturare o uccidere Tito, e l'ufficiale si rec\u00f2 a Zagabria ed inizi\u00f2 operazioni di pattugliamento in Bosnia alla ricerca di informazioni. Attraverso la confessione di un partigiano disertore, Skorzeny apprese che il comandante supremo jugoslavo si sarebbe trovato a Drvar, nascosto in una grotta sopra la citt\u00e0 e sotto la protezione di ingenti forze partigiane. Skorzeny ritenne, sulla base di queste informazioni, che un attacco in forze fosse inattuabile e propose al generale Lothar Rendulic, comandante operativo delle forze tedesche in Jugoslavia, di organizzare l'incursione di un piccolo nucleo di soldati travestiti di cui egli si dichiarava disponibile ad assumere il comando, ma la sua proposta venne respinta dall'alto ufficiale tedesco che afferm\u00f2 che erano gi\u00e0 allo studio piani per un assalto con unit\u00e0 di paracadutisti al quartier generale nemico.\nSkorzeny venne quindi escluso dalla pianificazione e dall'organizzazione della missione; sembra inoltre che le informazioni di cui disponeva non siano state prese in considerazione dal comando tedesco; il servizio informazioni del generale Rendulic, incaricato di individuare con precisione il luogo dove si sarebbe trovato Tito a Drvar, non riusc\u00ec ad avere notizie precise e non evidenzi\u00f2 la possibilit\u00e0 che il capo partigiano fosse rifugiato nella grotta scavata nella parte rocciosa sopra la cittadina.\nPiani e preparativi tedeschi.\nNella prima settimana di maggio il feldmaresciallo von Weichs diede le disposizioni operative definitive al generale Rendulic per l'attacco all'area partigiana compresa tra Biha\u0107 e Jajce, con il concorso di un battaglione paracadutisti delle Waffen-SS che avrebbe sferrato l'attacco di sorpresa a Drvar contro il quartier generale partigiano. Il generale Rendulic avrebbe impiegato nell'operazione, denominata in codice \"R\u00f6sselsprung\" (\"movimento del cavallo\"), oltre al battaglione paracadutisti SS, anche elementi della 7. SS-Freiwilligen-Gebirgs-Division \"Prinz Eugen\", della 1\u00aa Divisione da montagna, della divisione \"Brandenburg\" e della 373\u00aa Divisione croata. Tutte le truppe tedesche sarebbe state raggruppate sotto il comando del XV corpo d'armata da montagna del generale Ernst von Leyser.\nIl SS-Fallschirmj\u00e4ger-Bataillon 500, la formazione di paracadutisti assegnata all'operazione \"R\u00f6sselsprung\", era stato costituito il 6 settembre 1943 a Chlum, vicino a Praga, e il 6 aprile 1944 il capitano (\"Hauptsturmf\u00fchrer\") Kurt Rybka aveva assunto il comando di questo reparto delle Waffen-SS, specificatamente organizzato per missioni speciali particolarmente rischiose e difficili.\nLe forze partigiane a Drvar.\nIl quartier generale partigiano si trovava nelle colline presso Drvar. Erano presenti anche i rappresentanti degli Alleati, gli inglesi Randolph Churchill, figlio dell'allora Primo Ministro britannico Winston Churchill, ed Evelyn Waugh, noto scrittore inglese, in qualit\u00e0 di osservatori.\nPer di pi\u00f9 i partigiani di Tito avevano ricevuto notizia dal Servizio Informazioni britannico che i tedeschi avrebbero lanciato un'offensiva nei giorni vicini al compleanno di Tito, anche se non sapevano che questa sarebbe avvenuta con truppe aviotrasportate. A parte questo, gli ordini che le unit\u00e0 partigiane ricevettero 48 ore prima che iniziasse l'incursione nemica furono di bloccare tutte le strade che conducevano dalle citt\u00e0 di Bosanski Petrovac e Kljuc a Drvar e rallentare tutti i movimenti delle truppe tedesche in quell'area.\nIntere brigate partigiane e divisioni furono riposizionate dalle aree a nord-ovest di Krajina e spostate a Kljuc e Bosanski Petrovac. Alcune di queste furono anche posizionate a sud di Drvar. D'altro canto, al momento in cui inizi\u00f2 l'attacco, solo una compagnia del battaglione di partigiani della scorta di Tito era schierato a difesa del suo rifugio e nella citt\u00e0 vicina erano stanziati solo 100 partigiani.\nL'operazione.\nLe truppe del battaglione paracadutisti delle Waffen-SS combatterono per raggiungere il rifugio di Tito e scambiando colpi d'artiglieria pesante provocarono numerose perdite tra le file partigiane, subendone a loro volta. Curiosamente, anche i combattenti cetnici al comando di Dra\u017ea Mihailovi\u0107 parteciparono allo scontro a fuoco nel loro tentativo di catturare Tito.\nIn un primo momento la situazione di Tito e dei suoi compagni bloccati dentro la grotta, sembr\u00f2 disperata; i paracadutisti tedeschi si avvicinavano e tenevano sotto tiro l'ingresso del rifugio. Tito rifiut\u00f2 ripetutamente di uscire dalla grotta per tentare una sortita o combattere e prefer\u00ec rimanere dentro nonostante le ripetute esortazioni di Aleksandar Rankovi\u0107 e Sreten \u017dujovi\u0107; all'interno del rifugio la segretaria e compagna del capo partigiano, Davorjanka Paunovi\u0107 \"Zdenka\", presa dal panico, diede segni di cedimento e isteria.\nGli studenti-partigiani disarmati della Scuola Partigiana per Ufficiali, una sessantina circa, armatisi con le armi tolte ai tedeschi caduti, diedero corso ad un accanito combattimento, prevenendo cos\u00ec attacchi ai fianchi da parte dei paracadutisti tedeschi, il che si dimostr\u00f2 essenziale per la difesa degli ospiti stranieri di Tito, dando loro il tempo di fuggire.\nQuando i tedeschi arrivarono al rifugio non trovarono Tito, fuggito verso la citt\u00e0 di Jajce con i suoi pi\u00f9 stretti collaboratori a bordo di un treno, in precedenza preparato in caso di necessit\u00e0; l'unica cosa che riuscirono a prendere fu la divisa di Tito, che venne mostrata in seguito a Vienna. Dopo alcuni combattimenti presso il cimitero della citt\u00e0, i tedeschi si ricongiunsero con le truppe schierate fra le montagne. Intanto Tito, gli osservatori inglesi ed i partigiani superstiti si imbarcarono sul cacciatorpediniere della marina britannica \"HMS Blackmore\".\nLe perdite tedesche assommarono a 213 morti, 881 feriti e 51 dispersi. Secondo i rapporti tedeschi, le perdite partigiane furono 6.000; d'altra parte i partigiani non confermarono tali perdite, sostenendo di aver sub\u00ecto 500 morti e 1.000 feriti, dovuti in gran parte ai pesanti bombardamenti della Luftwaffe. Inoltre i rapporti partigiani parlano di 2.000 vittime civili assassinate dai tedeschi nei dintorni della citt\u00e0 di Drvar."}
{"id": "780329", "revid": "521028", "url": "https://it.wikipedia.org/wiki?curid=780329", "title": "Kang Youwei", "text": "Biografia.\nGiovent\u00f9.\nKang nacque il 19 marzo del 1858 a Nanhai, nella provincia di Guangdong. Secondo la sua autobiografia, in tenera et\u00e0 le sue qualit\u00e0 intellettuali sarebbero state riconosciute dallo zio.\nPresto la famiglia lo mand\u00f2 a studiare i classici confuciani per poter passare gli esami imperiali. Fu proprio in questo periodo che egli divenne assai insofferente del sistema scolastico imperiale, di cui criticava in particolar modo gli esami. Dal momento che per\u00f2 lo studio era un'attivit\u00e0 estremamente rigorosa e faticosa, Kang cominci\u00f2 a praticare la meditazione buddhista per rilassarsi. Durante una di queste meditazioni, a suo dire ebbe una visione nella quale gli fu indicata la sua missione: divenire un saggio e salvare l'umanit\u00e0 dalla catastrofe.\nLeader riformista.\nAffascinato dal Rinnovamento Meiji avvenuto in Giappone, Kang si fece promotore di un riformismo radicale. Sostenendo una futura ascesa del nazionalismo cinese, Kang sostenne Confucio come un esempio di riformista (bench\u00e9 da molti fosse considerato un reazionario), promosse l'abolizione della propriet\u00e0 e della famiglia e la costituzione di una monarchia costituzionale. Fra le sue proposte di riforma, vi era l'abolizione degli esami imperiali. Il suo esempio di \"Stato modello\" era il Giappone uscito dal Rinnovamento Meiji.\nLe idee di Kang si diffusero rapidamente in Cina ed egli arriv\u00f2 ad avere un nutrito seguito. Nel 1898, dopo la disfatta cinese nella Prima Guerra Cino-Giapponese, l'imperatore Guangxu decise di provare ad implementare le riforme di Kang, introducendo molti suoi discepoli in influenti posti di governo, avviando cos\u00ec la Riforma dei cento giorni. Tuttavia, questo incontr\u00f2 l'aspra ostilit\u00e0 dei conservatori, facenti capo all'imperatrice dowager Cixi; costoro, il 21 settembre 1898, scatenarono un colpo di Stato mettendo fine al processo di rinnovamento.\nKang, visto come il principale responsabile della Riforma, venne condannato a morte. Per sfuggire alla condanna, fugg\u00ec in Giappone e poi negli Stati Uniti, dove fond\u00f2 la Societ\u00e0 Proteggere l'Imperatore insieme al suo discepolo pi\u00f9 famoso, Liang Qichao. Kang viaggi\u00f2 presso i cinesi residenti all'estero, propagandando le sue idee sulla monarchia costituzionale e rendendo cos\u00ec la Societ\u00e0 Proteggere l'Imperatore uno dei principali gruppi politici emigrati, competendo con la Societ\u00e0 per la Rigenerazione della Cina e l'Alleanza Rivoluzionaria Cinese.\nFra la Repubblica e Puyi.\nNel 1912 a seguito della Rivoluzione Xinhai venne fondata la Repubblica di Cina, decretando il crollo definitivo della dinastia Qing. Essendo un sostenitore della monarchia costituzionale, Kang non appoggi\u00f2 i nazionalisti di Sun Yat-sen, ma al contrario si accord\u00f2 con il generale Zhang Xun \u2014 che condivideva le sue idee sulla monarchia costituzionale \u2014 per restaurare la dinastia Qing riportando al potere Pu Yi e poter finalmente realizzare il sistema politico che auspicava.\nFinalmente, nel 1917 Zhang occup\u00f2 Pechino e dichiar\u00f2 nuovamente Pu Yi imperatore. Tuttavia, dovette fronteggiare una dura opposizione popolare alla restaurazione della monarchia, ma soprattutto la contrariet\u00e0 di alcuni suoi generali. Lo stesso Kang, tornato a Pechino, cominci\u00f2 a sospettare che Zhang bramasse il potere assoluto e pertanto lo abbandon\u00f2, riparando presso la legazione statunitense; il 17 luglio, Duan Qirui avrebbe occupato la capitale, deponendo Zhang e Pu Yi.\nKang decise di abbandonare la sua missione, considerandola fallita. Il 31 marzo 1927, a 69 anni, venne avvelenato a Qingdao.\nIl pensiero.\nIl \"Da Tongshu\" e il mondo del futuro.\nKang Youwei scrisse gran parte delle proprie vedute filosofiche nell'opera \"Da Tongshu\" (\u5927\u540c\u66f8) (\"Libro della Grande Unit\u00e0\"), il cui nome \u00e8 tratto dal nome di una societ\u00e0 utopistica aspirata da Confucio. Kang cominci\u00f2 a progettare questo libro nel 1884 e vi lavor\u00f2 per i due decenni successivi, terminandolo durante il suo esilio in India. Le prime parti del libro vennero pubblicate in Giappone all'inizio degli anni novanta, ma la prima versione definitiva \u00e8 del 1935.\nIl mondo di Kang \u00e8 un mondo libero dall'oppressione della corruzione e del burocratismo politici, retto da un singolo governo centrale basato sulla democrazia. Il mondo \u00e8 diviso in regioni amministrative regolate dalla democrazia diretta, che per\u00f2 rispondono al governo centrale.\nEconomicamente, Kang riteneva il capitalismo un sistema sbagliato e \"malvagio\". Il mondo ideale \u00e8 invece basato su istituzioni economiche socialiste, che salvaguardano e assicurano il benessere sociale dei cittadini. Tali istituzioni avrebbero anche dovuto provvedere alla creazione di scuole per l'infanzia e a pensioni per gli anziani. Kang aggiunse che, ad un certo punto della sua esistenza, il governo avrebbe assunto come ordinamento politico il \"comunismo\", anche se non \u00e8 chiaro se Kang ne avesse una propria concezione o se si riferisse specificamente al modello marxista. Alcuni suoi discepoli sostennero che inizialmente Kang non aveva mai parlato di comunismo, ma che fu influenzato dal pensiero degli intellettuali occidentali, quindi forse anche da Karl Marx, specialmente visto che Kang considera lo Stato come uno strumento d'oppressione.\nDal punto di vista sociale, nel mondo di Kang la famiglia \u2014 da lui vista come causa della repressione domestica \u2014 non esiste, rimpiazzata da istituzioni per l'accudimento dei bambini. Anche il matrimonio \u00e8 sostituito da contratti annuali fra due persone; il matrimonio infatti \u00e8 visto da Kang come un mezzo per intrappolare la donna a vita, subordinandola al marito. In questo mondo, invece, vi \u00e8 piena equiparazione fra uomo e donna. Inoltre, l'omosessualit\u00e0 \u00e8 permessa e accettata, visto che Kang non vedeva differenza fra l'amore fra un uomo e una donna, e quello fra due uomini e due donne.\nReligiosamente, Kang afferm\u00f2 che, in futuro, le \"religioni inferiori\" (Cristianesimo e islam) sarebbero scomparse, mentre sarebbero restate le \"religioni superiori\": confucianesimo, taoismo e buddhismo. Fra le \"religioni inferiori\" e quelle \"superiori\" vi erano tutte le altre religioni, come l'induismo, che sarebbero restate in futuro, ma in misura nettamente inferiore rispetto a quella attuale.\nKang sostiene anche che la tecnologia \u00e8 cruciale per la progressione dell'umanit\u00e0; bench\u00e9 molti dei suoi discepoli vedessero la tecnologia solo come un mezzo da adottare per difendere la Cina dal colonialismo occidentale, per Kang era molto di pi\u00f9. Gi\u00e0 alla fine dell'Ottocento, Kang predisse una rete telegrafica e telefonica globali. Nella sua visione, l'avanzamento e il sempre maggiore miglioramento della tecnologia avrebbe permesso all'uomo di lavorare massimo 3 o 4 ore al giorno.\nLe cause della sofferenza.\nBasandosi presumibilmente su visioni buddhiste, Kang indic\u00f2 le fonti della sofferenza umana:\nInvece, i sentimenti umani che causano sofferenza sono: stupidit\u00e0, odio, fatica, lussuria, attaccamento alle cose materiali e desiderio.\nLe cose che causano sofferenza nella misura in cui sono valutate sono: ricchezza, posizione sociale, longevit\u00e0, essere un regnante, essere un capo spirituale.\nOpinioni e giudizi.\nSono stati molti i giudizi espressi sulla figura e sul pensiero di Kang Youwei.\nI conservatori, legati all'imperatrice dowager Cixi e al Gran Consiglio, videro in Kang un loro acerrimo nemico. Per loro, il suo riformismo voleva minare il sistema politico dell'Impero cinese e gettarlo nel caos.\nA causa del suo sostegno all'imperatore Guangxu, gli intellettuali suoi rivali sostenitori della Repubblica videro nel \"Da Tongshu\" solamente un tentativo di porre la dinastia Qing sotto una luce migliore e indicare ci\u00f2 che sarebbe accaduto se non fosse stata rovesciata. Per questi intellettuali, quindi, Kang avrebbe solo tentato di porre le basi per la restaurazione del potere imperiale.\nAltri invece ritengono che Kang fosse uno dei primi \"importatori\" del socialismo in Cina ed un sincero simpatizzante comunista. Questa opinione era condivisa da Mao Zedong, che apprezzava molto le idee espresse nel \"Da Tongshu\", ed \u00e8 sostanzialmente la posizione espressa attualmente dai libri di scuola della Repubblica Popolare Cinese."}
{"id": "780333", "revid": "1226", "url": "https://it.wikipedia.org/wiki?curid=780333", "title": "Prima Guerra Anglo-Birmana", "text": ""}
{"id": "780340", "revid": "1226", "url": "https://it.wikipedia.org/wiki?curid=780340", "title": "Seconda Guerra Anglo-Birmana", "text": ""}
{"id": "780342", "revid": "1226", "url": "https://it.wikipedia.org/wiki?curid=780342", "title": "Terza Guerra Anglo-Birmana", "text": ""}
{"id": "780343", "revid": "830854", "url": "https://it.wikipedia.org/wiki?curid=780343", "title": "Pasquale Pozzessere", "text": "Biografia.\nNato nel 1957, si trasferisce con la famiglia a Roma verso la fine degli anni Sessanta e si dedica al cinema dopo avere abbandonato gli studi universitari di medicina. Assistente alla regia di Pupi Avati e aiuto-regista di Francesco Maselli, collabora alla trasmissione di Rai 3 \"Chi l'ha visto?\" e dirige alcuni cortometraggi e documentari, tra cui \"Altre voci\" e \"Le sirene di carta\". Nel 1991 apre una societ\u00e0 di produzione, la \"Demian film\", con la quale produce e realizza il suo primo lungometraggio, \"Verso sud\", presentato al Festival del Cinema di Venezia del 1992.\nTra i suoi film successivi si ricordano \"Padre e figlio\", 1994, incentrato sul lacerante rapporto fra due generazioni in conflitto, \"Testimone a rischio\", 1997, ispirato alla storia vera di Pietro Nava, testimone oculare di un delitto mafioso, \"La porta delle 7 stelle\", 2005, viaggio interiore ambientato tra Roma, Serbia e India, e \"Cocapop\", 2010, tre storie parallele di dipendenza da cocaina. Per la televisione, ha girato nel 1999 \"La vita che verr\u00e0\", nel 2005 \"Lucia\", nel 2006 \"La provinciale\"."}
{"id": "780344", "revid": "71155", "url": "https://it.wikipedia.org/wiki?curid=780344", "title": "Impero Mongolo", "text": ""}
{"id": "780348", "revid": "1982", "url": "https://it.wikipedia.org/wiki?curid=780348", "title": "Afo", "text": ""}
{"id": "780349", "revid": "228587", "url": "https://it.wikipedia.org/wiki?curid=780349", "title": "Cieli del Paradiso", "text": "Dante Alighieri, nel \"Paradiso\", terza cantica della \"Divina Commedia\", descrive la visione del proprio viaggio nell'oltretomba; qui il Paradiso \u00e8 diviso in cieli, che sono nove e ricalcano il sistema cosmologico aristotelico-tomistico: i primi sette infatti corrispondono ciascuno a un pianeta del Sistema solare. Si noti che la sede propria dei beati \u00e8 in realt\u00e0 l'Empireo, ma a essi la Grazia divina ha concesso di spartirsi nel cieli inferiori per manifestarsi a Dante a seconda del loro operare terreno e delle loro inclinazioni. La disposizione delle anime nel Paradiso \u00e8 spiegata nel canto IV (e in parte nel canto III), mentre la corrispondenza con le gerarchie angeliche \u00e8 spiegata nel canto XXVIII.\nDal Paradiso terrestre, Dante e Beatrice ascendono al Paradiso attraverso la Sfera del fuoco, che separa il mondo contingente da quello incorruttibile ed eterno.\nPrimo cielo (Luna) - Spiriti mancanti ai voti.\nIl primo cielo \u00e8 il Cielo della Luna, considerato un pianeta nel Medioevo, il cui influsso dominante \u00e8 l'incostanza, l'arrendevolezza, la cedevolezza: risiedono qui, infatti, le anime di coloro che mancarono ai propri voti, non per scelta bens\u00ec a causa di costrizione altrui contro la quale essi non seppero opporsi con sufficiente fermezza. Queste anime appaiono a Dante come immagini riflesse da vetri trasparenti e tersi, o da acque nitide e tranquille, o anime piene di foschia.\nLe intelligenze angeliche che muovono questo cielo sono gli angeli, che appartengono alla prima schiera angelica.\nSono qui beati: Piccarda Donati e Costanza d'Altavilla.\nSecondo cielo (Mercurio) - Spiriti attivi per la gloria.\nIl secondo cielo \u00e8 denominato Cielo di Mercurio, che si connota per l'amore per la gloria e la fama terrena: le anime che risiedono qui sono infatti quelle che si attivarono a tale scopo. Esse appaiono a Dante come splendori fiammeggianti che danzano e cantano.\nVengono affrontate, in questo cielo, le seguenti questioni teologiche:\nLe intelligenze motrici di questo cielo appartengono alla seconda schiera angelica e sono gli arcangeli.\nSono qui beati: Giustiniano I e Romeo di Villanova.\nTerzo cielo (Venere) - Spiriti amanti.\nIl terzo cielo \u00e8 il Cielo di Venere, caratterizzato ovviamente dall'amore, e dove infatti risiedono le anime di coloro che amarono. Queste appaiono a Dante come splendori che si muovono rapidamente in circolo.\nLe seguenti questioni teologiche sono affrontate in questo cielo:\nLe intelligenze motrici di questo cielo appartengono alla terza gerarchia e sono i principati.\nSono qui beati: Carlo Martello, Cunizza da Romano, Folchetto da Marsiglia e Raab.\nQuarto cielo (Sole) - Spiriti sapienti.\nIl quarto \u00e8 il Cielo del Sole, caratterizzato dalla sapienza: sono beati di questo cielo, infatti, le anime dei sapienti e dei Dottori della Chiesa; esse appaiono disposte in corone concentriche di vivi splendori, che danzano in giro cantando.\nLe questioni teologiche, filosofiche e morali affrontate in questo cielo sono:\nLe intelligenze motrici di questo cielo appartengono alla quarta schiera angelica e sono le potest\u00e0.\nSono qui beati: san Tommaso d'Aquino, Alberto Magno, Francesco Graziano, Pietro Lombardo, Salomone, Dionigi l'Areopagita, Paolo Orosio, Anicio Manlio Torquato Severino Boezio, Isidoro di Siviglia, Beda il Venerabile, Riccardo di San Vittore, Sigieri di Brabante, san Bonaventura da Bagnoregio, Illuminato da Rieti, Agostino di Assisi, Ugo da San Vittore, Pietro Mangiadore, papa Giovanni XXI, Natan, Giovanni Crisostomo, Anselmo d'Aosta, Elio Donato, Rabano Mauro, Gioacchino da Fiore.\nQuinto cielo (Marte) - Spiriti combattenti per la fede.\nIl quinto cielo \u00e8 il Cielo di Marte, dio della guerra, e qui risiedono le anime di coloro che combatterono e morirono per la fede. Esse appaiono come splendori vivissimi e rosseggianti che cantano, e si muovono formando una croce greca al centro della quale brilla Cristo, colui che per primo mor\u00ec per dare fede all'umanit\u00e0.\nLe intelligenze motrici di questo cielo sono le virt\u00f9, che appartengono alla quinta schiera angelica.\nSono qui beati: Cacciaguida, Giosu\u00e8, Giuda Maccabeo, Carlo Magno, Orlando, Rinoardo, Goffredo di Buglione e Roberto il Guiscardo.\nSesto cielo (Giove) - Spiriti giusti.\nIl sesto \u00e8 il Cielo di Giove, la cui virt\u00f9 caratteristica \u00e8 la giustizia: il cielo \u00e8 infatti sede delle anime di principi saggi e giusti; essi appaiono a Dante come luci che volano e cantano, formando lettere luminose che compongono la frase \u00ab\"Diligite iustitiam qui iudicatis terram\"\u00bb (cio\u00e8 \"Amate la giustizia voi che giudicate il mondo\"); dopo le lettere i beati, a partire dall'ultima \"m\" (prima lettera della parola \"Monarchia\"), danno anche forma all'immagine di un'aquila, allegoria dell'Impero.\nLe questioni filosofiche e teologiche affrontate in questo cielo sono:\nQuesto cielo \u00e8 ancora mosso da intelligenze angeliche della seconda gerarchia, cio\u00e8 dalle dominazioni.\nSono qui beati: David, Marco Ulpio Nerva Traiano, Ezechia, Gaio Flavio Valerio Aurelio Costantino, Guglielmo II di Sicilia e Rifeo.\nSettimo cielo (Saturno) - Spiriti contemplanti.\nIl settimo cielo \u00e8 il Cielo di Saturno, caratterizzato dalla meditazione: qui infatti si trovano le anime di coloro che si diedero alla vita contemplativa. Esse appaiono come splendori che salgono e scendono sui gradini di una \u00abscala celeste\u00bb luminosa, dal colore di oro splendente, cos\u00ec alta che non se ne vede la sommit\u00e0: \u00e8 l'allegoria della sapienza.\nLa questione filosofica e teologica qui affrontata \u00e8:\nLe intelligenze motrici di questo cielo appartengono alla prima gerarchia, e sono i troni.\nSono qui beati: san Pier Damiani, san Benedetto da Norcia, san Macario, san Romualdo e diversi frati dell'Ordine di San Benedetto.\nOttavo cielo (Stelle fisse) - Trionfo di Cristo e Maria.\nL'ottavo \u00e8 il Cielo delle Stelle fisse: non si tratta pi\u00f9 di un cielo dove si ripartiscono i vari beati, ma qui si trovano le anime trionfanti, che appaiono come innumerevoli lucerne illuminate dai raggi che fa piovere la grande luce di Cristo; un altro degli splendori che qui trionfano \u00e8 Maria, attorno alla quale volteggia cantando l'arcangelo Gabriele.\nQui Dante subisce una specie di \"esame\" sulle tre virt\u00f9 teologali; dopo una preghiera di Beatrice, infatti:\nLe intelligenze motrici di questo cielo sono i cherubini, che appartengono alla prima gerarchia.\nSi incontrano qui: Cristo, la Madonna con l'arcangelo Gabriele, san Pietro, san Giacomo Maggiore, san Giacomo, san Giovanni Evangelista, Adamo.\nNono cielo (Primo Mobile) - Trionfo degli angeli.\nIl nono e ultimo cielo \u00e8 il Cielo cristallino, chiamato anche Primo mobile in quanto \u00e8 appunto il primo a muoversi, ricevendo tale movimento da Dio e trasmettendolo ai cieli concentrici sottostanti. Sopra al Primo mobile c'\u00e8 solo l'Empireo, che \u00e8 immobile in quanto perfetto (nella teologia medievale il movimento non era conciliabile con la perfezione, in quanto implica un cambiamento): la potenza divina che ha sede nell'Empireo, centro dell'universo, imprime ai cieli sottostanti un movimento rotatorio, rapidissimo nel Primo mobile e poi via via sempre pi\u00f9 lento fino alla Terra. Nell'Empireo risiedono le gerarchie angeliche, che appaiono distribuite in nove cerchi di fuoco giranti attorno a un punto piccolissimo ma luminosissimo, cio\u00e8 Dio.\nLe questioni filosofiche e teologiche qui affrontate sono:\nLe intelligenze motrici di questo cielo appartengono alla prima gerarchia e sono i serafini.\nEmpireo.\nSopra i nove cieli vi \u00e8 l'Empireo, dove ha sede Dio circondato dagli angeli e dalla Rosa dei beati, che qui risiedono normalmente (salvo spostarsi liberamente nei cieli sottostanti).\nIpersfera.\nIl dantista rumeno Horia-Roman Patapievici sostiene che la forma geometrica che maggiormente descrive il paradiso di Dante \u00e8 l'ipersfera e in particolare la 3-sfera, cio\u00e8 la sfera a quattro dimensioni. Tale ipotesi \u00e8 avvalorata anche dal fatto che, una volta superato il Primo Mobile, Dante raggiunga nello stesso tempo il confine \"e\" il centro del Paradiso. L'unica figura geometrica nella quale il centro coincide con tutti i punti della superficie \u00e8 infatti la 3-sfera. Mark Peterson e Carlo Rovelli sostengono la stessa ipotesi."}
{"id": "780350", "revid": "123694267", "url": "https://it.wikipedia.org/wiki?curid=780350", "title": "Delaware Blue Coats", "text": "I Delaware Blue Coats sono una squadra di pallacanestro di Wilmington che milita nella NBA Development League, il campionato professionistico di sviluppo della National Basketball Association.\nStoria.\nFondati nel 2007 come Utah Flash, nella stagione 2008-2009 la squadra raggiunse la finale del campionato, perdendo poi contro i Colorado 14ers. Tra il 2011 e il 2013 la squadra non ha preso parte al campionato.\nNell'aprile 2013, la squadra venne trasferita a Newark assumendo la denominazione di Delaware 87ers.\nNel 2018 la franchigia \u00e8 stata spostata a Wilmington, cambiando il nome in Delaware Blue Coats.\nSquadre NBA Affiliate.\nI Delaware 87ers sono affiliati ai Philadelphia 76ers."}
{"id": "780353", "revid": "6458632", "url": "https://it.wikipedia.org/wiki?curid=780353", "title": "Stemma portoricano", "text": ""}
{"id": "780356", "revid": "228587", "url": "https://it.wikipedia.org/wiki?curid=780356", "title": "Prestige Records", "text": "Prestige Records fu il nome di una etichetta discografica statunitense specializzata in album jazz, fondata da Bob Weinstock nel 1949. La Prestige conobbe una grande importanza negli anni cinquanta e 60, durante i quali ebbe sotto contratto Miles Davis, John Coltrane, Sonny Rollins, Thelonious Monk ed altri giganti del jazz. Dopo essere stata ceduta alla Fantasy Records nel 1971, la Prestige \u00e8 ora parte del Concord Music Group.\nStoria.\nFondata dal ventenne Weinstock a New York con il nome di New Jazz Records all'inizio del 1949, la Prestige debutt\u00f2 con un album del quintetto di Lennie Tristano che conteneva quello che sarebbe divenuto il primo successo di Lee Konitz,\"Subconscious-Lee\". e che ebbe ottime recensioni da tutte le riviste specializzate. Il marchio Prestige nacque immediatamente dopo come etichetta secondaria - sarebbe presto diventata quella principale - assieme al suo caratteristico logo col sassofono. Il primo grande successo dell'etichetta venne nel 1952, con l'incisione dell'album in vocalese di King Pleasure, \"Moody's Mood for Love.\"\nWeinstock - forse per ottenere registrazioni pi\u00f9 fresche, o forse per semplice parsimonia - incoraggiava i musicisti a fare meno prove possibile: per questo, a differenza della concorrente Blue Note Records - con cui condivideva molti artisti e spesso lo studio di registrazione - la Prestige non pagava i musicisti per le prove. La mancanza di prove permetteva anche di avere sessioni di studio molto veloci e nei periodi di punta la Prestige - che utilizzava per le registrazioni gli studi del famoso tecnico di registrazione Rudy Van Gelder - ne realizz\u00f2 anche 75 all'anno. Un'altra caratteristica di Weinstock era riusare i nastri dei \"take\" malriusciti (forse un ulteriore segno di parsimonia) che spiega il bassissimo numero di \"alternates\" negli archivi Prestige.\nAlcune caratteristiche delle edizioni Prestige erano:\nWeinstock aveva naso per il talento e la Prestige inaugur\u00f2 la carriera di molte stelle del jazz (ebbe l'album del debutto di John Coltrane come leader, \"Two Tenors\") e pubblic\u00f2 diversi album fondamentali. Oltre al gi\u00e0 citato \"Saxophone Colossus\" \u00e8 obbligo citare le registrazioni \"pre-Columbia\" di Miles Davis (che fu con Weinstock dal 1951 al 1956) inclusi i famosi quattro album (\"Cookin, \"Relaxin, \"Workin, \"Steamin) che segnarono il successo del primo quintetto.\nD'altra parte, la tendenza a registrare \"blowing sessions\" piuttosto che album pi\u00f9 meditati, fece s\u00ec che pochi artisti raggiungessero l'eccellenza nel corso del loro contratto con la Prestige (Sonny Rollins \u00e8 una delle notevoli eccezioni).\nA partire dal 1958, la Prestige inizi\u00f2 a diversificarsi e Weinstock affid\u00f2 ad altri produttori, tra cui Ira Gitler, Ozzie Cadena, Esmond Edwardes, Don Schlitten, e al supervisore Bob Porter buona parte della direzione artistica. Nacquero negli anni successivi le etichette \"Swingsville\" e \"Moodsville\" e la rinata \"New Jazz\", pi\u00f9 tardi seguite dalla \"Bluesville\". La Prestige si avvicin\u00f2 al soul jazz reclutando artisti come Jaki Byard, Booker Ervin e Charles Earland.\nBob Weinstock \u00e8 stato a volte criticato per il suo modo di fare affari (specialmente da Jackie McLean nel libro di A.B. Spellmann \"Four Lives in the Bebop Business\" del 1966): altri ta cui Miles Davis nella sua autobiografia, ne hanno invece preso le difese. La Prestige fu spesso chiamata \"la label dei drogati\", una reputazione mal meritata, data la diffusione della droga tra i jazzisti degli anni cinquanta e 60.\nNel 1971 la Prestige, messa in difficolt\u00e0 dal dominio del rock sul mercato discografico, fu ceduta alla Fantasy Records. Negli anni successivi le pubblicazioni a marchio Prestige decrebbero: l'etichetta \u00e8 oggi utilizzata solo per riedizioni.\nBob Weinstock, si ritir\u00f2, ma per tutto il corso degli anni ottanta e 90 continu\u00f2 a seguire le attivit\u00e0 della sua creatura, interessandosi occasionalmente anche di sedute di registrazione. Mor\u00ec, a causa di complicazioni dovute al diabete, in una casa di riposo di Boca Raton, in Florida, il 14 gennaio 2006.\nRegistrazioni Notevoli.\nLa Prestige pubblic\u00f2 la maggior parte delle registrazioni di Miles Davis fino al 1954 e di Sonny Rollins, incluso il fondamentale e pi\u00f9 volte citato \"Saxophone Colossus\", alcune importanti sessioni di Thelonious Monk nonch\u00e9 molti degli album di Art Blakey e i Jazz Messengers. Un elenco pi\u00f9 dettagliato si pu\u00f2 trovare sul sito jazzdisco."}
{"id": "780362", "revid": "1632387", "url": "https://it.wikipedia.org/wiki?curid=780362", "title": "Suicide Commando", "text": "Suicide Commando \u00e8 un progetto musicale belga EBM - Industrial di Johan Van Roy, fondato nel 1986. Il primo album, \"Critical Stage\", \u00e8 stato prodotto solo nel 1994 per l'etichetta tedesca Off-Beat."}
{"id": "780369", "revid": "712828", "url": "https://it.wikipedia.org/wiki?curid=780369", "title": "Chi Shenron", "text": ""}
{"id": "780399", "revid": "287204", "url": "https://it.wikipedia.org/wiki?curid=780399", "title": "Greenville Groove", "text": "I Greenville Groove furono una squadra di pallacanestro di Greenville che militava nella NBA Development League, il campionato professionistico di sviluppo della National Basketball Association.\nLa squadra fu una tra i fondatori della NBDL nel 2001, e fu la prima squadra a vincere il titolo, sconfiggendo in finale i North Charleston Lowgators.\nAl termine della stagione 2002-03 la franchigia venne sciolta."}
{"id": "780408", "revid": "123421275", "url": "https://it.wikipedia.org/wiki?curid=780408", "title": "Comuni italiani di lingua ladina", "text": "La lingua ladina viene ufficialmente riconosciuta in 52 comuni delle province di Belluno (Veneto), Bolzano e Trento (Trentino - Alto Adige).\nIn altri 23 comuni del Trentino una parte significativa della popolazione locale si \u00e8 dichiarata ladina, ma i relativi comuni non sono stati ancora riconosciuti ufficialmente.\nComuni riconosciuti ufficialmente.\nSecondo lo statuto della Regione autonoma Trentino-Alto Adige (per i comuni nella Provincia di Trento e di Bolzano) e la legge 482/1999 (per i comuni nella provincia di Belluno) sono ufficialmente di lingua ladina i 52 comuni di seguito elencati.\nNell'area ufficialmente riconosciuta risiedono circa 92.000 abitanti, tuttavia la ripartizione per gruppi linguistici \u00e8 rilevata nei soli comuni delle province di Trento e Bolzano. Un sondaggio del 2006 ha potuto inoltre rilevare la composizione linguistica di tre comuni della Provincia di Belluno che facevano parte del Tirolo storico.\nComuni non ancora riconosciuti ufficialmente.\nComuni con percentuale significativa di appartenenti alla minoranza ladina.\nIn seguito al risultato dei censimenti del 2001 e del 2011, \u00e8 risultato che in 23 comuni della Val di Non, una parte della popolazione residente pari al 21,4% ha dichiarato di appartenere alla minoranza di lingua ladina; tuttavia lo status di minoranza linguistica ladina di tali comuni non \u00e8 stato ancora riconosciuto.\nComuni con percentuale bassa di appartenenti alla minoranza ladina.\nIn Val di Sole (TN) una piccola percentuale dei cittadini (2,9%), principalmente nella bassa valle, si \u00e8 dichiarata ladina e la parlata locale \u00e8 ai confini tra Ladino e Romancio."}
{"id": "780413", "revid": "767487", "url": "https://it.wikipedia.org/wiki?curid=780413", "title": "Grendel (gruppo musicale)", "text": "I Grendel sono un gruppo EBM olandese formato nel 1997. Il loro nome \u00e8 preso dall'antagonista di \"Beowulf\", il mostro Grendel."}
{"id": "780417", "revid": "4711", "url": "https://it.wikipedia.org/wiki?curid=780417", "title": "Prima guerra birmana", "text": ""}
{"id": "780419", "revid": "125621945", "url": "https://it.wikipedia.org/wiki?curid=780419", "title": "Dialetto valsesiano", "text": "Il valsesiano (nome nativo \"valsesian\") \u00e8 un dialetto appartenente alla lingua piemontese parlato in Valsesia (provincia di Vercelli).\nA quasi un secolo dalla sua stesura, il principale testo di riferimento, pubblicato nel 1918, resta la descrizione dello svizzero Teofilo Spoerri, \"Il dialetto della Valsesia\", Rendiconti del reale Istituto Lombardo di Scienze e Lettere, II, 51, del 1918, pp. 391-409, 683-698, 732-752, ma sono di interesse anche le opere di Federico Tonetti, il particolare il \"Dizionario del dialetto valsesiano\".\nSostantivi.\nTendenza a \u2018chiudere\u2019 i sostantivi con una \u2018o'.\nNei casi seguenti:\nPlurale metafonetico.\nQuesto tipo di plurale, scomparso in quasi tutto il Piemonte tranne che nei dialetti canavesani e biellesi, \u00e8 piuttosto arcaico, per quanto ancora usato, soprattutto dai parlanti anziani. Alcune reliquie come \"an / agn\" anno / anni e i testi medievali mostrano che in passato era diffuso in tutta l'area piemontese, come per altro nelle altre parlate di tipo gallo-italico, tra le quali il bolognese e quello romagnolo, lo mantengono vigorosamente..\nArticoli.\nSopravvivono le forme arcaiche:\nFonetica.\nIl valsesiano ha conservato, assieme alle vallate limitrofe della Valle Sessera, dei suoni rappresentati graficamente con \"tc\" e \"dg\", che si trovano in parole come \"vedgio\" (vecchio, \"vej\" in piemontese comune), \"petcio\" (pettine, \"pento\"), che non hanno riscontro nel piemontese letterario.\nAnche questi suoni sono caduti in disuso nei centri principali, ma nelle localit\u00e0 pi\u00f9 piccole essere in grado di pronunciarli rappresenta una vera e propria \"patente\" di buon valsesiano.\nNel dialetto valsesiano la fonetica particolare dei segni graficamente rappresentati da \"tc\" e \"dg\" la troviamo ancora oggi nelle frazioni della citt\u00e0 di Varallo Sesia (Parone, Crevola, Locarno) e pure nell'alta Valsesia.\nLa frase, scritta con la grafia semplificata che propone il Movimento Culturale \" Comunit\u00e0 Nuova Piemontese\" di Vercelli, \"quadgiu\" (caglio), furmadgiu ( formaggio ) batadgiu ( battacchio ) \u00e8 ancora oggi la carta di identit\u00e0 degli abitanti delle su citate frazioni. Tuttavia la pronuncia delle vocali risulta pi\u00f9 chiusa rispetto al piemontese letterario, a causa dell'influenza che il dialetto valligiano ha subito dalle maggiori affinit\u00e0 culturali e storiche con il novarese e l'ovest lombardo. La Sesia, vecchio confine con la Francia Napoleonica segna marcatamente le differenze fonetiche dialettali, pur rimanendo all'interno dei dialetti piemontesi. Infatti quello del Piemonte Orientale ha un accento pi\u00f9 simile al lombardo che non al torinese, pi\u00f9 affine invece ai dialetti di Biella e Vercelli.\nTabella comparativa.\nLa tabella \u00e8 redatta in grafia piemontese per i tre dialetti piemontesi e in ortografia milanese classica per i due lombardi. Rappresentano entrambe il parlato.\nBrano nel dialetto di Varallo.\n\"I dich duca che 'nt i temp del prim re 'd Cipri, dopo la conquista fatcia dla Tera Santa da Gotifredo di Buglione, l'\u00e8 capitaa che 'na siora 'd Guascogna 'n pelegrinadgiu l'\u00e8 naa al Sepulcru e, tornand da l\u00e0, rivaa 'n Cipri, da vari baloiss la staitcia malament maltrataa. E du ci\u00f2 chiela lumentandsi senza nci\u00fcgna consolazion, l'ha pensaa da n\u00e9 port\u00e9 i sui lumenti al re; ma l'\u00e8 statci dicc che chiel l'era 'd vita 'ns\u00ec bassa e varu 'd bun che, nut soltant al vendicava nut con giustissia i dispressi di ait, ma nu soportava 'n'infinit\u00e0 du cui vilment faitc a chiel; 'd manera che chiunque al gh'eva quaich r\u00fcginu con chiel, a sa sfogava fandghi quaich dispressiu o quaich ins\u00fclt. Ci\u00f2 sentend la fumna, disperaa dla vendeta, tant per sfogh\u00e9 'n poo la sua cica, l'ha pensaa 'd vor\u00e8i rimprover\u00e9 la miseria du cul re; e, presentassi piangend dadnanz a chiel, l'ha parlaa paree: \"Sior, m\u00ec i ven nuta a la tua presenza per vendeta ch'i speitcia 'd l'ingi\u00fcria ch'a m'\u00e8 staitcmi faitcia: ma per veighnu 'na sodisfassion, m\u00ec ta pregh da mostr\u00e9mi com\u00e9 che t\u00ec at soporti culi chi sent chi vennu faitci a ti, perch\u00e9 m\u00ec i possa, 'mparand da t\u00ec soport\u00e9 con pazienza la meia; la qual, 'l Signor lu sa, se, podend f\u00e9lu, la regalareia vantee a t\u00ec, dal moment ch'at i soporti paree ben\"\"\n\" 'L re, figna alora staicc peich e poltron, come ch'a 's disveghieissa da 'n s\u00f6gn, cominciand da l'ingi\u00fcria faitcia a cula fumna, 'ch l'\u00e8 staitcia fierament vendicaa, l'\u00e8 diventaa severissimu persecutor da t\u00fcicc cui che, contra l'onor dla sua corugna, i essu comet\u00fc\u00fc quaicoss d'alora 'n p\u00f6i\"."}
{"id": "780420", "revid": "599013", "url": "https://it.wikipedia.org/wiki?curid=780420", "title": "Hrd", "text": ""}
{"id": "780422", "revid": "224230", "url": "https://it.wikipedia.org/wiki?curid=780422", "title": "Trockijsti", "text": ""}
{"id": "780424", "revid": "709565", "url": "https://it.wikipedia.org/wiki?curid=780424", "title": "Wannsee", "text": "Wannsee \u00e8 un quartiere (\"Ortsteil\") di Berlino, appartenente al distretto (\"Bezirk\") di Steglitz-Zehlendorf.\nPosizione.\nWannsee si trova nell'angolo pi\u00f9 sud-occidentale di Berlino, contigua con la periferia di Potsdam e con Kleinmachnow. Di fronte al quartiere, dall'altro lato del fiume Havel (sul lago Gro\u00dfer Wannsee), si trova il quartiere di Kladow. Le due sponde sono collegate tramite traghetto.\nAppartiene al suo territorio anche Steinst\u00fccken, un ex-enclave berlinese (dentro Potsdam), che nel 1972 venne unita al resto della citt\u00e0 (allora Berlino Ovest), attraverso uno stretto corridoio stradale, tramite accordi fra le \"due Germanie\". Ci\u00f2 fu fatto onde evitare ai circa 200 residenti dell'enclave controlli doganali ad ogni passaggio dalla stessa al resto di Berlino Ovest."}
{"id": "780425", "revid": "28592", "url": "https://it.wikipedia.org/wiki?curid=780425", "title": "Vino Gattinara", "text": ""}
{"id": "780426", "revid": "834", "url": "https://it.wikipedia.org/wiki?curid=780426", "title": "Cst", "text": ""}
{"id": "780430", "revid": "4711", "url": "https://it.wikipedia.org/wiki?curid=780430", "title": "Trattato di Locarno", "text": ""}
{"id": "780437", "revid": "599013", "url": "https://it.wikipedia.org/wiki?curid=780437", "title": "Hec", "text": ""}
{"id": "780440", "revid": "30297", "url": "https://it.wikipedia.org/wiki?curid=780440", "title": "F.S. Sestrese", "text": ""}
{"id": "780441", "revid": "1226", "url": "https://it.wikipedia.org/wiki?curid=780441", "title": "Prima guerra dei Balcani", "text": ""}
{"id": "780445", "revid": "1527148", "url": "https://it.wikipedia.org/wiki?curid=780445", "title": "Mercato azionario", "text": "In finanza il mercato azionario \u00e8 il luogo, non necessariamente fisico, dove sono negoziati i titoli azionari; in alternativa, indica l'insieme astratto di tutte le compravendite che riguardano le azioni (share), con cui le societ\u00e0 per azioni e simili si finanziano tramite equity (e cio\u00e8 non a debito, come invece avviene con i prestiti in banca e le obbligazioni). La scelta tra equity financing e debt financing \u00e8 una delle basi della corporate finance.\nTale mercato si distingue in primario e secondario. Sul mercato primario sono collocate le azioni di nuova emissione, mentre su quello secondario sono negoziati titoli gi\u00e0 in circolazione, tale per cui le azioni gi\u00e0 comprate/possedute da un azionista (shareholder) vengono rivendute a un altro azionista in contesto di perdita o di guadagno (exit strategy). Le imprese emittenti pertanto raccolgono nuove risorse finanziarie solo tramite il mercato primario.\nIn pi\u00f9, il mercato azionario pu\u00f2 essere pubblico o privato se l'emissione e compravendita delle azioni avviene in borsa (public equity financing) o in mercati meno regolamentati e over the counter OTC (private equity financing, usata da azionisti di societ\u00e0 non quotate in borsa, angel investor e venture capitalist).\nSiccome le azioni, obbligazioni e derivati sono tutti e tre security, il mercato azionario forma una parte del mercato delle security.\nStoria.\nMolti storici sono concordi nel dire che le societ\u00e0 di azionisti risalgono gi\u00e0 all'antica Roma, ma \u00e8 nell'Italia medievale del XII secolo che le iniziative imprenditoriali con pi\u00f9 azionisti divennero ricorrenti, soprattutto attraverso una tipologia di contratto denominato commenda. Nello stesso periodo, nel Regno di Francia, i \"courtiers de change\" si occupavano di gestire e regolare i debiti delle comunit\u00e0 agricole per conto dei prestatari, in assenza di un sistema bancario, che sarebbe nato solo pi\u00f9 tardi nell'Italia rinascimentale. Poich\u00e9 questi mediatori di cambio commerciavano anche con debiti, possono essere considerati tra i primi \"broker\". \nLo storico italiano Lodovico Guicciardini descrisse come alla fine del XIII secolo, a Bruggia, i commercianti di merci si riunissero all'aperto in una piazza del mercato che ospitava una locanda di propriet\u00e0 della famiglia Van der Beurze, colloquialmente usata per designare la piazza (\"Ter Beurze\") diventando, nel 1409 la \"Brugse Beurse\". Istituzionalizzando, dunque, quello che fino ad allora fu un incontro informale. L'idea si diffuse rapidamente nelle Fiandre, con un \"Beurzen\" aperto poco dopo a Guanto. La borsa di Bruggia divenne un nome familiare, e i commercianti internazionali ripresero il nome di \"borsa valori\" nel loro paese per definire il luogo di scambio del mercato azionario: prima gli italiani (borsa), ma presto anche i francesi (bourse), i tedeschi (b\u00f6rse), i russi (bir\u017ea), i cechi (burza), gli svedesi (b\u00f6rs), i danesi e i norvegesi (b\u00f8rs). Nella maggior parte delle lingue la parola coincide con quella per borsa di denaro, risalente al latino \"bursa\", da cui ovviamente deriva anche il nome della famiglia Van der Beurse. \n\u00c8 a met\u00e0 del XIII secolo che i banchieri veneziani iniziarono a commerciare in titoli di Stato e, a partire dal XIV secolo, anche i banchieri di Pisa, Verona, Genova e Firenze. Ci\u00f2 era possibile perch\u00e9 si trattavano di citt\u00e0-stato indipendenti, non governate da nobilt\u00e0 feudali, ma da consigli di cittadini influenti pre-moderni. In tale contesto di avanzamento degli strumenti finanziari e di nascita del capitalismo, furono proprio le compagnie italiane le prime a emettere azioni. Le compagnie in Inghilterra e nei Paesi Bassi seguirono nel XVI secolo. Fu in tale contesto che emersero le prime societ\u00e0 per azioni - cio\u00e8, le cui azioni sono di propriet\u00e0 congiunta degli azionisti - e un mercato azionario. Strumento che divenne strumentale alla fase di colonizzazione di ci\u00f2 che gli europei chiamavano il \"Nuovo Mondo\". "}
{"id": "780447", "revid": "1305772", "url": "https://it.wikipedia.org/wiki?curid=780447", "title": "Hautes \u00c9tudes Commerciales", "text": "Il nome Hautes Etudes Commerciales (HEC) si pu\u00f2 riferire ad alcuni \"istituti d'istruzione superiore\" (\"grandes \u00e9coles\") di indirizzo economico-commerciale presenti nei paesi francofoni."}
{"id": "780454", "revid": "339392", "url": "https://it.wikipedia.org/wiki?curid=780454", "title": "Episodi di Lost", "text": ""}
{"id": "780457", "revid": "79968", "url": "https://it.wikipedia.org/wiki?curid=780457", "title": "Antirazzismo", "text": ""}
{"id": "780463", "revid": "1078002", "url": "https://it.wikipedia.org/wiki?curid=780463", "title": "Quadriband", "text": "Il quadriband \u00e8 un dispositivo GSM capace di operare sia sulle gamme di frequenza 900/1800\u00a0MHz (in uso principalmente in Europa, Asia e Africa), sia in quelle 850/1900\u00a0MHz in uso principalmente nelle Americhe.\nNazioni interessate.\nIl sistema 1900 denominato PCS (Personal Communication System) \u00e8 presente in queste nazioni, la maggior parte delle quali del continente americano: Antigua e Barbuda, Antille Olandesi, Argentina, Bahamas, Barbados, Barbuda, Belize, Bolivia, Canada, Caraibi, Cayman, Cile, Colombia, Ecuador, El Salvador, Giamaica, Grenada, Guatemala, Honduras, Isole Bermuda, Isole Vergini, Messico, Nicaragua, Paraguay, Per\u00f9, Porto Rico, Repubblica Dominicana, USA, Venezuela.\nPoich\u00e9 il ricevitore del terminale mobile non pu\u00f2 scansionare le quattro bande contemporaneamente, \u00e8 necessario effettuare la registrazione della SIM (con uno spegnimento/riaccensione del terminale mobile) nel momento in cui si arriva nell'area di copertura della nuova rete. Questa operazione \u00e8 automatica al momento della discesa da un aereo (in quanto il terminale va tenuto spento durante il volo) mentre va eseguita manualmente in tutti gli altri casi.\nIn Italia.\nDa considerare che in Italia, dove esistono le due frequenze 900 e 1800\u00a0MHz, esse sono viste dal terminale come due reti distinte. Esiste la possibilit\u00e0 di transitare automaticamente da una all'altra se il gestore prevede questa possibilit\u00e0. Ad esempio, alcuni gestori usano la rete GSM 900 come rete di copertura quando il terminale \u00e8 in stand-by, facendo spostare l'utente nella rete 1800 quando questi inizia una conversazione. L'utente si pu\u00f2 accorgere di questo dall'osservazione dell'intensit\u00e0 del segnale (le tacche del telefonino) che possono variare notevolmente, a parit\u00e0 di posizione geografica, se il terminale \u00e8 in stand-by o in conversazione."}
{"id": "780464", "revid": "4711", "url": "https://it.wikipedia.org/wiki?curid=780464", "title": "Montgolfier", "text": ""}
{"id": "780468", "revid": "54354", "url": "https://it.wikipedia.org/wiki?curid=780468", "title": "Memory Stick M2", "text": ""}
{"id": "780472", "revid": "287204", "url": "https://it.wikipedia.org/wiki?curid=780472", "title": "Stelle principali della costellazione di Cassiopea", "text": "Segue un prospetto delle stelle principali della costellazione di Cassiopea, elencate per magnitudine decrescente."}
{"id": "780474", "revid": "721282", "url": "https://it.wikipedia.org/wiki?curid=780474", "title": "Digiblast", "text": "Digiblast - Personal Media Center (stilizzato digiBLAST personal media center) \u00e8 una console portatile costruita, sviluppata e prodotta da tre aziende separate: Nikko Europe B.V. nei Paesi Bassi, Grey Innovation in Australia e Vivid Imaginations nel Regno Unito. Essa venne lanciata nel 2005 principalmente come console da gioco, ma pu\u00f2 sfruttare apposite cartucce che permettono anche di guardare cartoni animati in formato RealPlayer e, con un particolare add-on, \u00e8 possibile dal PC trasferire e ascoltare file audio in formato MP3. Un altro add-on permette di collegare la console a un TV, incompatibile con alcuni giochi e di scarsa qualit\u00e0, in quanto loro e tutti gli elementi su schermo vengono visualizzati in una minuscola finestra.Esisteva anche un ultimo add-on con la capacit\u00e0 di scattare fotografie a 1,3 megapixel di risoluzione, che per\u00f2 non ha mai visto la sua uscita nei negozi.\nIl \"Digiblast - Personal Media Center\" \u00e8 stato messo in commercio a un prezzo di 90 \u20ac circa, e ha cercato di ritagliarsi uno spazio nel mercato delle console portatili che vedeva proprio in quel periodo il lancio del Nintendo DS e della PSP (rispettivamente da parte di Nintendo e Sony), fallendo miseramente con poco pi\u00f9 di 100.000 unit\u00e0 vendute.\nCaratteristiche.\nLa console \u00e8 costituita da uno schermo LCD da 2.7 pollici e con 4096 colori di bassa qualit\u00e0, affetto da ghosting e con una dominante viola che scompare a poco a poco durante l'uso, che comunque non influisce sull'esperienza di gioco.\n\u00c8 dotata inoltre di un piedistallo sul retro del case che le consente di stare in piedi da sola mentre si guarda, per esempio, un cartone animato tra quelli presenti nel catalogo.\nL'altoparlante in Mono, la cui qualit\u00e0 non \u00e8 tra le migliori, lo rende poco ideale per l'ascolto di musica, nonostante sia prevista anche questa funzione.\nLista di titoli.\nCartoni animati.\nPer ogni serie sono contenuti nella cartuccia tre episodi.\nItalia.\nDistribuita da Giochi Preziosi, \"Digiblast - Personal Media Center\" fa il suo debutto sul mercato italiano a Natale 2005 senza per\u00f2 riscuotere un gran successo, nonostante una intensa campagna pubblicitaria televisiva con DJ Francesco come testimonial ufficiale. Quest'ultima puntava molto sulle doti multimediali della console ma, complice anche qualche problema di approvvigionamento delle cartucce nei negozi, \u00e8 rimasta un po' trascurata, per poi fare la sua ricomparsa per Natale dell'anno successivo (2006)."}
{"id": "780475", "revid": "196390", "url": "https://it.wikipedia.org/wiki?curid=780475", "title": "Fronte Occidentale (Prima guerra mondiale)", "text": ""}
{"id": "780491", "revid": "154893", "url": "https://it.wikipedia.org/wiki?curid=780491", "title": "Gennaio 1985", "text": ""}
{"id": "780493", "revid": "1971745", "url": "https://it.wikipedia.org/wiki?curid=780493", "title": "Bandusia", "text": "Bandusia (\"Fons Bandusiae\" in Latino) \u00e8 una fonte citata da Quinto Orazio Flacco nelle Odi (3,13). \nLa sua localizzazione \u00e8 incerta; per un'ipotesi si trovava a Banzi, oggi in provincia di Potenza, per la precisione dopo il fiume Banzullo che attraversa quasi tutto il bosco di Banzi e sfocia nel fiume Bradano. Per un'altra si trovava in territorio Sabino, a Licenza.\nNel 1906 l'asteroide \"597 Bandusia\" del Sistema Solare ne ha preso il nome."}
{"id": "780495", "revid": "709406", "url": "https://it.wikipedia.org/wiki?curid=780495", "title": "Presidente della Russia", "text": ""}
{"id": "780497", "revid": "1652635", "url": "https://it.wikipedia.org/wiki?curid=780497", "title": "Cattedrale di Uppsala", "text": "La cattedrale di Uppsala (in svedese \"Uppsala domkyrka\") \u00e8, con quella di Trondheim, la pi\u00f9 grande cattedrale dell'Europa settentrionale ed il tempio principale della Chiesa di Svezia.\nL'edificio \u00e8 lungo 119\u00a0m, con guglie alte entrambe 119\u00a0m.\nLa sua costruzione inizi\u00f2 nel 1287, fu inaugurata nel 1435, ad opere non ancora concluse, ed \u00e8 dedicata a san Lorenzo, a Olaf ed a Erik di Svezia, patrono del paese.\nTra i numerosi personaggi della storia svedese che riposano nella cattedrale ci sono Erik IX il Santo, Gustav I Vasa, Laurentius Petri, Carl von Linn\u00e9, Emanuel Swedenborg, Nathan S\u00f6derblom, Magnus Stenbock.\nMemoriale di Dag Hammarskj\u00f6ld.\nNella cattedrale si trova anche un monumento all'ex segretario generale dell'ONU Dag Hammarskj\u00f6ld, premio Nobel per la pace, sul quale \u00e8 scritto:"}
{"id": "780498", "revid": "4711", "url": "https://it.wikipedia.org/wiki?curid=780498", "title": "Neo-nazismo", "text": ""}
{"id": "780504", "revid": "463686", "url": "https://it.wikipedia.org/wiki?curid=780504", "title": "Parlamento inglese", "text": ""}
{"id": "780508", "revid": "4711", "url": "https://it.wikipedia.org/wiki?curid=780508", "title": "Parlamento Inglese", "text": ""}
{"id": "780517", "revid": "256896", "url": "https://it.wikipedia.org/wiki?curid=780517", "title": "Accademia di Svezia", "text": ""}
{"id": "780519", "revid": "125725750", "url": "https://it.wikipedia.org/wiki?curid=780519", "title": "L'albero azzurro", "text": "L'albero azzurro \u00e8 un programma televisivo italiano della Rai. \u00c8 il programma per bambini pi\u00f9 longevo della televisione pubblica italiana, in onda sin dal 21 maggio 1990.\nPresentandosi come primo esperimento televisivo in Italia su target prescolare (dai 3 ai 6 anni), il programma si riallacciava, inizialmente, al filone pedagogista delle produzioni Rai degli anni sessanta unito al lavoro di autori (Bianca Pitzorno, Bruno Tognolini, Roberto Piumini, Emanuela Nava, Mela Cecchi, Bruno Munari, Renata Gostoli, Claudio Cavalli, Nico Orengo, Laura Fischetto, Lorenza Cingoli, Giona Peduzzi, Magdalena Barile, Michela Marelli, Gianluca De Col, Claudia Sasso e Mauro Carli) sensibili alle problematiche di fruizione televisiva dei bambini e in collaborazione con la Facolt\u00e0 di Scienze dell'Educazione dell'Universit\u00e0 di Bologna.\nNato da un'idea del produttore Franco Iseppi, il format del programma cos\u00ec come il cast dei presentatori, nella sua lunga vita, ha subito numerose modifiche che hanno fatto gradualmente evolvere l'originario approccio educativo in fiction.\n\u00c8 trasmesso sin dalla prima edizione dal Centro di produzione Rai di Torino.\nStoria del programma.\nIl primo ciclo (1990-1994).\n\"L'albero azzurro\" inizia il 21 maggio 1990, andando in onda dal luned\u00ec al venerd\u00ec su Raidue alle 08:00 ed in replica su Raiuno alle 15:15.\nI conduttori sono Claudio Madia (che realizza le manualit\u00e0 e propone vari giochi) e Francesca Paganini (che racconta fiabe, filastrocche, suona e canta), mentori del piccolo protagonista Dod\u00f2 (il nome \u00e8 ispirato al dodo, una specie di uccelli ora estinta), un pupazzo dalla forma di un cucciolo di volatile \"a pois\" (creato da Tinin Mantegazza), abitante dell'albero azzurro che d\u00e0 il nome alla trasmissione, doppiato da Oreste Castagna e animato da Gabriella Roggero e Andrea Gaeta; Dod\u00f2 sar\u00e0 l'unica presenza fissa in tutte le serie del programma.\nLe musiche sono curate da Patrizio Fariselli e la regia affidata a Velia Mantegazza (alternata talvolta a Francesco Cavalli Sforza).\nViene offerta ai telespettatori una forma di intrattenimento educativo (senza intermezzi di cartoni animati): durante la settimana, rievocato da una canzone o da una filastrocca, viene esplorato, puntata per puntata, un tema relativo all'incontro dei bambini col mondo che li circonda (gli elementi naturali, il tempo, gli agenti atmosferici, l'ambiente domestico, le stagioni, i suoni, il cibo, i sapori, i vestiti, gli animali, i colori, le forme geometriche, i sentimenti umani, le arti ecc).\nAccanto a Claudio, Francesca e Dod\u00f2 gira un discreto numero di personaggi secondari:\nNel 1994 Video Rai, in collaborazione con Edizioni San Paolo, gira una serie di episodi con protagonisti i soli signor Cavalli e Dod\u00f2 in giro per il mondo in cerca di avventure ma sempre in contatto, tramite fantasiosi e buffi strumenti di comunicazione, con l'albero azzurro che, nel caso del bisogno, pu\u00f2 aiutarli ricordando loro la realizzazione di utili manualit\u00e0 ed alcune canzoni della prima edizione (gli episodi sono infatti cesellati da spezzoni video del recente passato con Claudio e Francesca). Queste puntate sono distribuite in VHS come allegato dell'omonimo periodico \"L'albero azzurro\". Nello stesso periodo vengono commercializzati in VHS anche gli episodi migliori delle prime stagioni.\nIl secondo ciclo (1994-2003).\nIn questo nuovo ciclo (iniziato durante la stagione 1994/95) le puntate si evolvono da probabili situazioni auto-conclusive a fiction con una vera e propria trama (senza distruggere lo schema canzone-filastrocca-giochi e condita da un maggior numero di effetti speciali) dietro la quale si ritrovano gli argomenti educativi; ma ci\u00f2 richieder\u00e0 la presenza di conduttori che mostrino anche abilit\u00e0 teatrali. Le musiche e la regia sono rispettivamente affidate a Giovanni Caviezel e Loris Mazzetti. Accanto a Dod\u00f2 (unico superstite del ciclo precedente) arrivano Lavinia Nove (Augusta Gori), una scuccurilla, un'imprecisata creatura miscuglio tra la donna, il gatto, il folletto e la scimmia, Empirio (Carlo Rossi), uno svampito ma al contempo geniale signore proprietario e gestore dell'Emporio di \"Piazza albero azzurro\", in cui coabita con Lavinia (che \u00e8 la sua apprendista), Arras il marinaio (Flavio Arras), il Musicista col Busto (una statua di marmo che prende vita al suono di alcune parole magiche, interpretato da Giovanni Caviezel) e Luisa (Luisa Oneto, gi\u00e0 presente nel primo ciclo con il ruolo della signorina pubblicit\u00e0), vicina di casa di Empirio, Dod\u00f2 e Lavinia. Tra le altre novit\u00e0 ci sono i cartoni animati dell\"Orso Balosso\", una serie di corti animati ideati da Anna De Carlo e sceneggiati e narrati in rima baciata da Roberto Piumini; a questi si aggiungevano anche dei disegni illustratori delle fiabe raccontate dai vari presentatori nel corso di ogni puntata, in pi\u00f9 venne data la possibilit\u00e0 per i genitori dei piccoli telespettatori di inviare al programma e veder mandate in onda riprese video su sprazzi di vita quotidiana dei loro bambini.\nNel 1996 (in concomitanza con la nuova regia di Patrizia Carmine) il programma cambia nuovamente aspetto ed alcuni protagonisti, abbandonando i toni immaginosi e fantastici delle precedenti puntate: Luisa viene sostituita da Anna (interpretata da Marcella Barros). Inoltre, in alcune puntate di quell'anno al posto di Empirio torna temporaneamente Claudio Madia (gi\u00e0 conduttore del primo ciclo della trasmissione). Nel 1997 Lavinia esce di scena e viene sostituita da Augusta (sempre Augusta Gori), una giovane donna ingegnosa e risoluta.\nOltre a questi vi sono anche Pietro (Pietro Pignatelli), un naturalista che vive in una tenda nel bosco dell'albero azzurro, Kao (Kal Dos Santos) musicista brasiliano e la giapponese Fusako (Fusako Yusaki), artista della plastilina. \nOltre a Dod\u00f2 troviamo un crescente numero di pupazzi suoi amici: il rospo Boris, brontolone e savio, Ugolino il pesce canterino (doppiati da Giovanni Caviezel), il riccio Crispino (doppiato da Augusta Gori e successivamente da Antonella Giuffrida), timido e pasticcione, il cucciolo di foca Nina, la vespa Zorba (entrambe doppiate da Antonella Giuffrida), quest'ultima antipatica e fastidiosa nemica di Dod\u00f2, il gatto nero Tricky (l'animale domestico di Augusta), il ragno Filippo, il Polipo Ploppete, topo Rodicchio (tutti doppiati da Monica Mantegazza dal 1997, topo Rodicchio era gi\u00e0 apparso, con fisionomia diversa, gi\u00e0 dal 1995), audace e sbruffone ed il castoro Paletta, laborioso e dal marcato accento bergamasco (doppiato da Marco Filatore). A questo gruppo di pupazzi sar\u00e0 affidata la conduzione di un piccolo spin-off del programma, \"Le storie dell'albero azzurro\", dove la comitiva si riunisce presso lo stagno di Boris per guardare, insieme ai bambini a casa, i cartoni animati trasmessi da un televisore magico che, a chiamata, emerge dall'acquitrino. In questi anni le repliche pomeridiane su Rai Uno vengono eliminate e la trasmissione va in onda solo la mattina su Rai Due.\nNel 2001 la voce di Dod\u00f2 viene cambiata: Oreste Castagna (voce del pupazzo sin dal 1990) viene sostituito da Marco Ghirlandi (2001-2002), poi a sua volta sostituito da Felice Invernici (2002-2004).\nIl terzo ciclo (2003-2007).\nNel 2003 si assiste a un altro cambiamento del format e del cast: Augusta Gori e Carlo Rossi lasciano il programma e vengono sostituiti dalla conduttrice e cantante Barbara Eforo (che canta due canzoni: una che funge da sigla finale cantata con Luca Ghignone e \"Scatolone Fabbricone\" da sola). Oltre a Barbara vi sono anche la Giocattolaia (Laura Righi), Nemo (Andrea Beltramo), Faber (Sebastiano Di Bella), Gigilla (Antonella Giuffrida e successivamente Alessia Donadio) e Fischietto (Diego Casalis); arrivano nuovi pupazzi ad affiancare quelli gi\u00e0 esistenti: il marmottino Pispolo (doppiato da Anna Lana), il gallo Sghembo, invidioso e senza scrupoli e la talpa Otto, che cerca invano di insegnare agli altri i puzzotti col botto, (doppiati entrambi da Manuela Tamietti). In questa fase, la regia passa a Pierluigi Pantini, gi\u00e0 regista della prima edizione della \"Melevisione\", grazie all'opera del quale il programma raggiunge nuovi record di ascolto.\nNel 2004 c'\u00e8 un nuovo cambio della voce di Dod\u00f2: Felice Invernici viene infatti sostituito da Stefano Brusa (2004-2007).\nLe musiche in questa edizione sono suonate dal vivo e pervadono la trasmissione quasi in ogni momento. Dal 1\u00ba gennaio 2007, \"L'albero azzurro\" va in onda, oltre che su Rai 2 intorno alle 08:00, anche sul canale Rai Yoyo in orario pomeridiano, visibile prima su Sky e poi sul digitale terrestre.\nInoltre, in questa edizione, viene meno il tradizionale binomio attore-personaggio, in quanto un singolo attore interpreta diversi personaggi a seconda della vicenda raccontata nella puntata e non sono pi\u00f9 presenti fiabe famose accompagnate da disegni illustratori.\nTra i vari autori che si avvicendano nelle varie edizioni, coordinati da Mauro Carli, dal 2002 al 2013 \u00e8 la poetessa e umorista Alessandra Berardi a scrivere le parole delle canzoni, i testi in rima, e le \"storielline\". Questo ciclo \u00e8 scritto da Mauro Carli, Claudia Sasso, Magda Barile, Alessandra Berardi, Renato Gabrielli, Giona Peduzzi, Pierluigi Pantini, Gianluca De Col, Franco Fraternale, Michela Marelli, Renata Ciaravino.\nIl quarto ciclo (2007-2014).\nCon questa nuova edizione il format ed il cast mutano ancora una volta: Barbara Eforo e il gruppo precedente lasciano la scena alla conduttrice e cantante Sara Bellodi (che canta con Luca Ghignone, Andrea Beltramo, Alessandro Mercurio e Tiziana Martello, la canzone \"Una canzone buona da mangiare\"; con Luca Ghignone, Andrea, Alessandro e Ilenia Bratomi \"Quando io canto\"; poi canta anche due canzoni: una che funge da sigla finale con Luca Ghignone, ed un'altra che s'intitola \"Scatolone Fabbricone\" da sola, cura le manualit\u00e0 e insegna a cucinare).\nInoltre anche la voce di Dod\u00f2 cambia nuovamente: Stefano Brusa viene infatti sostituito da Luca Ghignone (2007-2014).\nInoltre fanno il loro ingresso nel programma vari trii di personaggi: i Cavernicoli, i Costruttori, i Capataz e i Giapponesi, tutti interpretati dai tre doppiatori e cantanti: Alessandro Mercurio (sostituito poi da Francesco Gargiulo), Ilenia Bratomi (sostituita poi dalla doppiatrice e cantante Tiziana Martello) e Andrea Beltramo (che con i loro sketch costruiscono la sfaccettatura comica della trasmissione), Nonna Giustina (la racconta-fiabe Piera Cravignani) che racconta a Dod\u00f2 le \"storielline\" ed il musicista e compositore Marco Bigi, che scrive le musiche di tutte le canzoni e accompagna il trio nelle canzoni, sotto la regia di Tiziana Pellerano.\nAnche i pupazzi subiscono un ulteriore restyling: oltre al pupazzo Dod\u00f2 troviamo ancora Sghembo e Zorba (voce Tiziana Martello), Lambrico il lombrico e Otto (voci rispettivamente di Tony Mazzara e Marco Manzini).\nNel 2010 Sara Bellodi lascia il programma e viene sostituita da Laura Carusino.\nQuest'ultima canta \"Qui ci vuole un'idea\" e \"Una canzone a colori\" assieme al trio stesso.\nIn questa edizione Zorba la vespa viene rimpiazzata da Zarina la zanzara (doppiata da Tiziana Martello).\nIl quinto ciclo (2014-2018).\nIn questo quinto ciclo, a partire dall'edizione 2014/2015 compare Gipo, personaggio fittizio interpretato da Oreste Castagna (primo storico doppiatore di Dod\u00f2), presente anche nel programma \"Le storie di Gipo\" e \"Il videogiornale del Fantabosco\", altri programmi di Rai Yoyo. \nSempre nel 2014 Luca Ghignone viene sostituito come voce di Dod\u00f2 da Andrea Beltramo, che viene poi rimpiazzato a sua volta nell'edizione 2015/2016 da Paolo Carenzo (attuale voce del pupazzo), in quanto Beltramo ritorna nel successivo ciclo come conduttore del programma assieme a Laura Carusino.\nAppare una fogliolina parlante che trasporta Dod\u00f2, Laura e Gipo in una parte del mondo per un'avventura, ed appare una scatola dove ci sono \"le parole dei bambini del mondo\".\nDal 2014 il programma va in onda solo su Rai YoYo, dal luned\u00ec al venerd\u00ec alle ore 08:30, abbandonando i canali generalisti Rai dopo 24 anni.\nSpariscono alcuni personaggi storici come Otto, Sghembo, Vecchio Maestro e Nonna Giustina. Sparisce anche lo spazio dedicato allo Scatolone Fabbricone e al Cestone Golosone. Scompare anche l'interno nucleo di Blu Cact\u00f9 e Zollah-bi.\nCompare in alcune puntate anche un nuovo pupazzo: Lallo, il cavallo, trasportato direttamente da \"Casa Lallo\", altro programma di Rai Yoyo.\nIl sesto ciclo (dal 2018).\nll 19 febbraio 2018 comincia la nuova edizione del programma che questa volta torna ad essere trasmesso di pomeriggio, esattamente dalle 16:20 su Rai Yoyo. Ad affiancare Dod\u00f2 ritroviamo Laura Carusino, Andrea Beltramo, Zarina la zanzara e Ruggero il leone (doppiati rispettivamente da Michela Di Martino e Piero Marcelli). Escono di scena in maniera definitiva Gipo, Lallo, la Fogliolina Magica e la Scatolina Sbadiglia Parole. Inoltre dopo 22 anni di assenza ritorna Fusako Yusaki (gi\u00e0 presente nel secondo ciclo del programma).\nNel marzo del 2020, in occasione del trentesimo anniversario del programma ed a causa della pandemia di COVID-19 ed alla conseguente chiusura delle scuole, che ha comportato cos\u00ec un numero maggiore di bambini a casa anche durante la mattina, il programma oltre che sulla fascia pomeridiana di Rai Yoyo torna temporaneamente in onda anche nella sua storica collocazione, ovvero la fascia mattutina di Rai 2.\nPersonaggi.\nDod\u00f2 \u00e8 un uccello parlante, creato come un uccello di pezza bianco a pois azzurri comandato da Davide Arena, con il becco di legno e due palline da ping pong per occhi, mascotte e protagonista della trasmissione televisiva per bambini \"L'albero azzurro\", trasmessa attualmente al pomeriggio su Rai Yoyo tutti i giorni dal luned\u00ec al venerd\u00ec. La voce \u00e8 quella del doppiatore Paolo Carenzo. Il pupazzo partecipa anche ad episodi speciali di altre trasmissioni come \"La posta di Yoyo\" e \"Natale con Yoyo\"."}
{"id": "780520", "revid": "4", "url": "https://it.wikipedia.org/wiki?curid=780520", "title": "Visvantara", "text": ""}
{"id": "780524", "revid": "297059", "url": "https://it.wikipedia.org/wiki?curid=780524", "title": "Lunar Landing Research Vehicle", "text": "Il Lunar Landing Research Vehicle, o LLRV (in italiano veicolo di atterraggio lunare di ricerca) era un veicolo costruito dalla NASA, nell'ambito del programma Apollo, allo scopo di effettuare i test di allunaggio e per permettere ai piloti di impratichirsi con le manovre necessarie per pilotare e far atterrare il modulo lunare Apollo in assenza di gravit\u00e0.\nFu originariamente prodotto, in due esemplari, presso il Dryden Flight Research Center, in California, ed in seguito al successo di questi modelli venne replicato, con varie migliorie, in tre Lunar Landing Training Vehicles, che vennero costruiti nel Lyndon B. Johnson Space Center di Houston.\nLa particolarit\u00e0 di questo \"strano\" veicolo era quella di poter decollare ed atterrare verticalmente, perch\u00e9 dotato di reattori direzionabili molto potenti, cosa che permetteva agli astronauti di esercitarsi nei decolli e atterraggi; inoltre poteva essere pilotato come un elicottero perch\u00e9 dotato di barra centrale, che permetteva al veicolo di traslare lateralmente. \nCaratteristiche tecniche.\nDal punto di vista tecnico, l'LLRV era realizzato con una impalcatura in lega di alluminio, ed era equipaggiato con motore General Electric \"CF-700-2V\" a turboventola, capace di generare una spinta di circa 19\u00a0000 N, montato verticalmente in un giunto cardanico. Il motore portava il veicolo all'altezza necessaria, dopodich\u00e9 riduceva la spinta in modo da sostenere solo 5/6 del peso del veicolo per simulare una situazione di gravit\u00e0 ridotta. Due razzi alimentati a perossido di idrogeno, capaci di operare spinte variabili tra i 440 e i 2\u00a0200 N, incrementavano le capacit\u00e0 di movimento e di discesa del veicolo. Altri sedici razzi al perossido di idrogeno, pi\u00f9 piccoli e montati a coppie, davano al pilota maggiore controllo sulla stabilit\u00e0 e sulla direzione. In aggiunta, il veicolo disponeva di sei propulsori di emergenza, ognuno capace di una spinta di 2\u00a0200 N, capaci di attivarsi e di mantenere il controllo del mezzo in caso di avaria del motore principale. Il pilota disponeva comunque di un seggiolino eiettabile per la sua sicurezza."}
{"id": "780526", "revid": "1543377", "url": "https://it.wikipedia.org/wiki?curid=780526", "title": "Scoop bin", "text": "Lo Scoop bin \u00e8 un tipo di cassa acustica a tromba a carico posteriore per basse frequenze. La particolarit\u00e0 della cassa \u00e8 data dal fatto che il suono proviene sia dal carico frontale del woofer che dalla tromba. \u00c8 largamente usato nei \"Sound System\". Il suo suono si presta per la riproduzione della musica Reggae e Dub per la potenza e la profondit\u00e0 nelle frequenze basse.\nSolitamente questo tipo di cassa monta degli altoparlanti di grandi dimensioni, da 15, 18, 21 o 24 pollici.\nIl progetto nasce oltre 30 anni fa da JBL, ma con il tempo inizia ad estinguersi a causa della poca versatilit\u00e0, del complicato progetto di realizzo e della poca fedelt\u00e0 di riproduzione, difatti non viene pi\u00f9 commercializzato e chiunque ne fosse interessato ha una sola possibilit\u00e0 per averlo: l'autocostruzione (oggi parecchio diffusa).\nDa allora questo particolare tipo di cassa inizia a prendere piede in Giamaica, dove viene utilizzata per riempire il suono dei \"Sound System\" e da l\u00ec inizia a diffondersi nel Regno Unito, dove oggi c'\u00e8 una vera e propria cultura del \"Sound System\" autocostruito."}
{"id": "780529", "revid": "28406", "url": "https://it.wikipedia.org/wiki?curid=780529", "title": "Drungario", "text": ""}
{"id": "780530", "revid": "310490", "url": "https://it.wikipedia.org/wiki?curid=780530", "title": "Calcolo integrale", "text": ""}
{"id": "780535", "revid": "4711", "url": "https://it.wikipedia.org/wiki?curid=780535", "title": "Tomba del milite ignoto", "text": ""}
{"id": "780537", "revid": "120875188", "url": "https://it.wikipedia.org/wiki?curid=780537", "title": "Karmapa Rangjung Rigpe Dorje", "text": "Il sedicesimo Karmapa, Rangjung Rigpe Dorje (16 luglio, 1924 \u2013 5 novembre, 1981) (Wylie: \"Rang 'byung rig pa'i rdo rje\") \u00e8 stato un monaco buddhista tibetano, leader spirituale del lignaggio Karma Kagyu del Buddhismo tibetano. Nacque a Denkhok nel distretto di Derg\u00e9 nel Kham (Tibet orientale), vicino al fiume Yangtze.\nBiografia.\nIl 15\u00b0 Karmapa affid\u00f2 personalmente al suo assistente, Jampal Tsultrim, una lettera contenente una predizione circa i dettagli dell'incarnazione del 16\u00b0 Karmapa. Alcuni particolari della lettera furono chiariti da Beru Kyense, Situpa e Jamgon Kontrul, il quale aiut\u00f2 a rintracciare con successo Rangjung Rigpe Dorje. Egli venne riconosciuto dallo stesso Jamgon Kongtrul e da Situpa come il 16\u00b0 Karmapa. Si cerco' anche di ottenere il riconoscimento ufficiale dal Dalai Lama, il cui governo per\u00f2 aveva nel frattempo legittimato come Karmapa il figlio di un ministro del governo stesso. Vennero allora portate in prova le predizioni del 15\u00b0 Karmapa e, dopo non poche tribolazioni di carattere politico e dopo l'accidentale morte del figlio del ministro, esse furono accettate come autentiche e conformi al ritrovamento di Rigpe Dorje.\nRanjung Rigpe Dorje fu portato al Monastero di Palpung dove Situ Pema Wangchok gli confer\u00ec delle ordinazioni, i Voti del Bodhisattva e molti insegnamenti. Beru Khyentse Lodro Miza Pampa'i Gocha gli insegn\u00f2 i tantra. Bo Kangkar Rinpoche lo educ\u00f2 ai sutra. Jamgon Palden Kyentse Oser gli trasmise gli insegnamenti sulla Mah\u0101mudr\u0101 ed i 6 Yoga di N\u0101rop\u0101.\nNel 1931, all'et\u00e0 di sei anni, offici\u00f2 la sua prima cerimonia della Corona Nera. In migliaia furono testimoni di questo evento prodigioso. Si dice che, durante la cerimonia, cadde una pioggia di fiori e che il cielo si riemp\u00ec di arcobaleni. Anche se molto giovane, la fama del suo grande potere si diffuse rapidamente; viene ricordato di come il giovane una volta afferr\u00f2 la spada di un suo attendente e ne annod\u00f2 la lama. Egli consegu\u00ec la cerimonia del taglio dei capelli all'et\u00e0 di tredici anni da Thubten Gyatso, il 13\u00ba Dalai Lama.\nDurante la sua educazione, ricevette tutte le trasmissioni del lignaggio Kagyu; Sakya Trizin fu il suo insegnante principale per molti anni. All'inizio del 1940 entr\u00f2 in ritiro e nel 1947 si apprest\u00f2 a compiere un pellegrinaggio in India assieme a Tenzin Gyatso, il 14\u00ba Dalai Lama. Rangjung prosegu\u00ec la sua educazione con il 10\u00b0 Mindrolling Trichen della scuola Nyingma e la concluse con l'iniziazione al Kalachakra della scuola Gelugpa. Rangjung ricevette perci\u00f2 gli insegnamenti principali delle maggiori scuole buddhiste Tibetane.\nIl 16\u00b0 Karmapa prosegu\u00ec nelle attivit\u00e0 del suo predecessore, viaggiando ed insegnando tra Tibet, Bhutan, Nepal, Sikkim, India ed alcune regioni della Cina. La sua opera consistette inoltre nell'identificazione di reincarnazioni di alti lama attraverso la sua meditazione. Nel 1956 il Karmapa chiese al Dalai Lama, in visita al monastero di Tsurpu, di annullare il divieto di riconoscere ufficialmente Shamar Rinpoche (la seconda carica spirituale del lignaggio Karma Kagyu), imposto dal governo tibetano per ragioni politiche secoli prima. Il Dalai Lama acconsenti' alla richiesta. \nLa fuga dal Tibet.\nLe circostanze politiche cambiarono radicalmente dopo che nel 1950 i cinesi decisero di annettere il Tibet. Il Karmapa, il Dalai Lama, esponenti del governo ed altri alti Lama si recarono ripetutamente a Pechino per negoziare un accordo, che venne rispettato per qualche tempo, ma nel 1959 i cinesi invasero ed assunsero il completo controllo del Tibet.\nNel Febbraio di quell'anno, il Karmapa decise di lasciare il Tibet e di mettersi in cammino alla volta del Bhutan, accompagnato da 160 studenti del suo monastero di Tsurphu, recando con s\u00e9 la maggior parte dei tesori e delle sacre reliquie. Assieme al Karmapa c'erano alcuni fra i principali Lama del lignaggio, Shamar Tulku, Gyaltsap Tulku ed il quarto Ponlop Rinpoche. Jamgon Khongtrul Tulku si trovava a Kalimpong, India, mentre Situ Tulku era in Bhutan.\nTashi Namgyal, il Re del Sikkim, offr\u00ec un terreno al Karmapa e su di esso venne costruita la sua nuova residenza, il Monastero di Rumtek, completato nel 1966. La residenza tradizionale del Karmapa, il Monastero di Tsurphu, esiste ancora, tuttavia il numero dei monaci che vi possono risiedere \u00e8 limitato.\nL'attenzione si sposta all'Occidente.\nAll'inizio degli anni '70, il Karmapa asser\u00ec che la lotta per l'indipendenza del Tibet sarebbe stata molto dura e che, anche se l'avesse ottenuta, ai rifugiati non sarebbe stato concesso il ritorno a casa. Anche Rumtek non sarebbe stato un luogo appropriato, e la situazione in Sikkim e Bhutan, stabili all'epoca, avrebbe potuto peggiorare; tuttavia, era convinto che il mondo Occidentale avrebbe abbracciato il Buddhismo. \nNel 1974 si apprest\u00f2 ad affrontare il suo primo tour mondiale, durante il quale visit\u00f2 l'Europa, il Canada e gli Stati Uniti, elargendo numerose Cerimonie della Corona Nera; anche Papa Paolo VI gli concesse un'udienza. Alla fine di questo tour il Karmapa rese noto di aver eletto Lama Jigme Rinpoche quale suo rappresentante europeo e Lama Tendzin Tsch\u00f6nyi quale suo rappresenntante in terra d'America. Nel 1975 il Karmapa invio' in Europa il suo \"miglior maestro di meditazione, Lama Gendun Rinpoche\".\nNel 1976-77 intraprese un tour pi\u00f9 esteso, nel quale diede insegnamenti approfonditi ed iniziazioni in quasi tutte le maggiori citt\u00e0 europee.\nIl sedicesimo Karmapa fu di fondamentale importanza per la trasmissione del Buddhismo tibetano in occidente. Egli inaugur\u00f2 molti centri di Dharma e monasteri in tutto il mondo in modo tale da proteggere, preservare e diffondere gli insegnamenti del Buddha. Secondo molti dei suoi studenti, uno dei fattori che contribui' a questo successo fu' l'apertura della comunit\u00e0 hippie alle cosiddette \"filosofie orientali\" ed al Buddhismo in particolare. Molti dei suoi studenti occidentali provenivano infatti da questo movimento.\nFacendo seguito ad un'iniziativa del governo tibetano in esilio, atta al consolidamento delle organizzazioni buddiste tibetane, Rangjung Rigpe Dorje divenne il primo capo formale della scuola Kagyu, sebbene i precedenti Karmapa fossero considerati esclusivamente i Lama pi\u00f9 prestigiosi ed autorevoli di questa scuola.\nLa morte del Karmapa.\nNel 1980-81 il Karmapa inizi\u00f2 il suo ultimo tour mondiale, elargendo insegnamenti, interviste ed iniziazioni nel sud-est asiatico, in Grecia, Inghilterra e Stati Uniti. Rangjung Rigpe Dorj\u00e8 mor\u00ec a 57 anni di insufficienza cardiaca il 5 novembre del 1981 negli Stati Uniti, in un ospedale di Zion, Illinois, nella posa della meditazione. I dottori e gli infermieri dell'ospedale sottolinearono la sua gentilezza e come egli sembrasse concentrato pi\u00f9 sulla salute degli altri che sulla propria. Un dottore rimase colpito dal rifiuto del Karmapa di assumere analgesici; ciononostante egli non mostr\u00f2 assolutamente i segni del dolore comuni alla maggior parte dei pazienti in quelle stesse condizioni, inoltre i sedativi non lo facevano addormentare. Dopo la sua morte, fu fatta un'eccezione alle procedure ed il suo corpo venne trattenuto in ospedale per tre giorni come da tradizione, durante i quali, secondo molte testimonianze, il suo cuore rimase caldo, e il corpo non mostr\u00f2 segni di decomposizione. Il capo dello staff, Radulfo Sanchez, non riusc\u00ec a fornire una spiegazione medica all'accaduto. Nel buddhismo tibetano questo fatto \u00e8 interpretato col fatto che il defunto non \u00e8 in realt\u00e0 ancora morto ma ha raggiunto lo stato di \"chiara luce\" e sta meditando mentre attraversa il bardo, onde preparare la sua prossima reincarnazione.\nDurante le sette settimane intercorse tra la sua morte e la cremazione, il corpo del Karmapa and\u00f2 incontro ad una sorta di mummificazione e si ridusse spontaneamente alle dimensioni di un bambino piccolo. La cremazione fu svolta a Rumtek. I suoi due cani morirono in quello stesso giorno, nonostante fossero in ottime condizioni. Durante la cremazione comparve un arcobaleno circolare tutt'attorno al sole, stagliandosi nel cielo completamente blu. Mentre il suo corpo bruciava, un oggetto rotol\u00f2 fuori dalle fiamme fino ai bordi dello stupa, vicino a Lopon Chechu Rinpoche. L'oggetto fu prontamente recuperato e si appur\u00f2 che esso consisteva di sharira (reliquie buddhiste) degli occhi, della lingua e del cuore del Karmapa. Ci\u00f2 stava a significare che il suo corpo, la sua parola e la sua mente si erano riunite per essere preservate come reliquie per il futuro; questi eventi sono riservati ai pi\u00f9 elevati e realizzati yogi buddisti \u2013 gli stessi fatti accaddero durante la cremazione di Gampopa e del Secondo Karmapa, Karma Pakshi oltre che del Buddha stesso.\nIl suo lascito.\nLa semplice presenza del Karmapa creava una benedizione profonda e duratura in tutte le persone che entravano in contatto con lui. Egli stesso disse che un Buddha doveva essere conosciuto per la sua risata, e si dice che quando il Karmapa scoppiava a ridere, il che succedeva molto spesso, lo si poteva udire ad una notevole distanza.\nEgli dimostr\u00f2 inoltre la completa capacit\u00e0 di comunicare con gli animali: ad esempio, durante un corso in Europa, un grosso corvo picchi\u00f2 col becco ad una delle finestre della sala nella quale il Karmapa stava insegnando. Non appena fu fatto entrare, l'uccello vol\u00f2 direttamente dal Karmapa, quindi egli diede istruzioni a due persone per recarsi in un granaio lontano alcune miglia dove altri due uccelli, ormai stremati, erano rimasti intrappolati. Naturalmente gli uccelli vennero trovati e soccorsi. Rangjung Rigpe Dorje aveva particolarmente a cuore gli uccelli e considerava essenziale una visita al negozio di uccelli di ogni citt\u00e0 che visitava.\nRangjung Rigpe Dorje fu considerato da molti un Buddha vivente. Come i suoi predecessori, egli fu in primis una figura spirituale e perci\u00f2 non si occup\u00f2 di questioni politiche. Invece, fece numerosi sforzi per preservare intatta la tradizione spirituale tibetana ed in questo modo contribu\u00ec a difendere l'identit\u00e0 della cultura tibetana stessa. Nel campo spirituale, egli rimane di grande ispirazione per centinaia di migliaia di persone in tutto il mondo che meditano su di lui ogni giorno.\nNote.\nAltre fonti:"}
{"id": "780539", "revid": "36418", "url": "https://it.wikipedia.org/wiki?curid=780539", "title": "Rangjung Rigpe Dorje", "text": ""}
{"id": "780540", "revid": "94902", "url": "https://it.wikipedia.org/wiki?curid=780540", "title": "LLRV", "text": ""}
{"id": "780542", "revid": "580", "url": "https://it.wikipedia.org/wiki?curid=780542", "title": "Bort les Orgues", "text": ""}
{"id": "780544", "revid": "4711", "url": "https://it.wikipedia.org/wiki?curid=780544", "title": "Dow Jones Industrial Average", "text": ""}
{"id": "780549", "revid": "834", "url": "https://it.wikipedia.org/wiki?curid=780549", "title": "The Vagina Monologues", "text": ""}
{"id": "780551", "revid": "121842664", "url": "https://it.wikipedia.org/wiki?curid=780551", "title": "Risonanza paramagnetica elettronica", "text": "La risonanza paramagnetica elettronica o risonanza di spin elettronico, nota come EPR (dall'inglese \"Electron Paramagnetic Resonance\") o ESR (\"Electron Spin Resonance\"), \u00e8 una tecnica spettroscopica impiegata per individuare e analizzare specie chimiche contenenti uno o pi\u00f9 elettroni spaiati (chiamate \"specie paramagnetiche\"). Queste specie includono: radicali liberi, ioni di metalli di transizione, difetti in cristalli, molecole in stato elettronico di tripletto fondamentale (ad es. l'ossigeno molecolare) o indotto per fotoeccitazione. I concetti basilari della tecnica EPR sono analoghi a quelli della risonanza magnetica nucleare, ma in questo caso sono gli spin elettronici ad essere eccitati al posto degli spin dei nuclei atomici.\nIl primo ad osservare il fenomeno della risonanza paramagnetica elettronica fu il fisico russo Evgenij Zavojskij nel 1944: egli not\u00f2 che un cristallo di CuCl2 esposto ad un campo magnetico statico di 4 mT assorbiva radiazione elettromagnetica a 133 MHz.\nTeoria EPR.\nUnit\u00e0 di misura e costanti.\nLe seguenti grandezze fisiche e relative unit\u00e0 di misura sono impiegate nella descrizione di un esperimento di risonanza paramagnetica:\nCompaiono spesso le seguenti costanti:\nPrincipi di base.\nUn elettrone possiede un momento angolare intrinseco noto come momento di spin. Le propriet\u00e0 del momento angolare di spin sono tipiche di un momento angolare quantistico; sono, cio\u00e8, descritte in modo appropriato solo dalla meccanica quantistica. Secondo la meccanica quantistica, per una data osservazione sperimentale possiamo conoscere solamente il modulo del momento angolare e la componente del momento angolare lungo una direzione (diciamo \"z\"), rimanendo invece completamente ignote le componenti lungo \"x\" e \"y\". Il modulo del momento angolare \u00e8 dato da\nformula_8 \nmentre la componente lungo \"z\" del momento angolare \u00e8 \nformula_9\nIn queste relazioni, formula_10 \u00e8 un numero intero o semintero positivo, e formula_11 pu\u00f2 assumere i valori formula_12. Per l'elettrone, formula_13 e quindi due valori di formula_14 sono possibili: formula_15 e formula_16.\nPoich\u00e9 l'elettrone \u00e8 una particella carica, al momento angolare di spin elettronico \u00e8 associato un momento magnetico, dato dalla relazione\nformula_17\ndove formula_18 \u00e8 chiamato rapporto giromagnetico elettronico, ed \u00e8 una costante per l'elettrone libero (formula_19).\nIn presenza di un campo magnetico formula_20, l'energia classica dell'interazione tra formula_21 e formula_22 \u00e8 descritta dall'equazione:\nformula_23\nQuesta energia \u00e8 chiamata energia \"Zeeman elettronica\". Utilizzando le relazioni precedenti si ottiene:\nformula_24 \ndove si \u00e8 assunto che il campo magnetico sia diretto lungo l'asse \"z\" del laboratorio.\nPer quanto detto, secondo la meccanica quantistica, per un singolo elettrone formula_25, che sostituito nella relazione precedente porta all'equazione fondamentale dell'EPR:\nformula_26\ncon formula_27\nGli spin elettronici aventi formula_28 sono indicati come spin formula_29, mentre gli spin con formula_30 sono indicati con formula_31.\nIn accordo con l\u2019espressione dell\u2019energia Zeeman elettronica, in presenza di un campo magnetico gli spin formula_29 e formula_31 assumono rispettivamente un'energia formula_34 e formula_35, come rappresentato sotto in figura.\nUn elettrone spaiato pu\u00f2 passare da un livello energetico all'altro o assorbendo o emettendo una quantit\u00e0 di energia formula_36 tale che sia verificata la condizione di risonanza. La maggioranza delle misure EPR viene effettuata in campi magnetici di circa 0.35 T con una corrispondente risonanza di spin che ricade nella regione delle microonde alla frequenza di 9-10 GHz.\nIn linea di principio, gli spettri EPR possono essere generati sia variando la frequenza dei fotoni incidenti su un campione mantenendo il campo magnetico costante, sia nel modo contrario. Nella pratica si tende a mantenere costante la frequenza. L'insieme di centri paramagnetici, come i radicali liberi, viene esposto a microonde di frequenza fissata. Aumentando il campo magnetico esterno, la differenza di energia tra gli stati di spin \"+1/2\" e \"-1/2\" tende ad aumentare fino a raggiungere il valore di risonanza con le microonde e generando un picco di assorbimento dovuto alla maggiore popolazione presente allo stato energetico inferiore. Le popolazioni dei vari stati seguono la distribuzione di Maxwell-Boltzmann.\nPerch\u00e9 si abbia effettivamente un assorbimento di energia da parte del sistema (e quindi una riga nello spettro EPR), oltre alla condizione di risonanza dev'essere verificata anche la condizione richiesta dalla regola di selezione formula_37, imposta dall'applicazione degli operatori di spin alle funzioni di base che descrivono gli stati del sistema formula_38.\nSpettro EPR.\nNei sistemi reali non si \u00e8 in presenza di singoli elettroni, essendo questi associati con uno o pi\u00f9 atomi. Da ci\u00f2 derivano diverse importanti conseguenze spettrali:"}
{"id": "780554", "revid": "68672749", "url": "https://it.wikipedia.org/wiki?curid=780554", "title": "Programma Skylab", "text": ""}
{"id": "780557", "revid": "6923", "url": "https://it.wikipedia.org/wiki?curid=780557", "title": "Garrotxa", "text": "La Garrotxa (nome ufficiale in lingua catalana; in spagnolo \"Garrocha\") \u00e8 una delle 41 comarche della Catalogna, con una popolazione di 51.786 abitanti; suo capoluogo \u00e8 Olot.\nAmministrativamente fa parte della provincia di Girona, che comprende 8 comarche."}
{"id": "780558", "revid": "228587", "url": "https://it.wikipedia.org/wiki?curid=780558", "title": "Prestige", "text": ""}
{"id": "780559", "revid": "88740", "url": "https://it.wikipedia.org/wiki?curid=780559", "title": "Valentine", "text": ""}
{"id": "780566", "revid": "580", "url": "https://it.wikipedia.org/wiki?curid=780566", "title": "Stile Romanico", "text": ""}
{"id": "780574", "revid": "48326725", "url": "https://it.wikipedia.org/wiki?curid=780574", "title": "Navetta spaziale", "text": ""}
{"id": "780575", "revid": "4711", "url": "https://it.wikipedia.org/wiki?curid=780575", "title": "Miss World", "text": ""}
{"id": "780580", "revid": "289247", "url": "https://it.wikipedia.org/wiki?curid=780580", "title": "Antiglobalizzazione", "text": ""}
{"id": "780581", "revid": "767487", "url": "https://it.wikipedia.org/wiki?curid=780581", "title": "Augustus Pablo", "text": "Biografia.\nNasce a St. Andrew, cresce nella classe media del distretto di Havendale, a Kingston.\n\u00c8 a scuola (al \"Kingston College School\" di Kingston) dove scopre e inizia a suonare l'organo. Tra i suoi amici c'\u00e8 Clive Chin, la cui famiglia possiede uno dei negozi di dischi pi\u00f9 importanti di Kingston; il \"clan\" dei Chin include anche il produttore Herman Chin Loy, un cugino di Leslie Kong, anch'esso produttore, il cui studio (e negozio di dischi) si chiama \"Aquarius\".\nSuona sin da giovane numerosi strumenti: il pianoforte, l'organo, lo xilofono, il sintetizzatore, il clavinet, ma lega il suo nome soprattutto alla melodica, lo strumento fino ad allora usato soprattutto per insegnare la musica ai ragazzi, nelle sue mani diventa un mezzo per elevare lo spirito verso la religione rasta, da lui praticata sin dalla giovane et\u00e0, e suo strumento prediletto da quando un giorno nel 1969, fa un'audizione proprio all\"'Aquarius studio\" di Herman Chin-Loy e immediatamente, il giorno successivo, incide il suo primo brano, \"Iggy Iggy\", nello studio di registrazione Randy's (di Clive Chin).\n\u00c8 lo stesso produttore, Clive Chin, che gli d\u00e0 il soprannome di Augustus Pablo, pseudonimo jolly fino ad allora usato da Chin per nominare gli esecutori dei suoi brani: il successo del primo brano \u00e8 tale che decide di lasciarlo a Pablo.\nIl successivo singolo \u00e8 \"Java\" del 1972 ed \u00e8 uno dei pi\u00f9 grandi successi di Augustus Pablo e uno dei primi pezzi, insieme a \"East of the River Nile\" in cui Pablo da un'impronta cos\u00ec caratterizzante al suo stile musicale da ricevere immediatamente un nome: \"Far East sound\" (il suono dell'estremo oriente), in cui \u00e8 molto marcata l'enfasi sugli accordi in tonalit\u00e0 minore e grooves \"esotici\".\nNel 1973 Clive Chin produce l'album \"Java Java Dub\"; l'album, mixato da Errol \"ET\" Thomspon e costruito intorno alla fortunata canzone di Pablo, \u00e8 considerato uno dei primi album dub della storia.\nIn questo periodo Pablo lavora anche con molti altri importanti produttori giamaicani: Leonard Chin, Lee \"Scratch\" Perry, Augustus \"Gussie\" Clarke, Keith Hudson, Errol Thompson e Bunny Lee.\nDopo il 1972, insoddisfatto dagli accordi artistici e finanziari con i suoi produttori, Pablo crea le sue etichette discografiche \"Hot Stuff\", \"Message\", \"Pablo International\" e soprattutto \"Rockers (International)\", lo stesso nome del sound system lanciato dalla fine degli anni sessanta col fratello Garth (chiamato \"Rockers Hi-Fi\").\nLe prime produzioni per le sue etichette sono un misto di nuove versioni dei classici brani dell'etichetta Studio One (\"Skanking Easy\", \"Frozen Dub\") e di nuove composizioni.\nNel 1974, Clive Chin e un altro membro della famiglia, Pat Chin, sovrintendono alla registrazione del classico album di Pablo \"This Is Augustus Pablo\".\nDel 1976 \u00e8 l'album \"King Tubby Meets Rockers Uptown\", da molti appassionati considerato uno dei migliori album dub di sempre: contiene le versioni dub di molti brani prodotti da Pablo, mixate dal leggendario King Tubby (AKA Osbourne Ruddock), l'ingegnere del suono a cui si deve l'invenzione della musica dub.\nPablo, oltre a produrre dischi con il proprio nome, produsse molti altri giovani talenti della musica giamaicana: Jacob Miller, Hugh Mundell, Junior Delgado, Delroy Williams, Norris Reid, Ricky Grant, Yami Bolo, Earl Sixteen e il gruppo Tetrack, e suon\u00f2 come turnista, soprattutto come organista e pianista, in moltissimi dischi reggae/dub del periodo compreso tra la fine degli anni settanta e l'inizio degli anni ottanta.\nIl disco \"East of the River Nile\" del 1977 \u00e8 un album strumentale, registrato ai mitici Black Ark Studios di Kingston, gli studi di registrazione di Lee \"Scratch\" Perry, considerato il suo miglior album strumentale e tra i migliori album dub di tutti i tempi.\nMuore a soli 46 anni nel maggio del 1999 per una crisi polmonare.\nIl suo negozio di dischi, gestito attualmente dal fratello Garth \u00e8 il \"Rockers International Record Shop\" e si trova in Orange Street, a Kingston."}
{"id": "780582", "revid": "1784492", "url": "https://it.wikipedia.org/wiki?curid=780582", "title": "Jovan A\u0107imovi\u0107", "text": "Carriera.\nClub.\nDivent\u00f2 famoso come centrocampista centrale, ma oggi si direbbe \"trequartista\", pi\u00f9 propenso all'assist che non al tiro in rete. Gioc\u00f2 per la e si mostr\u00f2 fin da giovane dotato di un buon destro. Era carente in rapidit\u00e0, causa la figura tozza e due gambe sproporzionatamente muscolose (alto 1,76 pesava 78\u00a0kg). Con la squadra di Belgrado ha vinto quattro campionati della RSF di Jugoslavia e tre Coppe di Jugoslavia.\nAll'inizio della stagione 1976-1977 si trasferisce in Germania Ovest, al , prima di tornare in patria e chiudere la carriera al Sin\u0111eli\u0107 Belgrado.\nNazionale.\nNella nazionale jugoslava conta 55 presenze e 3 gol; partecipa ai Europei del 1968, terminati con il secondo posto dei \"Plavi\" medaglia d'argento, sconfitti in finale dagli \"azzurri\". Prende parte anche ai Mondiali del 1974 e agli Europei del 1976."}
{"id": "780585", "revid": "1788047", "url": "https://it.wikipedia.org/wiki?curid=780585", "title": "Distretto di Selwyn", "text": " \nIl distretto di Selwyn \u00e8 un'autorit\u00e0 territoriale della Nuova Zelanda che si trova entro i confini della regione di Canterbury, nell'Isola del Sud. La sede del Consiglio distrettuale si trova nella citt\u00e0 di Leeston.\nStoria.\nI primi abitanti della regione furono i M\u0101ori. I primi colonizzatori europei, prevalentemente britannici, giunsero nella seconda met\u00e0 del XIX secolo; essi cominciarono quasi subito a disboscare l'area per dedicare i terreni al pascolo e all'agricoltura.\nIl nome del Distretto deriva da quello del fiume che lo percorre in tutta la sua lunghezza, che a sua volta deriva dal vescovo Selwyn, uno dei primi esploratori di questa parte dell'Isola del Sud.\nGeografia fisica.\nIl Distretto si trova sulla parte orientale dell'isola, e si pu\u00f2 dividere in due parti ben distinte: la parte pianeggiante, dove vive la maggior parte della popolazione, e la parte montuosa. La parte pianeggiante si estende nella met\u00e0 orientale del Distretto, verso l'Oceano Pacifico; la parte montuosa invece si trova nella parte occidentale, e culmina col crinale delle Alpi meridionali, che fanno da confine col Distretto di Westland.\nNella parte meridionale il territorio \u00e8 dominato dalla presenza del lago Ellesmere e da zone paludose.\nPopolazione.\nIl Distretto \u00e8 tipicamente rurale, con met\u00e0 dei 30.000 abitanti che vivono nei vari centri abitati e l'altra met\u00e0 che vivono nelle zone agricole. Quasi tutta la popolazione, ben il 95%, risiede nella zona pianeggiante. La citt\u00e0 pi\u00f9 popolosa \u00e8 Lincoln, con circa 2.700 abitanti, mentre gli altri centri (Leeston, il capoluogo, Darfield e Rolleston) non raggiungono i 2.000.\nUltimamente per\u00f2 si sta notando un grande sviluppo demografico, soprattutto per quanto riguarda Lincoln e Rolleston, dovuto probabilmente al fatto che questi due centri sono molto vicini alla citt\u00e0 di Christchurch: la gente vi si trasferisce per evitare la vita frenetica di una grande citt\u00e0, ma senza allontanarsi troppo da una grande citt\u00e0. Alcune proiezioni affermano che Rolleston avr\u00e0 14.000 abitanti nel 2015.\nEconomia.\nL'economia del Distretto si basa principalmente sull'agricoltura, soprattutto sull'allevamento e sulla produzione e lavorazione di carne, latte e lana. L'industria \u00e8 poco rappresentata nell'economia distrettuale, eccettuato un notevole caso: quello della citt\u00e0 di Lincoln, ove ha sede un'universit\u00e0 e ove si possono trovare molte organizzazioni incentrate sulla ricerca scientifica."}
{"id": "780587", "revid": "89721", "url": "https://it.wikipedia.org/wiki?curid=780587", "title": "Hearts of Iron 2", "text": ""}
{"id": "780599", "revid": "123639820", "url": "https://it.wikipedia.org/wiki?curid=780599", "title": "Renovatio Imperii", "text": "La Renovatio Imperii (latino per \"rinnovamento dell'impero\") \u00e8 stata un ideale utopistico medievale, vagheggiato fino al XIV-XV secolo, ma vivo, in particolar modo, durante l'Alto Medioevo, che aveva come intento quello di rinnovare l'autorit\u00e0 imperiale plasmandola nel nuovo spirito cristiano.\nStoria.\nL'idea di rifondare l'antica autorit\u00e0 dell'impero romano caratterizzandola nel segno del nuovo credo religioso nacque gi\u00e0 all'epoca di Giustiniano per poi crescere al tempo di Carlo Magno e, viva per tutto il medioevo, prese particolare vigore nel X secolo, durante il regno di Ottone III (\"renovatio Imperii Romanorum\").\nIl potere imperiale, almeno in via di principio, ha un valore universale in tutto l'occidente cristiano, poich\u00e9 si ritiene conferito direttamente da Dio, sia pure per tramite della Chiesa (l'incoronazione di Carlo Magno ad opera di Papa Leone III).\nIl progetto di rifondare un'autorit\u00e0 imperiale intrisa di valori cristiani prese nuovo impulso con il regno di Ottone III, il quale collabor\u00f2 strettamente con papa Silvestro II. Esso per\u00f2 ebbe vita breve a causa della prematura morte dell'imperatore (a 22 anni d'et\u00e0), nonch\u00e9 per le numerose resistenze che incontr\u00f2 sia all'interno della nobilt\u00e0 germanica, sia per l'opposizione dell'Impero romano d'oriente che si riteneva unico erede dell'Impero romano."}
{"id": "780601", "revid": "78273", "url": "https://it.wikipedia.org/wiki?curid=780601", "title": "Lavoratori di tutti i paesi, unitevi!", "text": ""}
{"id": "780606", "revid": "2058875", "url": "https://it.wikipedia.org/wiki?curid=780606", "title": "Voyager (Mike Oldfield)", "text": "Voyager \u00e8 un album in studio di Mike Oldfield pubblicato nel 1996 da WEA in formato LP, CD, MC.\nIl disco.\n\"Voyager\" \u00e8 caratterizzato da atmosfere celtiche e New Age. Infatti l'album fu prodotto da Rob Dickins che all'epoca collaborava anche con Enya. Il brano tradizionale \"Women Of Ireland\" \u00e8 la rivisitazione di una nota breve composizione di Se\u00e1n \u00d3 Riada (la quale \u00e8 utilizzata nel film Barry Lyndon con gli arrangiamenti dei Chieftains), e contiene anche una citazione della \"Sarabanda\" di H\u00e4andel, brano anch'esso inserito nel film di Kubrick. \u00c8 stato utilizzato inoltre come colonna sonora per uno spot andato in onda nel 2000 della Birra Peroni.\nL'album \u00e8 l'ultimo realizzato da Oldfield per Warner Music, il primo fu \"Tubular Bells II\".\nLa musica di questo album \u00e8 orientata verso la musica celtica; sono infatti molti i brani tradizionali rivisitati da Oldfield per questo album. Il disco \u00e8 stato inizialmente registrato utilizzando solamente strumenti acustici, in seguito Oldfield aggiunse sintetizzatori, drum machine e altri strumenti elettronici.\n\"The Hero\" \u00e8 un pezzo scozzese originariamente scritto da James Scott Skinner nel 1903 con il titolo di \"Hector the Hero\". \"Women of Ireland\", e \"She moves through the Fair\" sono canzoni tradizionali irlandesi. \"Dark Island\" \u00e8 una canzone scozzese, la musica originale \u00e8 stata scritta da Iain Maclachlan nel 1958 e le parole sono state scritte da David Silver nel 1962. \"Flowers of the Forest\" \u00e8 una canzone tradizionale scozzese, una ballata che narra la Battaglia di Flodden Field del 1513. \"The Song of the Sun\" \u00e8 stata composta dal musicista galiziano Bieito Romero.\n\"Celtic Rain\", \"The Voyager\", \"Wild Goose flaps its Wings\" e \"Mont Saint-Michel\" sono gli unici brani dell'album scritti interamente da Oldfield.\nIl primo singolo estratto fu \"The Voyager\", seguito da \"The Song of the Sun\", pubblicati entrambi nel 1996 rispettivamente in Germania e in Spagna. Nel 1997 esce come singolo anche \"Women Of Ireland\"."}
{"id": "780607", "revid": "767487", "url": "https://it.wikipedia.org/wiki?curid=780607", "title": "Per amare Ofelia", "text": "Per amare Ofelia \u00e8 un film commedia italiano del 1974, diretto da Flavio Mogherini, che segna il debutto cinematografico di Renato Pozzetto.\nTrama.\nOrlando sebbene abbia oltre trent'anni si sente ancora un bambino, terrorizzato dal mondo esterno ed \u00e8 ancora bloccato in un rapporto ossessivamente unito alla madre. Tutte le cose che riguardano un normale uomo della sua et\u00e0 Orlando non sa nemmeno cosa siano; specialmente il sesso, attivit\u00e0 quasi sconosciuta alle sue orecchie. Un giorno Orlando soccorre una prostituta di nome Ofelia e questa pian piano, venuta a sapere del suo problema della paura di diventare adulto, attende pazientemente il momento adatto per convincerlo ad uscire all'aperto dal suo guscio. Sulle prime Orlando appare indisposto e molto diffidente ma poi si lascia convincere dalla delicatezza che Ofelia usa per riuscire nella sua impresa e alla fine avr\u00e0 il suo primo rapporto sessuale con una ragazza.\nDistribuzione.\nLa pellicola \u00e8 stata distribuita nelle sale cinematografiche italiane il 26 aprile del 1974.\nAccoglienza.\nIncassi.\nSi \u00e8 classificato al 20\u00ba posto tra i primi 100 film di maggior successo della stagione cinematografica italiana 1973-1974.\nRiconoscimenti.\nNel 1975 la pellicola ha vinto un Nastro d'argento per Renato Pozzetto come migliore attore esordiente."}
{"id": "780610", "revid": "9595", "url": "https://it.wikipedia.org/wiki?curid=780610", "title": "Julia Concordia Sagittaria", "text": ""}
{"id": "780612", "revid": "1433186", "url": "https://it.wikipedia.org/wiki?curid=780612", "title": "Cabo Rojo (Porto Rico)", "text": "Cabo Rojo \u00e8 una citt\u00e0 di Porto Rico situata nell'estremit\u00e0 sud-occidentale dell'isola. L'area comunale confina a nord con Mayag\u00fcez e Hormigueros, e a est con San Germ\u00e1n e Lajas. \u00c8 bagnata a sud dal Mar dei Caraibi e a ovest dalle acque dello stretto della Mona. Il comune, che fu fondato nel 1771, oggi conta una popolazione di quasi 47.000 abitanti ed \u00e8 suddiviso in 19 circoscrizioni (\"barrios\")."}
{"id": "780621", "revid": "108682", "url": "https://it.wikipedia.org/wiki?curid=780621", "title": "Entroterra siciliano", "text": ""}
{"id": "780622", "revid": "108682", "url": "https://it.wikipedia.org/wiki?curid=780622", "title": "Sicilia interna", "text": ""}
{"id": "780626", "revid": "729019", "url": "https://it.wikipedia.org/wiki?curid=780626", "title": "Senbon", "text": "I sono degli aghi usati dai ninja. Hanno una lunghezza dai 10 ai 25\u00a0cm, con punte su entrambe le estremit\u00e0, in modo da poter essere impugnati in ogni verso. Possono essere utilizzati sia come armi da lancio, sia come pugnali o coltelli classici.\nSpesso, per diventare armi mortali, venivano utilizzati ricoperti di veleno."}
{"id": "780635", "revid": "438678", "url": "https://it.wikipedia.org/wiki?curid=780635", "title": "La poliziotta", "text": "La poliziotta \u00e8 un film commedia italiano del 1974, diretto da Steno ed interpretato da Mariangela Melato, che ottenne il David di Donatello per la sua interpretazione di \"Giovanna\", la poliziotta.\nTrama.\nGianna \u00e8 una piacente segretaria, sfruttata sul lavoro poich\u00e9 vista dagli uomini solo come un oggetto. Stanca della \nsituazione, decide di trasferirsi da Ravedrate a Milano, ma alla stazione del paese trova ispirazione per il suo riscatto: la possibilit\u00e0 di diventare vigile urbano.\nSi diploma con il massimo dei voti e dopo aver cambiato nome in Giovanna, in ricordo della Pulzella d'Orl\u00e9ans, entra in servizio, fiera del suo incarico, ma man mano che prosegue nel suo lavoro scopre come tutto il mondo politico sia un intrico di menzogne, truffe, clientelismi e nepotismi tra privati, aziende e Stato.\nI suoi oppositori tentano in ogni modo di emarginarla a incarichi duri o di minor importanza, poi di ostracizzarla e infine di diffamarla. La sua forza di volont\u00e0 e il suo senso del dovere la portano comunque ad attirare l'attenzione dei media, riesce a portare al Ministero le sue denunce ma, anche l\u00ec, l'illegalit\u00e0 regna e queste vengono fatte sparire. Gianna viene spedita in un posto vacante in una sperduta isola siciliana assieme al pretore che l'aveva spalleggiata.\nSequel e ispirazioni.\n\"La poliziotta\" \u00e8 considerato uno dei padri nobili del filone soft-erotico della commedia erotica all'italiana anni settanta non perch\u00e9 ne contiene i temi, ma i personaggi. Furono successivamente girati tre sequel del film (\"La poliziotta fa carriera\", \"La poliziotta della squadra del buon costume\" e \"La poliziotta a New York\"), tutti e tre girati da Michele Massimo Tarantini ed in cui il ruolo della poliziotta \u00e8 interpretato da Edwige Fenech; questi tre seguiti non mantengono il tenore umoristico del film originario, molto soft, ma sono dei veri e propri film comico-erotici. In tutti e quattro i film della serie \u00e8 presente Alvaro Vitali, prima in un piccolo ruolo e poi sempre pi\u00f9 centrale.\nAllo stesso modo de \"La poliziotta\", anche un altro film di Steno dar\u00e0 vita ad un popolare genere degli anni Settanta: \"La polizia ringrazia\", iniziatore del genere poliziottesco.\nAmbientazione.\nIl film \u00e8 ambientato nel fittizio paese di Ravedrate. La maggior parte delle scene venne girata a Bergamo, tra citt\u00e0 alta e bassa. Altre scene furono girate sull'Adda, si riconoscono infatti il ponte sull'Adda tra Paderno d'Adda e Calusco d'Adda, e la centrale Esterle di Cornate d'Adda. Nei titoli d'inizio si riconosce invece Terni, in particolare Piazza Tacito e gli argini del Nera."}
{"id": "780636", "revid": "287204", "url": "https://it.wikipedia.org/wiki?curid=780636", "title": "Distretto di Ashburton", "text": " \nIl distretto di Ashburton \u00e8 un'autorit\u00e0 territoriale della Nuova Zelanda che si trova entro i confini della regione di Canterbury, nell'Isola del Sud. La sede del Consiglio distrettuale si trova nella citt\u00e0 di Ashburton, la terza della regione per dimensioni. Il nome m\u0101ori della citt\u00e0 \u00e8 Hakatere.\nStoria.\nAshburton venne battezzata cos\u00ec dal capitano Joseph Thomas, in onore di Francis Baring, III barone Ashburton, un membro della Canterbury Association (societ\u00e0 creata nel XIX secolo per promuovere la colonizzazione dell'Isola del Sud).\nEconomia.\nIl Distretto \u00e8 prettamente agricolo, dedito soprattutto all'allevamento e all'industria ad esso collegata. Oltre a ci\u00f2, Ashburton \u00e8 la sede dell'unica azienda neozelandese produttrice di autobus, la Designline, e della pi\u00f9 grande azienda produttrice di telai del mondo, la Ashford's.\nCuriosit\u00e0.\nUn tipico nomignolo con cui viene etichettata la citt\u00e0 di Ashburton \u00e8 \"Ashvegas\" (in inglese \"Ash\" significa \"cenere\"), con riferimento alla citt\u00e0 statunitense di Las Vegas, in Nevada; questo sembra sia dovuto alla fama di conservatorismo dei suoi residenti e alla mancanza di vita notturna della citt\u00e0, accoppiato col fatto di essere un centro luminoso in mezzo al deserto (Las Vegas) o alla pianura (Ashburton)."}
{"id": "780637", "revid": "13833", "url": "https://it.wikipedia.org/wiki?curid=780637", "title": "Tin\u00e9e", "text": ""}
{"id": "780640", "revid": "130479", "url": "https://it.wikipedia.org/wiki?curid=780640", "title": "Villaggio della Nebbia", "text": ""}
{"id": "780641", "revid": "1305772", "url": "https://it.wikipedia.org/wiki?curid=780641", "title": "Ashburton", "text": ""}
{"id": "780648", "revid": "36426", "url": "https://it.wikipedia.org/wiki?curid=780648", "title": "Torre dei Giuochi", "text": ""}
{"id": "780649", "revid": "110157", "url": "https://it.wikipedia.org/wiki?curid=780649", "title": "Aggrotech", "text": "L'Aggrotech (aggressive techno), recentemente ridefinito anche come \"Terror EBM\", \"Harsh EBM\", \"Hellektro\" (da 'hell', inferno e 'elektro') o pi\u00f9 raramente come \"Endzeit Elektro\", \u00e8 la definizione di un genere che ha preso piede nella met\u00e0 degli anni novanta. Inizialmente usato per tour di bands come i Kevorkian Death Cycle, il termine si distacc\u00f2 presto dal suo significato originario. Dalla met\u00e0 degli anni 90, cominci\u00f2 ad essere usato per descrivere le nuove sonorit\u00e0 nate dall'evoluzione dell'electro-industrial caratterizzate da una struttura dura e marcata (\"harsh\" sta per \"duro\", \"rigido\", ma anche \"stridente\"), con beats aggressivi e generalmente in uptempo, con una forte influenza della techno music, e versi di natura militante, pessimista o esplicita. Tipicamente, le parti vocali sono distorte per essere stridenti, nette e senza toni. Gli artisti di questo genere infatti usano spesso strutture melodiche atonali.\nLo stile divenne meno popolare nei primi anni degli anni 2000, per la diffusione di synthpop e futurepop nella scena elettronica alternativa, ma recentemente si \u00e8 riavuta una nuova vita per il genere, confermata dal fatto che sia aggrotech che powernoise sono diventati immancabili nelle playlists dei dancefloor goth/industrial.\nArtisti.\nEsempi di artisti che possono essere considerati aggrotech sono: Aghast View, Suicide Commando, Die Sektor, , Psyclon Nine, Dot Execute, Dismantled, Hocico, Hyperhate, Dulce Liquido, Amduscia, Tactical Sekt, Alien Vampires, Feindflug, Virtual Embrace, Aslan Faction, Grendel, Agonoize, Marc Horstmeier (Counter-Drone-Defect), Spineflesh, The Retrosic, Combichrist, Funker Vogt, Tamtrum, Psychopomps e Unter Null. \nAlcuni degli artisti storici quali Aghast View e hanno convertito il loro sound in uno stile pi\u00f9 maturo, meno forte e spesso rompono i confini di questo genere musicale; ma nuove leve come Tamtrum, Psyclon Nine, Combichrist e Virtual Embrace hanno dato nuova linfa all'aggrotech."}
{"id": "780655", "revid": "1226", "url": "https://it.wikipedia.org/wiki?curid=780655", "title": "Dizionario della Lingua Italiana (Tommaseo)", "text": ""}
{"id": "780663", "revid": "767487", "url": "https://it.wikipedia.org/wiki?curid=780663", "title": "Baby Sitter - Un maledetto pasticcio", "text": "Baby Sitter - Un maledetto pasticcio (\"Jeune fille libre le soir\") \u00e8 un film del 1975 diretto da Ren\u00e9 Cl\u00e9ment.\nSi tratta di una co-produzione tra Italia, Francia e Germania Ovest.\nTrama.\nUn rapimento del figlio di un ricco imprenditore mette in discussione l operato di una baby sitter...che vittima anche lei come il bambino di una tremenda vendetta subir\u00e0 situazioni a lei sfavorevoli...presa da grandi rimorsi la giovane si riscattera' salvando il bambino prima di chiudere con la vita terrena"}
{"id": "780665", "revid": "57342", "url": "https://it.wikipedia.org/wiki?curid=780665", "title": "Baby sitter - Un maledetto pasticcio", "text": ""}
{"id": "780675", "revid": "28592", "url": "https://it.wikipedia.org/wiki?curid=780675", "title": "Zemskiy Sobor", "text": ""}
{"id": "780676", "revid": "729019", "url": "https://it.wikipedia.org/wiki?curid=780676", "title": "Dora Marsden", "text": "Lei stessa si defin\u00ec una \"femminista egoista\". Infatti, dopo l'iniziale adesione al movimento suffragista, propose una sua personale versione del femminismo, che si incarnava nel tipo della \u00abdonnalibera\u00bb (freewoman) e si ispirava ai principi di un individualismo radicale di matrice anarchica.\nBiografia.\nNacque nel 1882 a Marsden, vicino a Huddersfield, Yorkshire, Gran Bretagna. Nel 1890 suo padre abbandon\u00f2 la famiglia dopo il fallimento economico della sua attivit\u00e0 tessile. Inizi\u00f2 a lavorare come tutrice all'et\u00e0 di tredici anni. All'et\u00e0 di diciotto anni frequent\u00f2 l'Universit\u00e0 di Manchester per tre anni ottenendo il diploma; dopo di allora lavor\u00f2 a tempo pieno come insegnante per cinque anni. Mardsen ader\u00ec al movimento suffragista durante i suoi studi. Nel 1909 fu arrestata per la sua attivit\u00e0 politica e successivamente s'impegn\u00f2 a tempo pieno con l'Unione Politica e Sociale delle Donne (Women's Social and Political Union), che lasci\u00f2 nel 1911 dopo essere entrata in conflitto con le principali leader del movimento (le sorelle Emmeline e Christabel Pankhurst).\nMarsden e le sue amiche criticavano il modo in cui le Pankhurst prendevano decisioni senza consultare gli altri membri del movimento e l'influenza che aveva sull'organizzazione un piccolo gruppo di donne benestanti, come Emmeline Pethick-Lawrence.\nNel 1907, la Mardsen, insieme a Teresa Billington-Greig, Elizabeth How-Martyn, Margaret Nevinson e Charlotte Despard e altri settanta membri del WSPU fondarono la Women's Freedom League (Lega per la Libert\u00e0 delle Donne).\nNel 1911 Dora Marsden e Mary Gawthorpe fondarono il giornale femminista, \"The Freewoman\". Il giornale caus\u00f2 uno scandalo per gli argomenti trattati (amore libero e incoraggiamento alle donne di non sposarsi). Il giornale includeva anche articoli che inneggiavano ad una gestione comune dei bambini e della casa.\nGawthorpe sub\u00ec gravi lesioni interne dopo essere stata picchiata dalle forze dell'ordine ad un meeting. Fu incarcerata diverse volte e l'alternanza di fame e nutrimento forzato ne minarono la salute. Nel maggio 1912 smise di lavorare alla rivista \"The Freewoman\".\nMarsden, dal suo canto, continu\u00f2 a lavorare alla rivista ma i fondi finanziari vennero tolti una volta che fu bandita da W.H.Smith con l'accusa di immoralit\u00e0. Harriet Weaver diede un supporto finanziarIo e il giornale fu ripubblicato con il nome \"The New Freewoman\".\nRebecca West si impegn\u00f2 nella pubblicazione della rivista che nel 1914 fu rinominata \"The Egoist\" (nome suggerito da Ezra Pound).\nNel 1914 Marsden si dimise dalla redazione della rivista per concentrarsi sulla scrittura di libri. Tuttavia, \"The Definition of the Godhead\", non \u00e8 comparso prima del 1928. Fu seguito da \"Mysteries of Christianity\" nel 1930.\nLa maggior parte dei libri prodotti dalla Mardsen non sono stati accolti sufficientemente bene nemmeno dai suoi collaboratori. Questo le provoc\u00f2 una depressione nel 1930 che fu aumentata dalla morte della madre nel 1935. In definitiva spese gli ultimi 25 anni della sua vita a casa, per questa malattia psicologica, in Dumfries, Scozia.\nDora Marsden muore per un attacco cardiaco nel 1960."}
{"id": "780685", "revid": "205059", "url": "https://it.wikipedia.org/wiki?curid=780685", "title": "San Damiano (chiesa di Assisi)", "text": ""}
{"id": "780689", "revid": "767487", "url": "https://it.wikipedia.org/wiki?curid=780689", "title": "Pisidia", "text": "La Pisidia (in greco: \u03a0\u03b9\u03c3\u03b9\u03b4\u03af\u03b1, \"Pisid\u00eda\"; in turco: \"Pisidya\") \u00e8 una zona dell'Asia Minore, oggi in Turchia, anticamente abitata dal popolo anatolico dei Pisidi. Fu una provincia dell'Impero romano dopo la riorganizzazione dioclezianea, a partire dal 297.\nGeografia.\nLa regione si trovava nella parte meridionale dell'Asia Minore, in corrispondenza di una regione montuosa interna alle pendici del Tauro, a nord della Panfilia, che la separava dal mar Mediterraneo. Corrisponde all'attuale \"regione dei Laghi\".\nStoria.\nViene menzionata per la prima volta nell'Anabasi di Senofonte, in relazione alla storia del re Ciro il Giovane. Alessandro Magno attravers\u00f2 il territorio per raggiungere la Frigia dalla Panfilia, incontrando una notevole resistenza, che lo costrinse a conquistarne una per una le citt\u00e0.\nCon la pace di Apamea, alla quale i Romani costrinsero Antioco III di Siria nel 188 a.C., la regione era passata sotto gli Attalidi. Nel 133 a.C. l'ultimo re di Pergamo, Attalo III, mor\u00ec lasciando in eredit\u00e0 il proprio regno a Roma, che ne inglob\u00f2 la maggior parte nella nuova provincia d'Asia. La Pisidia tuttavia non entr\u00f2 a far parte della nuova provincia e fin\u00ec con l'inserirsi, in particolare con la sua parte meridionale, nell'orbita d'influenza dei pirati cilici, i quali avevano accresciuto le loro attivit\u00e0 fino a minacciare il commercio nel mar Mediterraneo tra la fine del II e gli inizi del I secolo a.C. In quest'epoca le citt\u00e0 battevano moneta propria.\nUna spedizione vittoriosa contro i pirati cilici venne condotta nel 102 a.C. dal proconsole Marco Antonio Oratore (nonno del triunviro Marco Antonio), che ne ottenne il trionfo, ma non raggiunse risultati duraturi. Una successiva spedizione di Publio Servilio Vata nel 77-74 a.C. port\u00f2 alla conquista romana dell'Isauria e di parte della Panfilia e della Pisidia, poi nuovamente perdute per la sconfitta di Marco Antonio Cretico.\nPompeo, ottenuto nel 67 a.C., con la legge Gabinia, un comando straordinario debell\u00f2 la pirateria cilicia e istitu\u00ec una serie di nuove province asiatiche, tra le quali quella di Cilicia, comprendente anche la Pisidia, durata fino al 36 a.C.\nNel 39 a.C. la Pisidia fu ceduta al regno di Galazia, che alla morte dell'ultimo re, Aminta, fu annesso da Augusto, con l'istituzione della provincia di Galazia, di cui anche la Pisidia faceva parte. La capitale provinciale fu stabilita ad \"Ancyra\", ma le regioni storiche che costituivano la provincia mantennero propri centri amministrativi e il capoluogo della Pisidia fu la citt\u00e0 di Sagalassos, che aveva conservato uno \"status\" di citt\u00e0 indipendente (\"civitas libera\").\nFurono create anche diverse colonie di veterani delle legioni (\"Antiochia Cesarea Augusta\", \"Iulia Augusta Obasenorum\", \"Cremna\", o \"Colonia Iulia Augusta Felix\", \"Comana\" e \"Lystra\"). Altra citt\u00e0 importante fu Selge. Lo sviluppo del territorio fu favorito dalla costruzione della via Sebaste (6 a.C.) che costitu\u00ec un importante asse di penetrazione verso l'interno. La provincia venne progressivamente romanizzata e il latino rimase il linguaggio ufficiale fino alla fine del III secolo, sebbene gli abitanti fossero di lingua greca.\nLa Pisidia svolse un ruolo importante nella prima diffusione del Cristianesimo: Antiochia di Pisidia fu visitata da Paolo di Tarso nel suo primo viaggio e fu in seguito sede episcopale (il vescovo \"Optimus\" partecip\u00f2 ad un concilio a Costantinopoli nel 381).\nL'imperatore Probo (276-282) fu costretto ad intervenire in Pisidia per reprimere il brigantaggio. Nel 297, in occasione della riorganizzazione dioclezianea, divenne provincia autonoma con capitale Antiochia di Pisidia."}
{"id": "780690", "revid": "486946", "url": "https://it.wikipedia.org/wiki?curid=780690", "title": "Lingua macedorumena", "text": ""}
{"id": "780691", "revid": "963244", "url": "https://it.wikipedia.org/wiki?curid=780691", "title": "Jean de Br\u00e9beuf", "text": "Biografia.\nVenne ordinato sacerdote a Rouen il 25 marzo 1622.\nNel 1625 si rec\u00f2 in Canada con altri missionari della Compagnia di Ges\u00f9.\nL'anno seguente si ferm\u00f2 nel territorio degli Uroni, con i quali visse a lungo. A lui \u00e8 attribuita la canzone \"Iesous Ahatonnia\" (\"Nasce Ges\u00f9\"), conosciuta come \"The Huron Carol\" (\"Canto natalizio degli Uroni\"), scritta nella lingua di questo popolo nel 1643.\nMor\u00ec trucidato da una trib\u00f9 di Irochesi nel 1649.\n\u00c8 venerato come santo e martire della Chiesa cattolica insieme ai suoi compagni, i cosiddetti Santi martiri canadesi. \nLa sua commemorazione nel Martirologio romano \u00e8 il 16 marzo, ma viene anche ricordato assieme agli altri martiri canadesi il 19 ottobre."}
{"id": "780695", "revid": "767487", "url": "https://it.wikipedia.org/wiki?curid=780695", "title": "Zio Paperone alla ricerca della lampada perduta", "text": "Zio Paperone alla ricerca della lampada perduta (\"DuckTales: The Movie - Treasure of the Lost Lamp\") \u00e8 un lungometraggio d'animazione della Disney uscito nel 1990, con i protagonisti della serie animata televisiva \"DuckTales - Avventure di paperi\".\nTrama.\nPaperon de' Paperoni, Qui, Quo, Qua e Gaia sono in viaggio a bordo di un aereo pilotato da Jet McQuack, diretti verso un sito di scavi archeologici in Medio Oriente dove gli uomini di Paperone sembrano aver scoperto il luogo in cui Collie Baba, il pi\u00f9 grande ladro di tutti i tempi, aveva sotterrato il suo immenso tesoro, bramato dall'anziano papero per oltre quarant'anni. Dopo uno spettacolare e disastroso atterraggio e la distruzione di ci\u00f2 che rimaneva di un antico tempio, Paperone scopre, con suo profondo rammarico, che il tesoro ritrovato consiste unicamente in un baule pieno di vecchi abiti, dove per\u00f2 Quo trova una mappa che indica proprio dove si trova il bottino.\nPoco pi\u00f9 tardi, un misterioso individuo di nome Merlock obbliga un fragile quanto opportunista ladruncolo di nome Dijon, nonch\u00e9 suo servitore e aiutante, a fare da guida a Paperone nella loro spedizione alla ricerca del tesoro nel deserto, per impadronirsi di una misteriosa lampada situata in mezzo all'oro di Collie Baba.\nDurante il viaggio, il cammello di Jet inciampa su una roccia che si rivela la punta di un'antica piramide. Il gruppo incomincia a scavare e, una volta scoperto l'ingresso, i paperi e Dijon si introducono al suo interno. Dopo aver superato delle trappole, il gruppo raggiunge un'enorme stanza che pullula di scorpioni giganti, al centro della quale si trova un lungo pilastro, collegato all'ingresso soprelevato da un ponte di corde, sulla cui cima si trova un cesto stracolmo di tesori, il famoso bottino di Collie Baba. Proprio mentre il gruppo sta portando via l'ultimo sacco pieno di ricchezze, Merlock, che li ha seguiti sotto forma d'aquila, si manifesta, ruba il tesoro, innesca una trappola mortale e scappa insieme a Dijon. Bloccati nella piramide, i paperi riescono a fuggire, ma il tesoro oramai \u00e8 perduto. L'unico oggetto rimasto al gruppo \u00e8 una vecchia lampada ad olio, regalata a Gaia da Paperone, convinto che non abbia un grande valore economico. Non trovando nel tesoro la lampada, Merlock deduce che Paperone se ne sia impadronito e decide di rintracciarlo dopo aver scoperto la sua fuga dalla piramide, portando con s\u00e9 il povero Dijon.\nUna volta tornati a Paperopoli, Gaia, Qui, Quo e Qua strofinano casualmente la lampada, da cui esce un giovane Genio paperiforme munito di turbante che rivela capace di esprimere tre desideri per padrone. Per evitare che il Genio venga scoperto dallo zio, i nipoti lo camuffano da ragazzo, facendolo passare per un loro amico.\nGiunta la sera, il Genio confida ai ragazzi che il pi\u00f9 cattivo dei suoi padroni era un mago malvagio e senza scrupoli di nome Merlock, che aveva desiderato la vita eterna, e lo aveva costretto a compire varie nefandezze, tra cui l'inabissamento di Atlantide e l'eruzione di Pompei, e fu proprio a lui che Collie Baba rub\u00f2 la lampada centinaia di anni prima. Tramite un talismano magico fonte dei suoi poteri, un medaglione con uno smeraldo verde che portava sempre con s\u00e9, poteva trasformarsi in qualunque animale, compresi quelli mitologici. Ma la cosa peggiore era che se Merlock avesse unito il suo talismano con la lampada, avrebbe potuto esprimere un numero infinito di desideri. Qui, Quo e Qua pensano infine di usare uno dei loro ultimi desideri per rubargli il talismano per poterlo fermare, ma il genio li avverte subito che i suoi poteri non hanno effetto sul talismano e che prenderlo \u00e8 impossibile.\nIl giorno dopo i ragazzi se la spassano col Genio e con alcuni desideri, finch\u00e9 Gaia desidera che i suoi pupazzi prendano vita, scatenando un putiferio per tutta la tenuta, che costringe il Genio a rivelarsi a Paperone per rimettere a posto le cose. Intanto Merlock riesce ad introdursi nella villa trasformandosi in un topo per rubare di soppiatto la lampada, ma fallisce nell'intento venendo intralciato dalla Tata. Dopo aver preso la lampada e chiesto il tesoro di Collie Baba al Genio, Paperone parte con questi verso uno chalet di montagna, dove ci sarebbe stato un convegno di milionari la sera stessa, a cui il papero aveva intenzione di comunicare l'attesissimo ritrovamento del tesoro. I due vengono seguiti da Merlock, trasformato in condor, e da Dijon.\nUna volta arrivati, il Genio scopre Merlock, introdottosi al convegno per riprendersi la lampada. Poco prima del suo discorso, Paperone viene trascinato via dal Genio per sfuggire a Merlock, che li insegue per tutto lo chalet, fino a che i due si nascondono e si barricano in una stanza. Il mago li scopre, e trasformatosi in un orso, cerca di fare irruzione. Paperone tenta di combatterlo ma il Genio sfrutta i suoi poteri per nascondersi con lui all'interno della lampada, gettata prima su un lampadario; Merlock riesce ad entrare, ma non trova nessuno e pensa che i due siano scappati fuori. Nel mentre entra in scena anche Dijon, dopo essersi intrufolato dal retro di nascosto ed aver rubato gran parte dell'argenteria presente in cucina. Lui e Merlock si dividono quindi per cercare i fuggiaschi.\nUna volta soli, il Genio e Paperone escono dalla lampada, ma Paperone rinchiude nuovamente il Genio nella lampada per maggiore sicurezza e decide di tornare al suo deposito. Si scontra per\u00f2 accidentalmente con un carrello di vivande e prende una lampada finta contenente cioccolata, scambiandola per quella del Genio. Poco dopo Dijon si imbatte nella lampada e libera il Genio, il quale, pur di non cadere nuovamente nelle grinfie di Merlock, convince Dijon a diventare il nuovo padrone della lampada; stanco di subire le angherie del suo padrone, Dijon accetta.\nNel frattempo Paperone, ancora seguito da Merlock, riesce a seminarlo e torna in fretta al deposito, dove per\u00f2 scopre che Dijon ha desiderato di possedere ogni propriet\u00e0 del multimilionario, e viene successivamente fatto arrestare per violazione di propriet\u00e0 privata dall'ex-ladro.\nQui, Quo, Qua, Jet, la Tata e Archie pagano la cauzione per liberare Paperone, e quest'ultimo organizza con i nipoti un assalto al deposito per riappropriarsi della lampada e delle sue ricchezze. I paperi riescono con fatica ad entrare e a raggiungere lo studio di Dijon, ma Merlock, entrato a sua volta nel deposito con le sembianze di uno scarafaggio, si rivela e si impossessa della lampada per primo. Unisce il suo medaglione alla lampada e ordina al Genio di trasformare Dijon in un maiale, per punirlo del suo tradimento, quindi ordina di far assumere al deposito l'aspetto del suo antico maniero, un torreggiante groviglio di spuntoni e di gargoyle, e di trasportare via aerea la sua nuova casa nel deserto.\nIn cielo, Merlock desidera che Paperone venga scaraventato via dalla sua dimora, ed il Genio \u00e8 costretto a ubbidire, evocando raffiche di vento. Sopraggiungono per\u00f2 i nipoti e Qui riesce a togliere di mano la lampada a Merlock con un colpo di fionda: la lampada e Paperone precipitano nel vuoto e Merlock li insegue sotto forma di un grifone e raggiunge per primo la lampada, ma Paperone lo colpisce con il suo bastone, facendogli perdere il talismano. Merlock riprende cos\u00ec il suo normale aspetto e precipita nel vuoto, presumibilmente morendo, mentre Paperone riesce invece a prendere la lampada e viene raggiunto dal Genio, che lo sollecita a esprimere un desiderio. Il papero desidera allora di ritornare istantaneamente a Paperopoli con la sua famiglia e tutti i suoi averi.\nDi nuovo al deposito, Paperone sostiene di voler mettere fine per sempre alla magia della lampada, perch\u00e9 troppo rischiosa e con gioia dei nipoti, utilizza il suo ultimo desiderio per trasformare il Genio in un bambino vero. La lampada si sgretola e tutti i desideri precedentemente espressi vengono annullati. I dolci Qui, Quo e Qua corrono a giocare col loro nuovo amico, mentre Paperone si gode la sua riconquistata fortuna. Mentre sta per tuffarsi nell'oro, scopre per\u00f2 Dijon, ritornato normale, che sta scappando con una ingente quantit\u00e0 di denaro, e si lancia quindi al suo inseguimento tra le strade di Paperopoli.\nDistribuzione.\nEdizione italiana.\nL'edizione italiana del film \u00e8 a cura di Andrea De Leonardis e il doppiaggio fu eseguito presso la Fono Roma con la collaborazione del Gruppo Trenta e diretto da Germana Dominici. Nella versione uscita nei cinema la sigla all'inizio dei titoli di coda veniva eseguita fuori tempo, a differenza di quella alla fine di essi (che sostituisce la versione strumentale presente in originale). L'errore fu corretto in occasione della prima edizione VHS, ma l'operazione provoc\u00f2 un nuovo errore di missaggio in cui le battute di Paperone e Dijon durante la fuga di quest'ultimo sono spostate indietro, rimuovendo quelle pronunciate dai due personaggi mentre Dijon tenta di derubare Paperone (lo spezzone audio rimosso non fu pi\u00f9 riproposto). Le edizioni home video distribuite nel 2004 presentano un'ulteriore modifica alla scena: le battute di Paperone e Dijon vengono infatti ripetute due volte in modo da coprire il buco audio creatosi e rimediare al fuori sincrono.\nAccoglienza.\nBox office.\nIl film non \u00e8 stato il successo finanziario che la Disney avrebbe sperato, dovendo affrontare la concorrenza di altre uscite estive, come \"I pronipoti - Il film\". Lo studio ha subito una perdita di $ 2 milioni con \"Bianca e Bernie nella terra dei canguri\".\nGli incassi in patria arrivarono a $ 18,115,724.\nCritica.\nIl film ha ricevuto recensioni generalmente positive sin dalla sua uscita originale.\nChris Hicks, del \"Deseret News\", ha affermato di essere entrato \"con aspettative molto basse ... Sono rimasto piacevolmente sorpreso di quanto sia intelligente e divertente il film.\"\nIl film ha una valutazione di gradimento dell'88% su Rotten Tomatoes, in base a 8 recensioni.."}
{"id": "780708", "revid": "2519", "url": "https://it.wikipedia.org/wiki?curid=780708", "title": "Saltpond", "text": "Saltpond \u00e8 una citt\u00e0 del Ghana, capoluogo del distretto di Mfantsiman, Regione Centrale Ha uno dei maggiori ospedali del Ghana, il Saltpond General Hospital."}
{"id": "780714", "revid": "125822639", "url": "https://it.wikipedia.org/wiki?curid=780714", "title": "Ricky &amp; Barabba", "text": "Ricky &amp; Barabba \u00e8 un film comico del 1992, diretto ed interpretato da Christian De Sica, con Renato Pozzetto.\nTrama.\nRiccardo Morandi, detto Ricky, \u00e8 un miliardario proprietario della FinMor, azienda sull'orlo del fallimento a causa della rivalit\u00e0 con l'avvocato Bonetti che riesce sempre a soffiargli gli affari migliori. Inoltre, l'ultimo buon affare dell'azienda, la produzione di una speciale marmitta catalitica, \u00e8 bloccato per il furto del brevetto, cosa che ha fatto perdere all'azienda ben 40 miliardi.\nDeciso a farla finita, sta per tentare il suicidio, quando viene salvato per caso da Barabba, un clochard di origini romane, che slega la corda che stava usando per impiccarsi. Ora Barabba, per quanto il suo gesto sia stato puramente casuale, vuole una ricompensa e cos\u00ec convince Ricky a portarlo con s\u00e9.\nAppena arrivati a casa, il miliardario ha una brutta sorpresa. La moglie Elena ha deciso di lasciarlo e di prendersi una vacanza alla fine della quale non vuole pi\u00f9 trovarlo a casa. Ricky, per\u00f2, non si arrende e decide di raggiungere la moglie per chiederle un'ultima chance. Solo Barabba tuttavia sa dove si trova alloggiata, avendo casualmente letto e poi intenzionalmente ingoiato il foglio del fax di prenotazione ricevuto dall'hotel sul telefono di casa di Morandi. Ricky \u00e8 quindi costretto a portare in viaggio con s\u00e9 Barabba. Dopo una serie di peripezie, i due giungono alla meta ma qui fanno un'altra spiacevole scoperta: la donna non \u00e8 sola. Con lei c'\u00e8 infatti un misterioso amante.\nTradito e umiliato, Ricky tenta un altro gesto estremo, ma viene dissuaso di nuovo da Barabba che gli suggerisce di svagarsi un po' e lo spinge a corteggiare una bella e giovane spagnola incontrata per strada, Paloma, appena mollata dal fidanzato. Purtroppo per\u00f2 la ragazza si rivela essere una truffatrice che, alla prima occasione, ruba la macchina a Morandi. Nel frattempo Barabba scopre l'identit\u00e0 dell'amante di Elena: si tratta nientemeno che di Bonetti, il principale rivale in affari di Ricky.\nL'imprenditore capisce quindi che era stata proprio sua moglie ad aiutare l'avvocato, passandogli informazioni riservate con cui era riuscito a sottrarre alla FinMor i migliori affari, gettandola sul lastrico: ormai senza pi\u00f9 soldi, Ricky viaggia con Barabba su mezzi di fortuna per giungere a Montecarlo, al Gal\u00e1 in maschera, dove intende informare l'ingegner Salvetti, suo suocero, dei loschi affari che la figlia sta conducendo con l'amante. Amaramente, per\u00f2, scopre che il suocero \u00e8 sempre stato d'accordo con loro due e non solo: \u00e8 ormai prossima la fusione Salvetti-Bonetti e l'estromissione di Morandi. Tuttavia anche Barabba riesce a entrare alla festa in maschera, essendo stato scambiato per un ricco ingegnere travestito da barbone, e casualmente scopre le intenzioni di Salvetti col nuovo socio, ma nel frattempo conosce anche Cristina, la moglie di Bonetti, con la quale ottiene un insperato successo, divenendo presto il suo amante: cos\u00ec quando i due si appartano sullo yacht della donna, Barabba decide di informarla delle intenzioni del marito (che intendeva escluderla dalla fusione con Salvetti, mandando anche lei in bancarotta), e i due scoprono anche, nascosti tra i documenti di Bonetti, gli incartamenti relativi al brevetto del catalizzatore sottratto a Morandi.\nA Milano, Ricky \u00e8 ormai finito nella povert\u00e0 e vive da senzatetto insieme agli altri clochard della zona, lungo i Navigli. Leggendo su un giornale che la FinMor verr\u00e0 esclusa dai listini di borsa per la sua grave crisi finanziaria, decide nuovamente di farla finita e si reca a Piazza Affari per darsi fuoco non appena il fallimento sar\u00e0 ufficiale, ma qualche istante prima di attuare il tragico gesto, ha una lieta sorpresa: la moglie di Bonetti, ormai alleata del fidato amico Barabba, ha deciso di acquistare tutte le azioni disponibili sul mercato della Finanziaria Morandi, il cui valore era crollato, anticipando e svalutando la cordata Salvetti-Bonetti e risollevando cos\u00ec le sorti della FinMor. Inoltre, l'azienda pu\u00f2 adesso registrare il brevetto del catalizzatore recuperato da Barabba ed avviare la produzione.\nRicky si libera cos\u00ec degli ipocriti suocero e moglie, che tentano di chiedergli perdono, ripartendo con Barabba per iniziare un nuovo viaggio lasciato in sospeso: \"da qui a Bangkok via Copenaghen\" con una Ferrari Testarossa.\nProduzione.\nRiprese.\nBuona parte delle scene vennero girate fra Roma e l'hinterland romano, fra cui: il porto di Civitavecchia, Ladispoli, Marina di San Nicola, Villa Appia a Marino, l'ospedale San Giuseppe ad Albano Laziale."}
{"id": "780717", "revid": "287204", "url": "https://it.wikipedia.org/wiki?curid=780717", "title": "Distretto di Timaru", "text": " \nIl distretto di Timaru \u00e8 un'autorit\u00e0 territoriale della Nuova Zelanda che si trova entro i confini della regione di Canterbury, nell'Isola del Sud. La sede del Consiglio distrettuale si trova nella citt\u00e0 di Timaru.\nPopolazione.\nIl capoluogo, Timaru, ospita oltre 27.000 abitanti (sui 42.000 che costituiscono l'intera popolazione del Distretto); esso si trova 160 chilometri a sud di Christchurch e circa 200 chilometri a nord di Dunedin, sulla costa pacifica dell'Isola del Sud. Il resto del territorio distrettuale \u00e8 prevalentemente agricolo, con piccoli centri come Temuka, Geraldine e Pleasant Point.\nStoria.\nNon si conosce con certezza l'origine del nome Timaru. Secondo alcuni deriva dall'espressione m\u0101ori \"Te Maru\", che significa \"luogo riparato\". Altri invece sostengono che il toponimo derivi dall'unione di \"ti\" (T\u012b k\u0101uka, una pianta endemica della Nuova Zelanda) con \"maru\", il che significherebbe \"all'ombra\".\nPrima dell'arrivo dei primi coloni europei nel XIX secolo, sembra che i M\u0101ori utilizzassero queste zone come punto di sosta durante i loro viaggi lungo la costa dell'Isola del Sud. Nel Distretto si contano pi\u00f9 di 500 siti con tracce di arte rupestre maori, soprattutto nella zona dei fiumi Opuha e Opihi. Inoltre ci sono tracce di insediamenti maori che risalgono fino al XIV secolo.\nNel 1839 cominci\u00f2 la colonizzazione, con la costruzione di una stazione dedicata alla caccia alla balena. I primi insediamenti veri e propri risalgono al 1859, ma lo sviluppo vero dell'area avvenne solo nel corso del XX secolo, grazie al porto.\nEconomia.\nMentre la maggior parte dell'economia del Distretto di Timaru si basa sull'agricoltura, soprattutto sull'allevamento e sulla produzione e lavorazione di carne, latte e lana, l'economia della citt\u00e0 di Timaru si basa sul suo porto, il pi\u00f9 grande porto commerciale dell'Isola del Sud e il secondo della Nuova Zelanda per quanto riguarda la pesca. A Timaru hanno sede molte aziende di import-export.\nNegli ultimi anni \u00e8 in corso il tentativo di aumentare l'offerta turistica della citt\u00e0, per far crescere questa voce nelle entrate dell'economia del Distretto."}
{"id": "780722", "revid": "580", "url": "https://it.wikipedia.org/wiki?curid=780722", "title": "Timaru", "text": ""}
{"id": "780725", "revid": "827882", "url": "https://it.wikipedia.org/wiki?curid=780725", "title": "Opri\u010dnina", "text": "Il termine Opri\u010dnina (russo: \u043e\u043f\u0440\u0438\u0447\u043d\u0438\u043d\u0430) \u00e8 utilizzato per indicare quella parte di territorio russo governata direttamente dallo zar durante il regno di Ivan IV di Russia (1561-1584). La parola deriva dall'antico russo \"\u043e\u043f\u0440\u0438\u0447\u044c\" (opri\u010d'), e significa \"a parte\", \"a eccezione\". Nei tempi moderni \u00e8 diventato sinonimo di potere assoluto e senza limiti.\nContesto storico.\nIl 3 dicembre 1564 Ivan IV fugg\u00ec con la propria famiglia, e con tutti i suoi servi, dal palazzo imperiale di Mosca, per andare a stabilirsi nel villaggio di Aleksandrov, portandosi con s\u00e9 le sue insegne imperiali, e il tesoro di corte. Il 3 gennaio 1565 invi\u00f2 al Metropolita di Mosca, Atanasio, una lettera nella quale accusava i boiardi per lo stato di disgregazione in cui si trovava il paese e per i crimini da loro commessi, manifestando altres\u00ec l'intenzione di abdicare. Ivan IV ordin\u00f2 tuttavia a dei suoi fedeli rimasti a Mosca di leggere due suoi proclami tra le strade della capitale dei quali uno accusava i boiardi di maltrattamento verso il popolo, annunciando inoltre che avrebbe abdicato, mentre nel secondo smentiva la sua abdicazione, e diceva che questa era stata precedentemente usata solo come minaccia, non avendo mai avuto intenzione di compiere tale passo.\nTemendo l'inizio di una guerra di successione, una delegazione, composta dal metropolita, dai boiardi (che temevano di essere accusati di tradimento) e dai mercanti (delegazione appoggiata dal popolo, che rivoleva il proprio zar), si rec\u00f2 ad Aleksandrov per domandare ad Ivan IV di desistere dalle proprie intenzioni e di tornare di nuovo a Mosca come zar. Ivan IV pose una sola condizione, la cui accettazione lo avrebbe reso illimitatamente potente. Il clero avrebbe dovuto infatti rinunciare al suo diritto di intercessione nei confronti dei ceti pi\u00f9 deboli e i boiardi avrebbero dovuto rinunciare alle garanzie di una giustizia equa. La delegazione fu costretta ad accettare le condizioni. Al suo ritorno a Mosca lo zar parve cambiato, le cronache (molte delle quali provengono tuttavia dal partito a lui avverso) riportano che i suoi occhi si erano infossati, profonde rughe erano comparse sul suo viso e il suo fisico era deperito.\nL'instaurazione dell'Opri\u010dnina.\nIl medesimo mese, un \"ukaz\" dello zar divise il territorio della Moscovia in due parti: la \"zem\u0161\u010dina\", la quale conservava la passata amministrazione zarista e l'Opri\u010dnina sulla quale Ivan deteneva un potere illimitato. Quest'ultima corrispondeva a pi\u00f9 di un terzo dell'intero regno e comprendeva i migliori terreni coltivabili, parti delle citt\u00e0 pi\u00f9 grandi e della stessa Mosca. Nella medesima occasione cre\u00f2 la milizia degli opri\u010dniki, una truppa scelta che aveva il dovere di obbedire fedelmente lo zar. Questi uomini, cui il popolo ben presto affibbier\u00e0 il soprannome di \"Truppa di Satana\" (per il terrore che diffondevano tra i boiardi), circolavano vestiti completamente di nero e avevano come segni distintivi una scopa e la testa di un cane, le cui effigi portavano sulle selle dei loro cavalli, anche questi soprannominati \"Neri dell'Inferno\". Il pi\u00f9 famoso tra i comandanti di queste bande fu Maljuta Skuratov, spietato esecutore degli ordini dello zar e suo uomo di fiducia.\nMentre ci\u00f2 accadeva, le condizione della sanit\u00e0 mentale dello zar peggioravano: testimonianza di ci\u00f2 ci \u00e8 fornita dalle cronache del tempo, per lo pi\u00f9 provenienti da autori contrari alle politiche zariste, che ci raccontano di come l'Imperatore si alzasse all'alba per pregare quattro ore di fila insieme a tutta la sua corte. Chi fosse assente o chi fosse sorpreso a non pregare con fervore poteva essere ucciso o incarcerato. Dopo tali funzioni, a cui spesso si accompagnavano esecuzioni capitali, lo zar e la sua corte si davano alla vita mondana, facendo banchetti, visitando infine i sotterranei, dove c'erano le camere di tortura.\nL'istituto dell'Opri\u010dnina perdur\u00f2 dal 1565 al 1572, sette anni durante i quali Ivan si sforz\u00f2 con tutte le sue forze di annientare i suoi avversari e di mutare il sistema di governo russo tramutandolo in un'autocrazia assoluta.\nI boiardi, duramente perseguitati e privati delle loro terre cercarono prima, tramite la decisione dello Zemskij Sobor del 1566, di dissuadere il sovrano, quindi giunsero a chiedere l'intervento militare della Lituania. Ivan, riuscito ad intercettare il loro messo, fece imprigionare i sediziosi e li condann\u00f2 a morte. Il Metropolita Filippo, che aveva cercato di intercedere presso lo zar per i nobili tenuti prigionieri, fu ucciso e tale fine fecero anche due cugini di Ivan, Vladimir di Staritsa e il figlio, costretti dallo stesso ad avvelenarsi perch\u00e9 sospettati di complottare per detronizzarlo.\nIvan IV ordin\u00f2 l'uccisione di molti nobili e contadini e introduce la coscrizione obbligatoria per rinsaldare l'esercito che stava combattendo la Guerra di Livonia. Spopolamento e carestie si susseguono. Quelle che erano state le pi\u00f9 ricche zone della Moscovia diventano le pi\u00f9 povere.\nNel 1570 lo zar, avendo saputo che i capi boiardi della rivolta erano alcuni nobili di Novgorod, invi\u00f2 i suoi opri\u010dniki con l'ordine di saccheggiare la citt\u00e0, e di uccidere tutti i suoi abitanti, e cos\u00ec fu fatto, poi Ivan IV si fece fare una lista di tutti i morti, che present\u00f2 nei monasteri russi, chiedendo ai loro egumeni di celebrare delle messe di suffragio. Fonti di parte riferiscono che la cifra dei morti oscillerebbe tra le trentamila e le quarantamila unit\u00e0 anche se, a livello ufficiale, si contano 1500 caduti tra i nobili e lo stesso numero tra la gente comune. Sulla strada di ritorno verso Mosca attaccarono e devastarono i possedimenti dei boiardi che incontrarono sul loro cammino, massacrando ogni nobile. Lo stesso anno, credendo che due dei capi delle sue truppe scelte, Aleksej Basmanov e Atanasij Viazemski, avessero ordito una congiura nei suoi confronti, Ivan li fece arrestare e condannare a morte.\nLa fine dell'Opri\u010dnina.\nIvan IV inizi\u00f2 a dubitare dell'utilit\u00e0 dell'Opri\u010dnina dopo l'esecuzione dei due comandanti. Solo allora comprese che i membri della sua truppa scelta avrebbero potuto tradirlo con facilit\u00e0 se solo si fosse presentata loro l'occasione, rappresentando in tal modo un grave pericolo per la sua stessa vita. Era infatti giunto a credere che la morte della sua terza moglie, Marfa Sobakina, quindici giorni dopo il loro matrimonio, fosse stata causata dagli Opri\u010dniki stessi tramite veleno. Inoltre la truppa in quel periodo contava 6.000 uomini, la cui \"fame\" di bottino spingeva a razziare la \"zem\u0161\u010dina\" di propria spontanea iniziativa, senza aver prima ottenuto alcuna autorizzazione da parte del sovrano.\nNella primavera del 1571 i Tartari della Crimea invasero la Moscovia ed arrivarono fino alle porte di Mosca, distruggendo una parte della citt\u00e0. Durante tale avanzata gli strelizzi non fecero nulla per contrapporsi agli invasori, probabilmente corrotti dal Khan tartaro.\nTutte queste circostanze costrinsero Ivan IV a tornare sui propri passi: nel luglio 1572 una nuova \"ukaz\" abol\u00ec l'istituto dell'Opri\u010dnina e sciolse le truppe degli Opri\u010dniki. I fondi dell'Opri\u010dnina furono quindi fusi con i terreni della \"zem\u0161\u010dina\" e fu consentito ai precedenti proprietari di ritornare nei possedimenti abbandonati sette anni addietro. Leggenda vuole che, al momento della sua abolizione, lo zar avesse minacciato fortissime pene a chiunque avesse fatto menzione di questo istituto come di una cosa realmente esistita.\nConseguenze.\nGli storici russi ritengono che il periodo di \"terrore\" dell'Opri\u010dnina abbia causato la morte violenta di almeno 10.000 uomini, causando inoltre un notevole numero di carestie e esodi di massa di contadini. Il commercio sub\u00ec un duro colpo e ci sarebbero voluti diversi anni prima che questa traumatica esperienza si cicatrizzasse nel tessuto sociale dalla Moscovia.\nSi pensa che Pietro il Grande e Josif Stalin abbiano utilizzato il modello dell'Opri\u010dnina nel realizzare le proprie purghe."}
{"id": "780727", "revid": "32698", "url": "https://it.wikipedia.org/wiki?curid=780727", "title": "Rete neuronale", "text": ""}
{"id": "780728", "revid": "416175", "url": "https://it.wikipedia.org/wiki?curid=780728", "title": "Teoria della pertinenza", "text": "La teoria della pertinenza o teoria della rilevanza, elaborata dall'antropologo cognitivo francese Dan Sperber e dalla linguista britannica Deirdre Wilson, \u00e8 una teoria della cognizione e della comunicazione.\nImperniata su una definizione del concetto di pertinenza cui seguono due principi generali, uno cognitivo ed uno comunicativo, la teoria della pertinenza mira a rendere conto del comportamento umano negli scambi comunicativi in maniera unitaria, cognitivamente plausibile ed empiricamente testabile.\nSi pu\u00f2 considerare la teoria della pertinenza come lo sviluppo pi\u00f9 importante di una delle idee fondamentali di Paul Grice, ossia l'idea che il carattere essenziale della comunicazione \u00e8 l'espressione ed il riconoscimento di intenzioni. In questo senso, essa rappresenta un modello inferenziale della comunicazione che si oppone al tradizionale modello della comunicazione come trasferimento di informazione codificata.\nLa distinzione tra Semantica e Pragmatica.\nLa teoria della pertinenza \u00e8 un approccio alla pragmatica del linguaggio basato sulla cognizione. Un modo per chiarire che cosa si intende con \"pragmatica\" \u00e8 quello di partire dalla distinzione tra semantica e pragmatica proposta da Charles Morris.\nMorris (1938), rifacendosi ad idee di Charles Sanders Peirce e di Rudolph Carnap, si propone di costruire una teoria generale dei segni, una semiotica. Individua nella sintassi, nella semantica e nella pragmatica i tre grandi campi che compongono la semiotica. \nLa sintattica studia le combinazioni dei segni, senza curarsi dei loro specifici significati e delle loro relazioni con il comportamento in cui hanno luogo. La semantica si occupa delle diverse maniere di significare delle espressioni e delle frasi di una lingua, a prescindere dalle circostanze in cui esse sono utilizzate da parlanti determinati. La pragmatica \u00e8 la parte della semiotica che prende in esame l'origine, gli usi e gli effetti dei segni in rapporto al comportamento dove essi si manifestano.\nConsideriamo uno scambio comunicativo tra Pippo e Paola.\nConsideriamo ora un secondo scambio comunicativo sempre tra Pippo e Paola.\nIn entrambe le situazioni Pippo pone una domanda a Paola. Paola, in entrambe le situazioni, comprende il significato della domanda e risponde. Tuttavia, mentre nel primo caso la comunicazione si svolge lungo un binario strettamente letterale, nel secondo caso sembra che la risposta di Paola presupponga che ci\u00f2 che Pippo intendeva con la sua domanda vada al di l\u00e0 del significato della frase codificato nella grammatica della lingua italiana.\nSecondo il paradigma dominante della filosofia del linguaggio del Novecento, formatosi a partire da idee fondamentali di Gottlob Frege e del Wittgenstein del \"Tractatus logico-philosophicus\", il problema centrale della semantica, intesa come teoria del significato, \u00e8 quello di stabilire le condizioni di verit\u00e0 degli enunciati dichiarativi. Secondo tale prospettiva, per afferrare il significato di un enunciato bisogna conoscere le circostanze possibili in cui quell'enunciato \u00e8 vero, cio\u00e8, bisogna conoscere le sue \"condizioni di verit\u00e0\". Il significato di un enunciato si identifica con le sue condizioni di verit\u00e0, ed il significato delle espressioni subenunciative (come le parole) consiste nel loro contributo alle condizioni di verit\u00e0 dell'enunciato in cui occorrono.\nRispetto alla studio della pragmatica, dopo il lavoro di Morris sono state prese due principali direzioni. La prima \u00e8 quella tracciata da discipline come la sociolinguistica o l'analisi conversazionale; l'altra \u00e8 associata alle ricerche sul significato sviluppate in filosofia del linguaggio. \nBasandoci su questa seconda accezione, la pragmatica si definisce come lo studio della relazione che intercorre tra il linguaggio ed il suo uso in un contesto; la pragmatica si interessa specialmente al significato linguistico implicito ed inferenziale, al non-detto, a tutti quegli aspetti del significato che dipendono sistematicamente dal contesto in cui il linguaggio \u00e8 utilizzato. \nIn questi casi il significato che un parlante pu\u00f2 veicolare proferendo un enunciato va al di l\u00e0 del significato vero-condizionale. Infatti, qui gli ingredienti che fanno la differenza sono il contesto d'uso dell'enunciato e ci\u00f2 che il parlante \u201cvuole dire\u201d attraverso il suo proferimento. \u00c8 la pragmatica quella parte dello studio generale del linguaggio che si concentra sugli impieghi concreti dei segni in un contesto comunicativo. Essa si prefigge di rendere conto dei meccanismi comunicativi che colmano il divario tra il significato enunciativo ed il \u201cvoler dire\u201d del parlante, chiarificando ed analizzando i sistemi d'aspettative che condizionano e rendono possibile una comunicazione.\nTeorie della comunicazione. Dal modello del codice al modello inferenziale.\nIl \"modello del codice\" \u00e8 ben rappresentato dalla teoria matematica dell'informazione di Shannon e Weaver (1949). Secondo questo modello, la comunicazione orale consiste nel trasferimento di messaggi, e chiama in causa due dispositivi di trattamento dell'informazione, uno d'emissione ed uno di ricezione. Il messaggio che si vuole trasmettere viene codificato dal parlante attraverso un segnale che, trasmesso attraverso un canale (aria, linea telefonica, ...), raggiunge il destinatario che lo decodifica. Per raggiungere i loro obiettivi comunicativi, il parlante ed il destinatario condividono un medesimo codice. In altri termini, per i teorici del modello del codice, un comunicatore codifica il messaggio (un pensiero, rappresentazioni mentali, ...) che intende trasmettere in un segnale esterno (un enunciato). Tale segnale \u00e8 decodificato dal destinatario in modo tale che questi possa formarsi pensieri o rappresentazioni mentali analoghe a quelle del parlante, e possa cos\u00ec riconoscere ci\u00f2 che il parlante intendeva comunicargli.\nAd un'attenta analisi il modello del codice risulta insufficiente per spiegare i processi comunicativi.\nConsideriamo un altro scambio tra Pippo e Paola.\nCome riesce Pippo ad afferrare il senso di ci\u00f2 che Paola intende comunicargli?\nPare esservi un \u201cvuoto\u201d tra il significato dell'enunciato di Paola ed il suo \"voler dire\", il significato, cio\u00e8, che Paola intende esprimere col proferimento \u201cStasera c'\u00e8 il derby\u201d in (3). In questo caso non \u00e8 sufficiente un'operazione di codifica \u2013 decodifica del segnale letterale per dar conto del processo comunicativo. Paola sembra fornire una risposta non pertinente alla domanda di Pippo; tuttavia, \u00e8 plausibile pensare che Pippo dovrebbe riuscire senza troppa fatica a colmare lo scarto tra il significato letterale ed il significato inteso dell'enunciato di Paola. Pippo, infatti, condividendo con Paola certe informazioni, sar\u00e0 in grado di capire che la risposta di Paola \u00e8 negativa: quella sera Paola intende assistere ad una partita di pallone che considera irrinunciabile, piuttosto che uscire a cena con Pippo. \nPippo coglie l'intenzione comunicativa di Paola non (solo) perch\u00e9 conosce l'italiano, ma perch\u00e9 conosce il mondo e conosce la sua interlocutrice, perch\u00e9 \u00e8 razionale ed \u00e8 nelle condizioni di poter interpretare qualcosa in pi\u00f9 del semplice codice semantico. Un processo comunicativo come (3) \u00e8 spiegato adeguatamente da un altro modello della comunicazione: il modello inferenziale.\nIl \"modello inferenziale\" \u00e8 suggerito da Paul Grice e sviluppato in seguito dai teorici della pertinenza. Secondo questo modello, il comunicatore produce un indizio del suo \u201cvoler dire\u201d a partire dal quale il destinatario inferisce il contenuto di tale significato inteso. Questo modello ha come fondamenta due idee di Grice:\nSeguendo la prima indicazione di Grice, \u2018Paola significa qualcosa attraverso l'espressione X' \u00e8 analizzato come \u2018Paola intende che il proferimento di X produca un certo effetto in Pippo in forza del riconoscimento di questa intenzione\u2019. I proferimenti creano aspettative che guidano l'interprete verso il significato inteso del parlante. La migliore ipotesi interpretativa per il destinatario \u00e8 quella che meglio soddisfa queste aspettative. Seconda la prospettiva del modello inferenziale di Grice, la comunicazione \u00e8 un'impresa razionale, cooperativa e finalizzata ad uno scopo. Gli scambi linguistici sono retti da un \"principio di cooperazione\" che stabilisce di contribuire alla comunicazione in maniera funzionale al suo buon andamento. Il principio di cooperazione si articola in quattro gruppi di massime, regole che, se soddisfatte, promuovono la razionalit\u00e0 della comunicazione conducendo al suo buon esito:\nLe massime possono essere violate; se vengono violate deliberatamente e in modo palese, il destinatario avanzer\u00e0 delle ipotesi tali da ricondurre la violazione alla razionalit\u00e0 comunicativa.\nPer esempio:\nQui la risposta di Paola \u00e8 informativamente nulla: la massima violata \u00e8 quella della quantit\u00e0. Si pu\u00f2 immaginare che Paola abbia inteso sfruttare questa violazione per ottenere un effetto comunicativo particolare: un corso di diritto \u00e8 esattamente come ce lo si aspetta: a seconda della conoscenza condivisa che si suppone, noioso oppure appassionante. La proposizione comunicata, addizionale a ci\u00f2 che \u00e8 stato detto esplicitamente dal parlante, \u00e8 chiamata da Grice implicatura. Le implicature non sono inferenze che traiamo logicamente, sono piuttosto dei meccanismi di formazione e conferma d'ipotesi. Dati un proferimento e un contesto d'uso, il destinatario, valutando se il parlante rispetta o meno le massime conversazionali, pu\u00f2 muovere da ci\u00f2 che \u00e8 detto esplicitamente a quello che il parlante vuol dire.\nCi\u00f2 che qui interessa non \u00e8 valutare in modo puntuale la proposta griceana, bens\u00ec sottolineare come il problema centrale della pragmatica, condiviso tanto da Grice quanto dai teorici della pertinenza, sia quello di spiegare come un interprete colmi la lacuna tra il significato enunciativo ed il significato del parlante.\nIl modello del codice non \u00e8 adeguato per dar conto di tale scarto.\nIl modello inferenziale sembra invece avere pi\u00f9 risorse per poter trovare una soluzione al problema. Infatti, la lacuna tra ci\u00f2 che un parlante dice e ci\u00f2 che vuole dire, ha intenzione di comunicare, pare essere colmata proprio da processi inferenziali che tengono conto del contesto in cui ha luogo la comunicazione.\nLa Teoria della Pertinenza. Comunicazione e Cognizione.\nCognizione. Una premessa.\nLa teoria della pertinenza integra una visione generale della cognizione umana con una teoria pragmatica che si propone di spiegare i meccanismi della comprensione e della comunicazione. L'ipotesi di lavoro sviluppata da Sperber e Wilson \u00e8 che i proferimenti linguistici di un parlante comportino delle aspettative di pertinenza sufficienti per guidare l'interprete verso il voler dire del parlante.\nQuali sono le premesse cognitive su cui si costituisce la teoria della pertinenza?\nNella prospettiva dei teorici della pertinenza, l'essere umano pu\u00f2 essere assimilato ad un sofisticato sistema di trattamento dell'informazione. Le capacit\u00e0 di un sistema di trattamento dell'informazione non sono illimitate; in particolare, i nostri dispositivi cognitivi (della percezione, dell'attenzione, della memoria, etc) sono in grado di gestire solo una certa quantit\u00e0 di informazione. Dei numerosi input che potrebbero raggiungere i livelli cognitivi superiori per essere elaborati e memorizzati, solo alcuni vengono effettivamente resi disponibili ad analisi d'ordine superiore. Dal momento che un sistema di trattamento dell'informazione sovraccaricato di input non riesce ad elaborare tutti i dati allo stesso tempo, il sistema deve essere in grado di regolarsi in modo tale da selezionare il prossimo elemento da elaborare. In altri termini, il sistema deve \u201csaper\u201d selezionare gli input da processare e \u201cdecidere\u201d con che ordine di priorit\u00e0 procedere nell'elaborazione. \nQuesto meccanismo agisce come un filtro, un collo di bottiglia, che lascia passare l'informazione considerata dai processi dell'attenzione e blocca l'informazione da essi trascurata. Pi\u00f9 precisamente, all'interno del processo d'elaborazione dell'informazione che dalla percezione porta alla memorizzazione si forma come un collo di bottiglia. A livello del collo di bottiglia, non tutti gli input riescono a guadagnare l'accesso allo stadio successivo, ma solo quelli considerati dai meccanismi dell'attenzione. Infatti, lo stadio in cui ha luogo la memorizzazione \u00e8 capace di gestire una minor quantit\u00e0 di informazione rispetto allo stato precedente, in cui ha luogo la percezione.\nSperber (2005) sostiene che vi \u00e8 ragione di credere che nel corso dell'evoluzione il nostro sistema per l'elaborazione delle informazioni abbia sviluppato dei meccanismi di gestione del collo di bottiglia dell'attenzione tali da regolare e stabilire priorit\u00e0 nel flusso di informazioni, favorendo le informazioni pi\u00f9 pertinente. Rispetto a tutti i possibili input, tali meccanismi scelgono, attraverso modalit\u00e0 non cognitive quello pi\u00f9 pertinente.\nPrincipio Cognitivo di Pertinenza.\nChe cos'\u00e8 la pertinenza?\nSperber e Wilson hanno fornito una definizione della nozione di pertinenza. Secondo loro, la pertinenza \u00e8 un propriet\u00e0 degli input ai processi cognitivi. \u00c8 una propriet\u00e0 tanto di stimoli esterni, come proferimenti o azioni, quanto di rappresentazioni interne, come pensieri o ricordi. Un input \u00e8 pertinente per un soggetto quando si lega all'informazione di sfondo disponibile al soggetto per generare output cognitivamente interessanti. Esempi di output interessanti per un soggetto sono: la risposta ad una domanda che il soggetto aveva, l'aumento delle conoscenze rispetto ad un determinato tema, la soluzione di un dubbio, il rafforzamento o la revisione di un'ipotesi, la correzione di un'impressione errata.\nIn termini pi\u00f9 precisi, un input \u00e8 pertinente per un soggetto quando la sua elaborazione in un contesto di informazioni disponibili produce un \"effetto cognitivo\", vale a dire produce una differenza nella rappresentazione del mondo del soggetto.\nGli effetti cognitivi che un input pu\u00f2 comportare sono, in generale, di tre tipi: \nLe implicazioni contestuali consistono in conclusioni derivate da un input e dalle informazioni di sfondo del soggetto insieme. Attraverso implicazioni contestuali, di solito, aggiungiamo nuova informazione alla nostra rappresentazione del mondo. Gli altri due tipi di effetti contestuali, corroborazione e revisione di assunti del soggetto, agiscono rispettivamente in modo da aumentare la forza con cui crediamo qualcosa, e in modo da farci rivedere, o addirittura eliminare, una credenza in contrasto con la nuova informazione.\nUn esempio. Sento il telefono squillare. Leggo l'ora sul mio orologio (input), ricordo l'ora di un appuntamento fissato con Paola (informazione contestuale), derivo anzitutto l'implicazione contestuale che sono in ritardo, ed in secondo che Paola sar\u00e0 seccata. Guardo il numero che \u00e8 apparso sullo schermo del telefonino: \u00e8 Paola davvero. Quest'ultima informazione interagisce con altre informazioni contestuali che ho a disposizione (ad esempio so che Paola \u00e8 una persona che detesta i ritardi) per confermare la mia ipotesi che Paola sar\u00e0 arrabbiata con me e mi fa rivedere il mio piano di passare a comprare le sigarette prima di arrivare all'appuntamento.\nA parit\u00e0 di condizioni, maggiori sono gli effetti cognitivi ottenuti dall'elaborazione di un input, maggiore sar\u00e0 la pertinenza di quell'input per il soggetto. \nSi noti che la pertinenza non \u00e8 una propriet\u00e0 discreta, bens\u00ec continua: si tratta di una questione di grado. Ci\u00f2 che rende un input degno di essere trattato non \u00e8 solo il fatto che sia pertinente, ma anche che quell'input \u00e8 pi\u00f9 pertinente di ogni altro input disponibile allo stesso tempo. Cos\u00ec, se guardo l'orologio e mi accorgo di essere in ritardo di due minuti all'appuntamento, ci\u00f2 non far\u00e0 una gran differenza nella mia rappresentazione del mondo. Se invece mi accorgo di essere in ritardo di un'ora e due minuti, ci\u00f2 pu\u00f2 comportare una completa riorganizzazione della mia giornata. La pertinenza dei due input varier\u00e0 di conseguenza.\nL'elaborazione di un input e la derivazione di effetti cognitivi richiedono un certo \"sforzo mentale\". Uno stimolo pu\u00f2 essere pi\u00f9 o meno saliente, un assunto contestuale pi\u00f9 o meno accessibile, un'inferenza che porta ad un certo effetto cognitivo pi\u00f9 o meno lunga. Rappresentare l'input, accedere all'informazione contestuale disponibile e derivare gli effetti cognitivi, tutto ci\u00f2 richiede uno sforzo d'elaborazione in termini di percezione, memoria e capacit\u00e0 inferenziale. La pertinenza dipende da un'allocazione degli sforzi mentali e degli input la cui elaborazione si suppone abbia degli effetti cognitivi sufficienti per meritare tale dispendio d'energia.\nA parit\u00e0 di condizioni, minore \u00e8 lo sforzo d'elaborazione richiesto al soggetto, maggiore sar\u00e0 la pertinenza dell'input.\nCaratterizzati in tal modo gli effetti cognitivi e lo sforzo d'elaborazione di un input, la pertinenza pu\u00f2 esser definita il tradeoff, il \u201cbilanciamento\u201d, tra effetti cognitivi e sforzi d'elaborazione: pi\u00f9 grande \u00e8 il rapporto tra effetti e sforzo d'elaborazione di un input, maggiore \u00e8 la pertinenza dell'input. Detto in altri termini: un'informazione \u00e8 pertinente nella misura in cui merita uno sforzo cognitivo per essere trattata.\nLe teoria della pertinenza sostiene che, per via del modo in cui il nostro sistema cognitivo si \u00e8 evoluto, gli esseri umani tendono automaticamente a massimizzare la pertinenza. Ci\u00f2 significa che il nostro sistema cognitivo si \u00e8 evoluto in modo tale da \u201ccercare\u201d quegli input che generino quanti pi\u00f9 effetti cognitivi possibili per il minor sforzo d'elaborazione. L'idea che tendiamo ad accrescere il rendimento del sistema cognitivo massimizzando la pertinenza costituisce il Principio Cognitivo di Pertinenza:\nDa tale principio seguono specifiche indicazioni circa la particolare informazione cui sar\u00e0 assegnata l'attenzione e le risorse cognitive. Pi\u00f9 precisamente, dal principio cognitivo di pertinenza consegue che:\nEcco un esempio, tratto da Wilson e Sperber (2004), che chiarisce in che modo funziona il principio in relazione al trade-off tra effetti cognitivi e sforzo d'elaborazione.\nSupponiamo che Maria sia vegetariana e allergica alla carne di pollo. Invitata a cena, telefonando per informarsi del men\u00f9 le viene data una della seguenti risposte:\n(6) risulta la pi\u00f9 pertinente. Dal momento che (6) implica (5), gli effetti cognitivi di (5) sono ottenuti anche da (6). (6), per\u00f2 produce ulteriori effetti che la rendono pi\u00f9 pertinente di (5). (6), poi, \u00e8 pi\u00f9 pertinente anche di (7) per il minor sforzo d'elaborazione richiesto: anche se (6) e (7), essendo logicamente equivalenti, comportano gli stessi effetti cognitivi, (7) richiede uno sforzo supplementare d'analisi grammaticale e logica, nonch\u00e9 d'interpretazione semantica. Perci\u00f2, per ragioni di economia cognitiva, l'attenzione di Maria sar\u00e0 attirata dall'informazione veicolata da (6).\nCome calcolare la Pertinenza.\nL'analisi in termini di costi ed effetti si colloca, nelle intenzioni dei teorici della pertinenza, a livello descrittivo e non normativo: gli esseri umani, di fatto, sono massimizzatori di pertinenza. Tuttavia, se \u00e8 vero che per selezionare quale informazione elaborare il sistema utilizza il principio cognitivo di pertinenza, e se \u00e8 vero che il sistema calcola i potenziali benefici cognitivi di un input, allora il sistema stesso dovrebbe trattare tutte le informazioni disponibili prima di decidere quale informazione scegliere. Ci\u00f2 richiederebbe di per s\u00e9 un dispendio di risorse energetiche, a discapito dell'economia del sistema.\nSperber (2005) affronta il problema, tentando di fornire delle risposte. Il calcolo della pertinenza viene effettuato attraverso meccanismi non cognitivi legati al controllo del consumo d'energia. Sperber ipotizza che non effettuiamo calcoli veri e propri: il sistema cognitivo utilizza indicatori fisiologici automatici (pattern di attivit\u00e0 chimica o elettrica in determinate aree cerebrali) per calcolare \u201cimplicitamente\u201d il rapporto costi \u2013 benefici. La pressione selettiva dell'evoluzione avrebbe favorito meccanismi cognitivi affidabili, capaci di calcolare in modo implicito non solo i benefici potenziali di stimoli presenti, ma anche i benefici attesi, indovinando quale sar\u00e0 l'utilit\u00e0 attesa dell'elaborazione di un certo stimolo.\nAnche se ancora tutte da dimostrare empiricamente, \u00e8 possibile avanzare alcune ipotesi generali circa le euristiche con cui un sistema cognitivo seleziona un input in accordo col principio cognitivo di pertinenza.\nIn primo luogo, a parit\u00e0 di condizioni, un sistema cognitivo selezioner\u00e0 l'informazione che richiede meno sforzo d'elaborazione. Spesso, infatti, gli stimoli che richiamano immediatamente e senza sforzo la nostra attenzione si rivelano i pi\u00f9 pertinenti: si pensi agli oggetti che si muovono da soli. La nostra attenzione \u00e8 catturata pi\u00f9 facilmente da cose che si muovono da sole poich\u00e9 \u00e8 pi\u00f9 utile e prudente reagire ad entit\u00e0 animate, molto probabilmente animali o esseri umani, piuttosto che a cose che giacciono immobili dinanzi a noi.\nSembra poi ragionevole supporre che nell'analisi di uno stimolo si tenda ad attivare, sempre per ragioni d'economia cognitiva, informazioni in memoria, gi\u00e0 disponibili, associate a quello stimolo.\nDa ultimo, a parit\u00e0 di condizioni, si pu\u00f2 pensare che il nostro sistema cognitivo non abbandoni una linea di ragionamento che sta seguendo, dal momento che, anche in questo caso, vi sono informazioni gi\u00e0 attive in memoria che, salvo smentita, sarebbe uno spreco perdere.\nNonostante sia preferibile considerarle nozioni non-quantitative calcolate implicitamente, le due dimensioni della pertinenza, sforzo ed effetti cognitivi, possiedono una precisa realt\u00e0 cognitiva e giocano un ruolo importante nell'economia cognitiva degli esseri umani.\nTestare la fondatezza psicologica del principio cognitivo di pertinenza e ricercarne eventuali substrati neuronali rimangono due dei compiti cui sono chiamate le future ricerche nel campo delle scienze cognitive e delle neuroscienze.\nComunicazione. Comunicazione ostensivo - inferenziale.\nUno dei caratteri fondamentali della cognizione umana \u00e8 la tendenza a massimizzare la pertinenza degli input che tratta. Questo rende possibile, almeno in parte, di predire ed influenzare gli stati mentali degli altri. Infatti, se sono consapevole del fatto che siamo \u201cmassimizzatori di pertinenza\u201d allora posso produrre stimoli che catturino l'attenzione dei miei interlocutori e orientino il corso dei loro pensieri in una direzione prevedibile, spingendoli a recuperare in memoria certi assunti contestuali o indirizzandoli a trarre determinate implicazioni contestuali.\nPer illustrare la possibilit\u00e0 di modificare e prevedere gli stati mentali altrui pur senza che vi sia comunicazione pensiamo alla seguente situazione. Pippo e Paola sono al mare, seduti sulla spiaggia. Pippo si accorge che Paola si guarda in giro annoiata in cerca di attivit\u00e0 per la giornata. Allora si scosta per lasciarle vedere giusto dietro di lui una scritta: \u201cNoleggio canoe\u201d. Questo non \u00e8 un ancora caso di comunicazione. Semplicemente Pippo, prevedendo nel contesto quale tipo di stimolo sarebbe stato pertinente per Paola, ha agito in modo da rendere manifesto a Paola uno stimolo per lei potenzialmente pertinente.\nCatturando l'attenzione del destinatario, uno stimolo ostensivo pu\u00f2 essere trattato inferenzialmente in modo da permettere di trarre due tipi di conclusione: conclusioni sulle intenzioni del produttore dello stimolo, sul significato del parlante, e conclusioni sullo stato di cose su cui il produttore dello stimolo cerca di focalizzare l'attenzione del destinatario.\nQuello di \"stimolo ostensivo\" \u00e8 un concetto centrale di un particolare tipo di comunicazione: la comunicazione ostensivo \u2013 inferenziale. La comunicazione ostensivo \u2013 inferenziale viene identificata attraverso i due livelli d'intenzione su cui si realizza. Coinvolge sia un'intenzione informativa (l'intenzione di informare un destinatario di qualcosa) sia un'intenzione comunicativa (l'intenzione di informare un destinatario della propria intenzione informativa).\nUn esempio. Pippo e Paola sono al bar a far colazione. Terminato, Pippo estrae il borsellino e si dirige verso la cassa. Con quest'azione Pippo intende generare in Paola la credenza che sar\u00e0 lui a pagare il conto; la sua azione, tuttavia, \u00e8 davvero un indizio sufficiente della sua intenzione? Sembra di no. L'azione di Pippo non \u00e8 sufficiente per fornire a Paola un chiaro indizio di ci\u00f2 che vuole fare: non si tratta ancora di un caso di comunicazione manifesta. Detto in altri termini, l'azione di Pippo non consiste in uno stimolo ostensivo; vale a dire, non consiste in uno stimolo che fornisce indizi evidenti di essere stato prodotto intenzionalmente per influenzare qualcuno. In effetti, anzich\u00e9 semplicemente tirar fuori dalla tasca il borsellino, Pippo avrebbe potuto fare un cenno a Paola ed indicarle che questa volta sarebbe toccato a lui pagare, avrebbe potuto lasciare il denaro del conto sul bancone, dire esplicitamente a Paola che avrebbe pagato lui. In questi casi, Paola avrebbe a che fare con stimoli ostensivi che trasmettono chiaro indizio dell'intenzione di Pippo.\nSecondo la teoria della pertinenza, tutta la comunicazione umana intenzionale \u00e8 comunicazione ostensivo \u2013 inferenziale dal momento che l'uso di uno stimolo ostensivo pu\u00f2 generare, in modo almeno in certa misura preciso e prevedibile, aspettative di pertinenza che altri stimoli sono incapaci di generare.\nPrincipio Comunicativo di Pertinenza.\nUtilizzando uno stimolo ostensivo, il comunicatore sollecita nei suoi destinatari l'aspettativa che quello stimolo sia sufficientemente pertinente da essere trattato. L'uso di uno stimolo ostensivo, quale un enunciato, genera aspettative di pertinenza sufficienti a guidare l'ascoltatore al voler dire del parlante. Queste considerazioni sono sintetizzate da Sperber e Wilson nel Principio Comunicativo di Pertinenza:\nTale principio, insieme con la nozione di presunzione di pertinenza ottimale, rappresenta il pilastro della pragmatica pertinentista.\nLa \"pertinenza ottimale\" dello stimolo ostensivo \u00e8 ci\u00f2 che un destinatario di un proferimento pu\u00f2 attendersi dal comunicatore, data la definizione di pertinenza in termini di sforzo ed effetti cognitivi. Pi\u00f9 precisamente, uno stimolo ostensivo \u00e8 ottimamente pertinente se e solo se:\na) \u00e8 conseguenza diretta del principio cognitivo: uno stimolo merita d'essere elaborato da un sistema cognitivo che tende a massimizzare la pertinenza solo se \u00e8 pi\u00f9 pertinente di ogni altro input disponibile allo stesso tempo.\nCi\u00f2 che b) esprime \u00e8 che lo stimolo ostensivo prodotto da un comunicatore dovrebbe essere facile da elaborare e ricco di effetti cognitivi dal momento che \u00e8 nell'intenzione del comunicatore farsi comprendere. Tuttavia, un comunicatore non \u00e8 onnisciente, n\u00e9 ci si pu\u00f2 aspettare che vada contro i propri interessi nel produrre un certo proferimento. Anzitutto il comunicatore pu\u00f2 non comunicare informazioni pertinenti perch\u00e9 ne \u00e8 sprovvisto, ovvero perch\u00e9 ha buone ragioni per non fornirle (potrebbe andare contro i suoi interessi). Poi, il comunicatore pu\u00f2 non esprimersi nel modo pi\u00f9 economico perch\u00e9 non si trova nelle condizioni di poter generare un proferimento di questo tipo ovvero perch\u00e9 le sue preferenze glielo impediscono (potrebbe usare, per esempio, perifrasi ed eufemismi per essere pi\u00f9 diplomatico e meno brusco).\nL'analisi pragmatica che si fonda sul principio comunicativo costituisce una spiegazione dei fenomeni comunicativi consentendo di dar conto del modo in cui si acquisisce l'informazione, del modo in cui l'informazione viene rappresentata e del modo in cui si strutturano i processi di comprensione che conducono l'interprete a colmare la lacuna tra significato enunciativo e significato del parlante.\nSi \u00e8 detto che la comunicazione, secondo il modello inferenziale, \u00e8 produzione ed interpretazione di indizi: il parlante produce un indizio del suo voler dire ed il destinatario inferisce il senso inteso dal parlante a partire da quell'indizio e dal contesto. Ora, secondo i teorici della pertinenza, nel corso della comprensione verbale il destinatario user\u00e0 una procedura guidata dal principio comunicativo del seguente tipo:\nL'interprete prende le mosse dal significato del proferimento decodificato linguisticamente; segue un percorso tale che il suo sforzo d'elaborazione sia minimo; arricchisce il significato del proferimento con le informazioni contestuali disponibili. Una volta pervenuto a un'interpretazione che soddisfi la sua aspettativa di pertinenza (variabile da contesto a contesto), il processo inferenziale ha termine. Si tenga presente che tale procedimento non \u00e8 sequenziale, avviene bens\u00ec in parallelo: il livello esplicito e quello implicito si aggiustano a vicenda finch\u00e9 l'interprete non giunge a comprendere il significato del parlante.\nIllustro la procedura di comprensione appena descritta con un esempio.\nIl concetto di \u201corso\u201d agir\u00e0 nella mente di Paola in modo da attivare una serie di attributi (ad esempio, riservatezza, goffaggine, pigrizia, solitudine) riconducibile all'uso che Pippo fa dell'espressione \u2018ors\u00f2 in quel contesto. Alcuni di questi attributi sono, per ragioni contestuali (per via del riferimento ad una festa in discoteca, per l'informazione su Poldo condivisa dagli interlocutori), pi\u00f9 accessibili di altri. A tali differenze nell'ordine d'accessibilit\u00e0 degli attributi attivati da \u201corso\u201d seguono differenze nell'ordine d'accessibilit\u00e0 di varie interpretazioni della risposta di Paola. In quel particolare contesto, dal momento che Pippo si attende una risposta pertinente alla sua domanda, l'enunciato di Paola dar\u00e0 luogo a varie possibili implicazioni:\nGuidata da aspettative di pertinenza, Paola, considerando queste possibilit\u00e0 in ordine d'accessibilit\u00e0, giunge all'interpretazione 4), un'interpretazione metaforica, e qui si ferma. Non esamina ulteriori implicazioni possibili 5) \u2013 7). Segue la via del minimo sforzo e si arresta quando gli sforzi d'elaborazione sono compensati dagli effetti ottenuti, avendo soddisfatto le proprie aspettative di pertinenza. Se invece avesse un qualche interesse romantico verso Poldo, sarebbero pertinenti anche le prime tre opzioni.\nElementi di Pragmatica Lessicale.\nEsplicito ed Implicito.\nTenendo presente la distinzione tra semantica e pragmatica, in un enunciato come (8) - \"Poldo \u00e8 un orso\" - possiamo rintracciare almeno due livelli di senso: un livello esplicito, il livello pi\u00f9 propriamente semantico, che stabilisce le condizioni di verit\u00e0 dell'enunciato. \nIl \"contenuto esplicito\" di un proferimento \u00e8 il suo significato enunciativo che viene disambiguato attribuendo un riferimento a tutte le espressioni referenziali. Ci\u00f2 avviene attraverso un procedimento di \"saturazione\", che permette di individuare il riferimento delle espressioni indicali (come \u2018qui\u2019, \u2018ora\u2019, \u2018io\u2019) dimostrative (come \u2018questo\u2019, \u2018quello\u2019) e contestuali in genere. Bench\u00e9 la saturazione sia un processo che coinvolge un elemento pragmatico, pu\u00f2 essere ritenuta estensione della codifica linguistica dal momento che corrisponde alla regola semantica associata al \"carattere\" delle espressioni indicali (il carattere di un'espressione indicale \u00e8 la funzione che, a partire dal contesto di proferimento, d\u00e0 il contenuto dell'espressione nel contesto dato. Per esempio il carattere dell'espressione \u2018io\u2019 stabilisce che \u201cun uso di \u2018io\u2019 si riferisce al parlante nel contesto di proferimento\u201d).\nVi \u00e8 un secondo livello: quello del \"senso implicito\" veicolato dall'enunciato. Questo livello \u00e8 tradizionalmente considerato oggetto d'analisi della pragmatica: si tratta del livello del senso comunicato dal parlante. Dato un particolare contesto pragmatico, attraverso (8) Pippo comunica a Paola qualcosa di differente, che va al di l\u00e0 del significato letterale, esplicito, delle espressioni che adopera.\nSecondo i teorici della pertinenza ogni atto comunicativo \u00e8 soggetto ad interpretazione pragmatica di questo genere. Vale a dire, anche al livello di comunicazione esplicita, il significato esplicito \u00e8 sistematicamente superato, proprio perch\u00e9 anche a questo livello agiscono processi inferenziali guidati dal principio comunicativo di pertinenza. Sperber e Wilson, infatti, sostengono che i processi di saturazione coinvolti nell'identificazione del contenuto esplicito di un enunciato non hanno natura differente dai processi attraverso cui arriviamo ad afferrare il suo significato implicito. Ci\u00f2 che viene comunicato esplicitamente \u00e8 il primo sviluppo inferenziale del significato linguistico codificato. \nRicordando che per i teorici della pertinenza lo scopo del destinatario di un enunciato \u00e8 di costruire un'ipotesi circa il voler dire del parlante che soddisfi la presunzione di pertinenza veicolata dal proferimento, e tenendo presente la distinzione esplicito \u2013 implicito, possiamo caratterizzare il processo di comprensione nel modo seguente.\nSottoprocessi del processo di comprensione globale\nLe ipotesi sulle esplicature, sulle premesse e sulle conclusioni implicitate, si badi, non si formano in modo sequenziale. Le inferenze all'opera nel processo globale di comprensione si realizzano, invece, in parallelo, guidate dal principio comunicativo di pertinenza su d'uno sfondo d'aspettative specifiche che l'interprete ha circa il modo in cui la pertinenza sar\u00e0 guadagnata.\nIllustro con un esempio il genere di sviluppo inferenziale che definisce un'esplicatura.\nSi consideri:\nPer costruire un'ipotesi appropriata sul contenuto esplicito di (9) \u00e8 necessario sviluppare inferenzialmente il suo significato linguistico in questa direzione:\nPertanto, una proposizione comunicata \u00e8 un\"'esplicatura\" se e solo se \u00e8 uno sviluppo inferenziale di un significato codificato linguisticamente. Maggiore \u00e8 l'elemento di decodifica coinvolto nella ricostruzione di un'esplicatura, maggiore \u00e8 il suo grado di esplicitazione. \nConfrontiamo:\nData la definizione sopra, (10)\" \u00e8 pi\u00f9 esplicito di (10)' che \u00e8, a sua volta, pi\u00f9 esplicito di (10).\nD'altra parte, una proposizione comunicata non esplicitamente \u00e8 un'implicatura. Si consideri:\nRifacendoci ai processi descritti in B. e C. riconosciamo che nello scambio comunicativo (11) la premessa implicitata \u00e8 il fatto che Pippo non vuole star male, le conclusioni implicitate, d'altra parte, sono che Pippo non vuole bere il grappino e che Pippo non vuole bere il grappino perch\u00e9 la grappa \u00e8 un alcolico e gli alcolici lo fanno star male.\nIn definitiva, in accordo con la teoria della pertinenza, l'inferenza pragmatica sembra contribuire all'interno del medesimo processo di comprensione sia alla comunicazione esplicita (alle esplicature), sia a quella implicita (alle implicature).\nLetterale e Non \u2013 Letterale.\nSecondo la teoria della pertinenza, la comunicazione coinvolge sempre un elemento di vaghezza. Sebbene espressioni come nomi, verbi ed aggettivi non siano linguisticamente ambigue, esse possono comunicare una variet\u00e0 di significati diversi in contesti pragmatici diversi. Infatti, abbiamo mostrato nel paragrafo precedente che ci\u00f2 che \u00e8 comunicato esplicitamente va al di l\u00e0 di ci\u00f2 che \u00e8 codificato linguisticamente. In altre parole, secondo il principio comunicativo di pertinenza, il significato codificato di un enunciato \u00e8 arricchito inferenzialmente sino a generare abbastanza effetti cognitivi da soddisfare l'aspettativa di pertinenza del destinatario. \nLa \"pragmatica lessicale\" studia gli aspetti contestuali della costruzione del senso delle parole. Non solo quindi gli effetti contestuali giocano un ruolo nella ricostruzione del significato enunciativo, ma anche per raggiungere la pertinenza ottimale in uno scambio linguistico. Il concetto comunicato esplicitamente dall'uso di una parola pu\u00f2 essere un arricchimento inferenziale del significato letterale codificato. Vi sono due tipi di arricchimento: l\"'allargamento\" (in inglese: \u201cloosening\u201d) e il \"restringimento\" (in inglese: \u201cnarrowing\u201d); questi due processi occorrono il pi\u00f9 delle volte separatamente, tuttavia ci sono casi in cui agiscono al contempo su una determinata parola.\nConsideriamo il dialogo:\nIn questa situazione, dato che la risposta di Pippo ha suscitato in Paola delle aspettative di pertinenza, probabilmente penser\u00e0 che Pippo con la parola \u2018bar\u2019 non si sta riferendo genericamente ad un esercizio pubblico qualsiasi in cui si servono bibite, caff\u00e8 ed alcolici, ma ad un locale preciso noto anche a lei. Il processo pragmatico all'opera nell'interpretazione di \u2018bar\u2019 in (12) \u00e8 allora quello di restringimento, ossia il significato del termine \u2018bar\u2019 viene ristretto ad indicare solo un bar preciso. Si tratta di un tipo d'arricchimento contestuale guidato dalla ricerca di pertinenza durante la procedura di comprensione. Il restringimento di un concetto lessicalizzato consiste nell'uso di un sottoinsieme dell'informazione che possediamo nell'enciclopedia mentale riguardo all'oggetto denotato dal senso letterale della parola. Detto in maniera pi\u00f9 semplice, attraverso il restringimento una parola \u00e8 usata per veicolare un concetto pi\u00f9 specifico rispetto a quello codificato.\nCos\u00ec nell'enunciato:\nla denotazione intesa del verbo \u2018bere\u2019 \u00e8 ristretta al concetto di \u201cbere alcolici\u201d. Alcune propriet\u00e0 importanti in altri contesti sono ignorate.\nIl secondo tipo di arricchimento contestuale \u00e8 quello di allargamento. \nConsideriamo:\nIl concetto comunicato da quest'uso della parola \"piatta\" \u00e8 pi\u00f9 ampio del concetto codificato linguisticamente di \u201cci\u00f2 che ha superficie piana, priva di rilievi e di depressioni\u201d. In tal caso, perci\u00f2, \"piatto\" \u00e8 usato per veicolare un concetto pi\u00f9 generale applicabile anche al territorio irlandese, privo di rilievi e di depressioni notevoli, rispetto a quello codificato da un dizionario. \nSecondo i teorici della pertinenza l'interpretazione semantica di enunciati come (13) e (14), cio\u00e8 le loro condizioni di verit\u00e0, \u00e8 raggiunta solo conseguentemente ad arricchimento inferenziale. I processi di restringimento e di arricchimento lessicale avvengono al livello delle esplicature, e non di ci\u00f2 che \u00e8 implicito. Si tratta, infatti, di fenomeni estremamente usuali nell'uso del linguaggio naturale che non vengono percepiti come violazioni di norme della conversazione.\nUn altro caso di allargamento \u00e8 quello mostrato dagli enunciati che seguono:\n(15) e (16) esemplificano l'uso di un nome proprio di persona e di un nome di marca per denotare una categoria pi\u00f9 ampia (la classe dei seduttori; i fazzoletti usa e getta, in generale). Questa variet\u00e0 di allargamento pragmatico \u00e8 detta \"estensione categoriale\".\nI fenomeni di arricchimento inferenziale chiamano in causa quelli che lo psicologo Lawrence Barsalou definisce \"concetti ad hoc\". Secondo Barsalou, il concetto lessicale codificato da una parola d\u00e0 accesso ad una vasta quantit\u00e0 di informazione enciclopedica con differenti sottoinsiemi selezionati ad hoc accessibili in differenti occasioni. La costruzione dei concetti ad hoc dipende da vari fattori: il contesto pragmatico, l'accessibilit\u00e0 dell'informazione enciclopedica e considerazioni di pertinenza.\nAvendo a disposizione la nozione di concetto ad hoc, \u00e8 possibile vedere la procedura di comprensione descritta dalla teoria della pertinenza come quel meccanismo che ci permette di interpretare un determinato concetto come un opportuno concetto ad hoc. La comprensione lessicale consisterebbe nella selezione delle propriet\u00e0 logiche ed enciclopediche del concetto codificato letteralmente aggiustandone le propriet\u00e0 in cerca della pertinenza ottimale. \nNell'enunciato (14) piatta* \u00e8 il concetto ad hoc, inteso come \u201cterritorio senza grossi rilievi n\u00e9 profonde depressioni\u201d, cui conduce la procedura di comprensione basata sulla pertinenza. In modo schematico: il processo \u00e8 automatico e riceve come input la decodifica linguistica di \"piatto\"; l'arricchimento pragmatico d'allargamento avviene a livello esplicito e corre in parallelo alla derivazione di eventuali implicazioni contestuali; per soddisfare le aspettative di pertinenza ottimale veicolate dall'enunciato, piatto* \u00e8 il concetto ad hoc ottenuto dall'uso in (14) della parola \"piatta\" e rappresenta \u201cun grado di piattezza\u201d. Fondamentale nel funzionamento della procedura appena descritta \u00e8 il sottoprocesso di mutuo aggiustamento di contenuto esplicito, assunzioni contestuali ed effetti cognitivi. Questo sottoprocesso \u00e8 inferenziale, automatico e veicolato dall'aspettativa di pertinenza ottimale che un enunciato innesca.\nPer i teorici della pertinenza, la \"metafora\" \u00e8 un genere di allargamento concettuale e, come tale, se ne pu\u00f2 dar conto con lo stesso processo di aggiustamento lessicale presentato sopra. \nPer esempio, in \n\"maratona\" \u00e8 adoperato metaforicamente nel senso di \u201clunga ed estenuante esperienza fisica e mentale\u201d. L'idea della teoria della pertinenza \u00e8 che la natura metaforica dell'uso di un'espressione sia una questione di grado. La metafora ed i modi di dire sarebbero gradi differenti di uno stesso processo di arricchimento inferenziale (di allargamento, nel caso specifico della metafora). \nCos\u00ec, mettendo a confronto gli enunciati:\nAssistiamo ad un continuo ampliamento del concetto di \u201cquadrato\u201d. In (18) abbiamo a che fare con il significato linguistico, come da dizionario, di \"quadrato\". (19) comunica un'approssimazione del significato letterale, ossia \u201ctendente al quadrato\u201d. In (20) \"quadrato\" veicola un senso metaforico, vale a dire: \u201cPippo ha una mentalit\u00e0 chiusa, rigida\u201d. In generale, pi\u00f9 grande \u00e8 la distanza tra il significato linguistico codificato di una parola e il concetto ad hoc comunicato dall'uso di quella parola, pi\u00f9 vaga e debole \u00e8 la comunicazione. Pertanto, la metafora e gli effetti poetici sono esempi estremi di allargamento inferenziale. \nGli enunciati in cui occorrono le metafore generano un gran numero di implicature che aiutano l'ascoltatore a ricostruire un'interpretazione che soddisfa le sue aspettative di pertinenza. Tali implicaure, per\u00f2, non sono essenziali al processo di comprensione dal momento che quegli enunciati suggeriscono una serie di implicature possibili simili, ognuna delle quali potrebbe essere accettata. Quella appena detta \u00e8 la definizione di \"implicatura debole\".\nAlle implicature deboli si contrappongono le \"implicature forti\". Per soddisfare le aspettative di pertinenza suscitate da un certo enunciato \u00e8 necessario costruire un'implicatura forte. Gli enunciati che compaiono nei manuali d'istruzione veicolano, tipicamente, poche implicature forti.\nIl discorso fatto per la metafora e certi altri effetti poetici, come l'iperbole, non vale per\u00f2 nel caso dell\"'ironia\". La ragione di questa asimmetria \u00e8 da ricercare nella definizione di pertinenza ottimale. Mentre, infatti, un parlante pu\u00f2 comunicare il suo voler dire in modo pi\u00f9 \u201ceconomico\u201d adoperando espressioni metaforiche piuttosto che letterali, \u00e8 difficile intendere come possa avvenire la stessa cosa nel caso dell'ironia. Adoperare una parola il cui significato codificato \u00e8 l'opposto di quello che si intende comunicare, dire \u2018Sei bellissim\u00e0 intendendo l'opposto, non sembra il modo pi\u00f9 economico per comunicare.\nLa spiegazione pertinentista dell'ironia si basa su di una specifica forma di uso interpretativo: l'uso ecoico. \nFacciamo un esempio.\nMentre in a., Pia fa eco a Pippo per indicare che \u00e8 d'accordo, in b. \u00e8 dubbiosa ed in c. esprime disaccordo con l'ironia. Nelle tre situazioni l'interpretazione dell'enunciato di Pia sar\u00e0 differente. In c., per cogliere il suo voler dire, la sua ironia, Pippo deve anzitutto essere in grado di riconoscere che Pia ha un certo atteggiamento nei confronti dell'enunciato di Pippo. Il riconoscimento dell'ironia richiede una notevole capacit\u00e0 di metarappresentazione. L'ironia, secondo i pertinentisti, implica un'eco ad enunciati (o pensieri) che il parlante attribuisce ad altri (sia persone specifiche, si la gente in generale), e da cui vuole dissociarsi. In (21) c. Pia comunica qualcosa come: \nQuesta interpretazione pu\u00f2 essere afferrata solo riconoscendo che il parlante, Pia, sta pensando non ad uno stato di cose del mondo, bens\u00ec ad un enunciato che attribuisce a qualcun altro, a Pippo, e dal quale prende le distanze.\nPertinenza e Riferimento.\nNella quadro della teoria della pertinenza \u00e8 possibile trattare in maniera del tutto naturale alcuni dei problemi tradizionali della filosofia del linguaggio. Uno di questi problemi \u00e8 come analizzare le descrizioni definite ed i nomi propri.\nL'analisi di Keith Donnellan (Donnellan (1966)) delle descrizioni definite distingue tra \u201cuso attributivo\u201d e \u201cuso referenziale\u201d di queste espressioni. La questione \u00e8 trovare un modo efficace per conciliare il fatto che una descrizione definita, come \"l'attuale re di Francia\" o \"il tizio che beve il Martini\", pu\u00f2 essere adoperata sia per riferirsi a qualsiasi individuo che soddisfa la descrizione (\"uso attributivo\") sia per fissarne il riferimento, anche nel caso in cui la descrizione sia sbagliata (\"uso referenziale\").\nPer quanto riguarda il riferimento dei nomi propri, esistono oggi grossomodo tre posizioni principali. Ci sono coloro che ritengono che i nomi propri equivalgano alle costanti individuali della logica; c'\u00e8 chi li analizza come descrizioni definite; c'\u00e8 chi li assimila agli indicali. \nEvidentemente, le scelte teoriche prese riguardo alle descrizioni definite ed ai nomi propri avranno conseguenze sul modo di caratterizzare le condizioni di verit\u00e0 degli enunciati in cui quelle espressioni occorrono.\nPowell (2001), sfruttando la distinzione sviluppata dalla teoria della pertinenza tra significato codificato e contributo di un'espressione al contenuto verocondizionale in un particolare contesto d'uso, cerca di dar conto del comportamento delle descrizioni definite. Le descrizioni definite, secondo la sua proposta, sono linguisticamente \u201cunivoche\u201d, ma verocondizionalmente \u201cambigue\u201d. \u00c8 attraverso processi inferenziali guidati dalla ricerca di pertinenza ottimale in un determinato contesto che le descrizioni definite si disambiguano contribuendo alle condizioni di verit\u00e0 di un enunciato.\nIn maniera simile, un nome proprio contribuisce alle condizioni di verit\u00e0 di un enunciato in funzione del contesto in cui \u00e8 usato e di determinati fattori pragmatici di pertinenza. Due espressioni co-referenziali possono avere valori informativi differenti proprio perch\u00e9, pur comunicando ad un ascoltatore un concetto individuale soddisfatto da un unico individuo quale sia il concetto individuale inteso dal locutore e quale sia il suo contenuto informativo \u00e8 determinato pragmaticamente. Cos\u00ec, \u00e8 naturale spiegare come enunciati di identit\u00e0 siano informativi.\nConsideriamo:\nSeguendo l'analisi descritta sopra, nell'interpretazione di (22) abbiamo accesso a due concetti individuali. Il fatto che \u2018Lewis Carroll\u2019 e \u2018Charles Lutwidge Dodgson\u2019 si riferiscano allo stesso individuo non impedisce che abbiano contenuto informativo diverso. Il concetto che una persona ha di \u2018Lewis Carroll\u2019 pu\u00f2 comunicare l'informazione \u201cIl portatore del nome proprio \u2018Lewis Carroll\u2019 \u00e8 autore di Alice nel Paese delle Meraviglie\u201d, mentre il suo concetto di \u2018Charles Lutwidge Dodgson\u2019 pu\u00f2 contenere l'informazione \u201cIl portatore del nome proprio \u2018Charles Lutwidge Dodgson\u2019 era un logico del XIX secolo\u201d. I due concetti, veicolando informazioni differenti, permettono ad una persona che comprenda (22) di acquisire l'informazione che non aveva che \u201cL'autore di Alice nel Paese delle meraviglie era un logico del XIX secolo\u201d. \nIn questa prospettiva, evidentemente, l'analisi del nome proprio non \u00e8 condotta in termini di contributi referenziali alle condizioni di verit\u00e0 \u201cstandard\u201d dell'enunciato, bens\u00ec in termini del contributo che un concetto pu\u00f2 dare alla rappresentazione mentale di un interprete di un enunciato proferito in un determinato contesto.\nInterazioni tra pragmatica e teorie della mente.\nLa teoria della pertinenza si sviluppa a partire dall'idea di Grice secondo cui la comprensione di un enunciato equivale al riconoscimento di un destinatario dell'intenzione comunicativa del parlante. La comprensione, secondo questa prospettiva, chiama in causa una capacit\u00e0 di attribuire stati mentali come intenzioni, credenze e desideri, ai nostri interlocutori. In altri termini, la comunicazione umana comporterebbe l'esercizio di una facolt\u00e0 di \u201clettura della mente\u201d che permette di gestire ed elaborare l'informazione circa le azioni intenzionali degli altri esseri umani. \nIn ambito psicologico, \u00e8 stato introdotta l'espressione \"teoria della mente\" (abbreviata in TOM, acronimo dell'inglese Theory of Mind) per riferirsi all'abilit\u00e0 di rappresentarsi gli stati mentali propri o altrui come intenzioni, credenze, desideri e conoscenze. Si ritiene, in genere, che questa competenza cognitiva sia distinta e non riconducibile \u201ctout court\u201d ad altre funzioni cognitive: si tratta di un aspetto peculiare della specie umana acquisito secondo tappe di maturazione. Il concetto di \u201cteoria della mente\u201d costituisce un particolare approccio di quella che viene chiamata psicologia del senso comune o \u201cpsicologia ingenua\u201d (folk psychology): termini usati per riferirsi alla modalit\u00e0 esplicativa mostrata dalle persone quando parlano di s\u00e9 e degli altri, in particolare quando danno spiegazioni dei propri e altrui comportamenti in termini di stati mentali.\nDa quanto detto, se la comunicazione dipende, in generale, dalla capacit\u00e0 di riconoscere le intenzioni altrui, come sostenuto da Grice e dai teorici della pertinenza, allora \u00e8 inevitabile dar conto dei meccanismi psicologici che realizzano il processo di comprensione e specificare che tipo di competenza psicologica sia coinvolta nell'interpretazione pragmatica di un enunciato.\nPi\u00f9 precisamente, quale sarebbe il tipo di \u201carchitettura mentale\u201d richiesto per supportare i processi di comunicazione verbale?\nChe relazione esiste di preciso tra TOM, il sistema, cio\u00e8, deputato all'interpretazione psicologica dei comportamenti, ed i sistemi cognitivi che guidano l'interpretazione pragmatica?\nNella prima edizione di Relevance Sperber e Wilson trattano l'interpretazione pragmatica come un processo inferenziale centrale, automatico ed inconscio. Gi\u00e0 dalla seconda edizione, tuttavia, difendono l'idea che vi sia un modulo specifico per la comunicazione, sottomodulo di TOM. Alcuni autori ritengono che la nostra capacit\u00e0 di attribuire un'intenzione ad un parlante sia compresa nella capacit\u00e0 pi\u00f9 generale, cui TOM sovrintende, di attribuire credenze, desideri ed altri stati mentali. La teoria della pertinenza, invece, difende l'ipotesi che vi sia un modulo che si occupa dei processi pragmatici di comprensione linguistica.\nUn modulo, in questa prospettiva, \u00e8 un meccanismo inferenziale, specifico per dominio, che guida l'esecuzione di una determinata abilit\u00e0 cognitiva. Il meccanismo \u00e8 inferenziale dal momento che, per i teorici della pertinenza, ogni atto ostensivo di comunicazione innesca nell'ascoltatore cui l'atto \u00e8 rivolto un processo non dimostrativo che conduce a ricostruire l'intenzione del parlante. Il meccanismo \u00e8 specifico per dominio in quanto si tratta di una struttura psicologica specializzata nella risoluzione di una classe di problemi in un dominio ben definito. Il genere di problemi cui il modulo attende \u00e8 l'attribuzione di intenzioni comunicative. Il dominio \u00e8 quello degli stimoli ostensivi; vale a dire, il modulo tratta quegli stimoli appartenenti alla classe delle azioni umane che comportano quell'intenzione speciale e complessa che \u00e8 l'intenzione comunicativa del parlante.\nSperber e Wilson (2002) avanzano alcune obiezioni alle teorie che fanno collassare su TOM la capacit\u00e0 pragmatica.\nIn primo luogo, sembrano esservi seri problemi per quanti sostengono che i processi inferenziali che portano ad afferrare l'intenzione di un parlante siano analoghi a quelli usati per inferire intenzioni a partire da azioni. \nInfatti, in una determinata situazione il ventaglio di intenzioni che possono essere ragionevolmente attribuite ad un agente \u00e8 piuttosto limitato dato il numero relativamente piccolo di azioni che l'agente pu\u00f2 eseguire in quella situazione. Verosimilmente la procedura per riconoscere ed attribuire un'intenzione in base all'osservazione di un comportamento coinvolge: una disamina degli effetti di quel comportamento, il ricordo di ci\u00f2 che di solito accade in seguito a comportamenti simili, l'inferenza che gli effetti intesi del comportamento dell'agente sono proprio quelli prevedibili e desiderabili.\nInvece, la strategia per attribuire l'intenzione comunicativa di un parlante \u00e8 ben diversa poich\u00e9 il numero di significati che il parlante pu\u00f2 ragionevolmente aver intenzione di trasmettere in una certa situazione \u00e8 potenzialmente illimitato. Secondo Sperber e Wilson, la presunzione di pertinenza ottimale che accompagna ogni atto ostensivo di comunicazione \u00e8 ci\u00f2 che guida la strategia che ci porta ad afferrare il significato del parlante.\nIn secondo luogo, mentre sia TOM sia il \u201cmodulo della pragmatica\u201d invocato dai teorici della pertinenza richiedono capacit\u00e0 di metarappresentazione per l'identificazione di stati mentali altrui, vi \u00e8 una notevole differenza in termini di complessit\u00e0 nei due casi. La teoria della pertinenza assume un pattern di inferenze metacomunicative che risultano nell'attribuzione dell'intenzione comunicativa del parlante. Questo modello di comprensione inferenziale richiede normalmente vari livelli di metarappresentazione, invece, nel comune esercizio di TOM, \u00e8 sufficiente un solo livello.\nQuesta discrepanza \u00e8 evidente nello sviluppo infantile, ed ha ricevuto supporto sperimentale da test eseguiti su bambini autistici. Studi di psicologia dello sviluppo indicano che \u00e8 da escludere che bambini di due anni che non riescono a risolvere il \"test della falsa credenza\" siano in grado di riconoscere e comprendere le rappresentazioni che caratterizzano la comprensione verbale adoperando una generica abilit\u00e0 metapsicologica di attribuzione d'intenzioni ad agenti.\nHapp\u00e9 (1993) ha poi mostrato che sembra verosimile che esista una dissociazione tra facolt\u00e0 metapsicologica generale e capacit\u00e0 pragmatico \u2013 comunicativa. Nella sua ricerca, una minoranza di bambini autistici che superano il test della falsa credenza hanno performance scarse nel trattare stimoli linguistici come l'ironia e la metafora. Pertanto, pare che gli autistici, nonostante siano dotati di capacit\u00e0 metapsicologiche accettabili, hanno un deficit nell'uso comunicativo del linguaggio e nella valutazione della pertinenza degli stimoli linguistici che trattano.\nCon queste ed altre argomentazioni, Sperber e Wilson sostengono pertanto che esista un modulo specializzato per la comunicazione, sottomodulo di TOM. Se tutto ci\u00f2 \u00e8 vero, allora il principio comunicativo di pertinenza pu\u00f2 essere interpretato come la descrizione di una regolarit\u00e0 specifica per il dominio comunicativo: solo gli atti di comunicazione suscitano legittime assunzioni di pertinenza ottimale. La procedura di comprensione andrebbe, allora, intesa come un'euristica messa in atto da un micromodulo per calcolare in modo inconscio e automatico un'ipotesi sul significato del parlante in base a stimoli ostensivi. \nTuttavia, se vi sono argomenti e dati sperimentali che favoriscono l'ipotesi di una dissociazione di TOM e capacit\u00e0 pragmatico\u00a0\u2013 comunicativa, esistono altres\u00ec argomenti a favore dell'ipotesi di un solo modulo; e dati clinici provenienti dallo studio di patologie sembrerebbero proprio colpire o preservare insieme TOM e capacit\u00e0 pragmatiche. \u00c8 bene, dunque, sottolineare che la modularit\u00e0 della pragmatica rimane un problema empirico aperto, destinato a diventare una delle principali direzioni della ricerca in pragmatica sperimentale.\nTest sperimentali.\nLa teoria della pertinenza spiega in generale ci\u00f2 che motiva gli individui a trattare certi stimoli e a rivolgere l'attenzione a certe fonti d'informazione. I due principi della teoria della pertinenza non hanno natura normativa, bens\u00ec descrittiva: gli esseri umani, di fatto, sono massimizzatori di pertinenza. Al pari di altre teorie di simile portata, la teoria della pertinenza \u00e8 soggetta a conferme e smentite sottoponendo a test sperimentali alcune conseguenze che i suoi principi implicano.\nFacendo interagire il principio cognitivo di pertinenza con una determinata caratterizzazione di meccanismi cognitivi quali la percezione, l'attenzione, la memoria, la categorizzazione, la capacit\u00e0 inferenziale, \u00e8 possibile ricavare specifiche previsioni controllabili attraverso test sperimentali.\nGrossomodo, l'idea guida di un esperimento attraverso cui verificare sino a che misura il principio cognitivo di pertinenza \u00e8 valido dovrebbe essere la seguente. Data la descrizione di un certo meccanismo cognitivo, si controlla se, ed in che modo, quel meccanismo \u00e8 coinvolto nell'allocazione di risorse cognitive a informazioni potenzialmente pertinenti disponibili in un determinato ambiente. Lo sperimentatore confronta, poi, i risultati a sua disposizione con la forza esplicativa e le previsioni di teorie cognitive alternative alla teoria della pertinenza.\nIl principio comunicativo di pertinenza, ossia la tesi per cui ogni atto di comunicazione inferenziale veicola la presunzione della sua pertinenza ottimale, ha la forma di una generalizzazione simile ad una legge. Esso, sviluppando l'idea griceana che la comunicazione \u00e8 un processo inferenziale di riconoscimento delle intenzioni, \u00e8 una conseguenza del principio cognitivo. Data la sua forma, il principio comunicativo \u00e8 falsificabile fornendo un'istanza di atto comunicativo inferenziale che non veicola la presunzione della propria pertinenza ottimale. Tali atti comunicativi potrebbero, per esempio, veicolare una presunzione di verit\u00e0 letterale o di massima informativit\u00e0.\nDal punto di vista del design sperimentale, il fatto che la pertinenza sia una propriet\u00e0 continua, non discreta, e che sia definita in termini d'effetto e di sforzo rende pi\u00f9 semplice fare previsioni manipolando certi stimoli. Infatti, in una data situazione sperimentale, mantenendo costante il fattore sforzo e variando il fattore effetto, o, viceversa, mantenendo costante il fattore effetto e variando il fattore sforzo, la pertinenza dello stimolo oggetto di studio cambier\u00e0 di conseguenza. Ancora, se tendiamo davvero a massimizzare la pertinenza, \u00e8 allora possibile anzitutto predire a quale stimolo disponibile un soggetto rivolger\u00e0 l'attenzione, ed in secondo luogo provare ad influenzare i suoi processi cognitivi variando l'ordine d'accessibilit\u00e0 dei vari stimoli. La possibilit\u00e0, poi, di confrontare la pertinenza attuale o attesa di due input vincola il modo in cui i soggetti sperimentali impiegheranno le proprie risorse cognitive, e, se impegnati in un compito di comunicazione, riconosceranno ed attribuiranno intenzioni comunicative agli altri.\nEsistono lavori sperimentali in psicologia cognitiva che sembrano confermare previsioni specifiche della teoria della pertinenza.\nUno dei pi\u00f9 famosi paradigmi sperimentali della psicologia del ragionamento \u00e8 il problema di selezione proposto da Peter Wason nel 1966 (o \"test delle quattro carte\"). Al soggetto sperimentale sono mostrate quattro carte appoggiate su un tavolo. \u00c8 noto che le carte recano lettere (vocali o consonanti) su un lato e numeri (pari o dispari) sull'altro. Le carte hanno sul lato visibile rispettivamente una vocale, una consonante, un numero pari e un numero dispari; per esempio: una E, una G, un 6 e un 7. Al soggetto \u00e8 richiesto di indicare quali delle carte dovrebbe girare in modo da vederne la faccia nascosta per controllare se \u00e8 vera, oppure falsa, la regola: \u201cSe una carta ha una vocale su un lato, allora ha un numero pari sull'altro lato\u201d. Questa regola ha la forma di un enunciato condizionale. Per stabilire se un condizionale \u00e8 vero oppure falso bisogna ricercare quei casi in cui l'antecedente \u00e8 vero, ma il conseguente \u00e8 falso. Solo in una situazione tale, infatti, il condizionale \u00e8 falso. Pertanto, la soluzione del compito richiede che il soggetto applichi il principio del ragionamento deduttivo che segue: \u201cPer controllare la verit\u00e0 di un condizionale, esamina i casi in cui l'antecedente \u00e8 vero per assicurarti che il conseguente sia vero, ed esamina i casi in cui il conseguente \u00e8 falso per assicurarti che l'antecedente sia falso\u201d. Dunque, la risposta corretta, nel nostro caso, \u00e8 scegliere le carte E e 7. Qualora, infatti, la carta che presenta la vocale E recasse un numero dispari sull'altra faccia, l'antecedente \u00e8 vero, ma il conseguente falso; ugualmente, qualora la carta che presenta il numero dispari 7 avesse una vocale sull'altro lato, l'antecedente \u00e8 vero, ma il conseguente falso.\nLa stragrande maggioranza dei soggetti cui \u00e8 proposto il test fornisce una risposta scorretta, o scegliendo solamente la carta che presenta la E o scegliendo quella che presenta la E insieme con l'altra che presenta il 6.\nUna spiegazione originale basata sulla teoria della pertinenza della prestazione contronormativa della maggior parte dei soggetti sperimentali \u00e8 stata avanzata in Sperber, Cara e Girotto (1995). In quest'articolo, gli autori dimostrano che la soluzione del test di Wason che la maggior parte dei soggetti sperimentali tende a dare dipende da fattori pragmatici. Questi agiscono in maniera prevedibile ed incidono sull'interpretazione dell'enunciato condizionale che esprime la regola da controllare. Secondo il resoconto di Sperber, Cara e Girotto (1995), in un dato contesto i partecipanti derivano dal condizionale alcune implicazioni in ordine d'accessibilit\u00e0; quando le loro aspettative di pertinenza sono soddisfatte si fermano, scegliendo le carte in accordo con l'interpretazione pragmatica della regola per loro pi\u00f9 pertinente in quel contesto. Leggendo l'enunciato condizionale \u201cSe una carta ha una vocale su un lato, allora ha un numero pari sull'altro lato\u201d (formalmente: \"Se p allora q\"), il soggetto segue un percorso che minimizza il suo sforzo cognitivo nella costruzione di ipotesi interpretative. Cos\u00ec, in un contesto \u201cneutro\u201d, in cui l'enunciato che esprime la regola non \u00e8 accompagnato da alcuna situazione, le conclusioni inferibili dal condizionale in ordine d'accessibilit\u00e0 sono:\nBasandosi solo sulla prima conclusione, i soggetti sceglieranno la carta con la E. Se, d'altra parte, fanno affidamento sulla seconda conclusione, o su entrambe, allora gireranno la carta che presenta la E e quella con il 6.\nTuttavia, vi sono contesti in cui la procedura di comprensione di un condizionale porta direttamente ad inferire l'ipotesi interpretativa: \u201cNon \u00e8 possibile che vi siano carte con una vocale su un lato e senza numero pari dall'altro\u201d (formalmente: \"Non (p &amp; non q)\"). Si noti che quest'interpretazione equivale alla negazione dell'esistenza di controesempi ed esprime la definizione di condizionale. Sperber, Cara e Girotto (1995), manipolando i fattori effetto e sforzo, hanno costruito versioni del problema di selezione che rendano tale interpretazione dell'enunciato condizionale pi\u00f9 pertinente, e dunque pi\u00f9 semplice (ovvero pi\u00f9 vantaggiosa) da inferire. In questo modo, la percentuale di risposte corrette aumenta considerevolmente.\nUna delle versioni proposte dagli autori \u00e8 quella in cui la regola \u201cSe una carta ha una vocale su un lato, allora ha un numero pari sull'altro lato\u201d \u00e8 proferita da un ingegnere che ha riparato una macchina stampatrice che produce carte con un numero su una faccia ed una lettera sull'altra. Nello stampare, la macchina segue la regola \u201cSe E allora 6\u201d; tuttavia, in seguito ad un guasto la macchina inizia a stampare carte che presentano su una faccia E, una vocale, e sull'altra 7, un numero dispari. L'ingegnere, riparato il guasto, proferisce l'enunciato: \u201cSe una carta ha una vocale su un lato, allora ha un numero pari sull'altro lato\u201d. Dato questo scenario, al soggetto sperimentale \u00e8 richiesto di controllare la regola espressa dall'enunciato dell'ingegnere. A questo punto, per ragioni di pertinenza, il condizionale implicher\u00e0 le conclusioni:\nNel contesto descritto, B. non contribuisce alla pertinenza del condizionale tanto quanto C. che, essendo pi\u00f9 accessibile, spinger\u00e0 i soggetti a scegliere la carta che presenta E e quella con il 7. L'intenzione comunicativa dell'ingegnere, infatti, \u00e8 quella di negare l'esistenza di carte con una E, una vocale, su un lato e senza un 6, un numero pari, sull'altro. Ci\u00f2 equivale, evidentemente, alla negazione dell'esistenza di controesempi e, di conseguenza, quando ne viene richiesta la verifica, l'enunciato rende pertinente la ricerca della combinazione E &amp; 7.\nSembra che quasi tutti i soggetti sperimentali siano in grado di risolvere il problema di selezione in questa versione. Secondo Sperber, Cara e Girotto (1995), questo risultato conferma che l'interpretazione di un condizionale \u00e8 guidata dai fattori di effetto e sforzo che definiscono la pertinenza di uno stimolo. Pi\u00f9 in generale, l'esito della loro indagine mostra che nella risoluzione del test di Wason non sono coinvolti tanto meccanismi specifici di ragionamento (come sostenuto da parecchi ricercatori), quanto fattori pragmatici che agiscono sull'interpretazione dell'enunciato condizionale in accordo colla teoria della pertinenza. \nVan der Henst, Carles e Sperber (2002), con una serie di test in cui viene domandata l'ora a degli sconosciuti, sostengono che arrotondare l'ora \u00e8 in parte spiegato da considerazioni di pertinenza. Un parlante, cercando di essere ottimamente pertinente, ha tutta la ragione per arrotondare l'ora, a meno che sia consapevole che andrebbero perduti degli effetti cognitivi utili al suo interlocutore con una risposta imprecisa. In effetti, pare che arrotondare l'ora, rispondere che sono le 3 quando in realt\u00e0 sono le 2:57, riduca lo sforzo cognitivo del mio ascoltatore. Di conseguenza, con la mia risposta arrotondata, se non elimino alcun effetto cognitivo degno di essere derivato da chi mi ascolta, produco un enunciato ottimamente pertinente. Sfruttando queste considerazioni, \u00e8 possibile controllare sperimentalmente se effettivamente, in situazioni differenti, manipolando sforzo ed effetto, un parlante continuer\u00e0 a comportarsi in modo ottimamente pertinente.\nImmaginiamo di avere un appuntamento all'ora X. Incontriamo in un luogo pubblico uno sconosciuto e gli chiediamo: \u201cSalve, scusa, sai l'ora? Ho un appuntamento all'ora X\u201d. Come previsto in un quadro teorico pertinentista, probabilmente la risposta che riceveremo sar\u00e0 pi\u00f9 accurata tanto pi\u00f9 si avviciner\u00e0 l'ora X dell'appuntamento. Ci\u00f2 conferma l'analisi in termini del principio comunicativo di pertinenza: la gente cui \u00e8 richiesta l'ora tende a fornire una risposta precisa, al minuto, oppure ad arrotondare, a seconda degli indizi che ha a disposizione per stabilire quale enunciato sia ottimamente pertinente per il destinatario (in funzione di sforzo d'elaborazione e di eventuali effetti cognitivi derivabili dalla risposta).\nI due esperimenti descritti confermano alcune predizioni ispirate dai principi fondamentali della teoria della pertinenza. Abbiamo cos\u00ec la conferma che la teoria della pertinenza \u00e8 una teoria cognitiva che aspira a combinare la generalit\u00e0 teorica con la possibilit\u00e0 di test sperimentali, di analisi linguistico\u2013pragmatiche di paradigmi sperimentali, di dati osservativi, che confermino oppure smentiscano alcune specifiche implicazioni dei suoi principi."}
{"id": "780733", "revid": "122247527", "url": "https://it.wikipedia.org/wiki?curid=780733", "title": "Scienze dell'educazione e della formazione", "text": "Le scienze dell'educazione e della formazione sono l'insieme di discipline che studiano sistematicamente l'educazione e la formazione dell'uomo. Si tratta quindi di una disciplina trasversale, che trae principalmente le proprie basi dalla pedagogia, dalla psicologia, dalla filosofia e dalla sociologia.\nGenesi del termine.\nIl primo utilizzo del termine \"scienze dell'educazione\" viene data dall'omonima facolt\u00e0 dell'Universit\u00e0 Pontificia Salesiana, istituita il 4 settembre 1973. I salesiani furono i primi a riconoscere la necessit\u00e0 di considerare l'interdisciplinarit\u00e0 e l'orchestrazione di pi\u00f9 scienze che arricchiscono la pedagogia, come la metodologia e la ricerca sperimentale.\nLa locuzione ha comunque cominciato a diffondersi negli anni novanta, in sostituzione del termine pedagogia, perch\u00e9 quest'ultima, intesa come disciplina umanistica, era focalizzata soltanto sulla storia, sugli autori e sulla riflessione intorno alle teorie pregresse e non sulla costruzione di nuovi quadri di riferimento o sulla ricerca sperimentale. Un altro importante motivo vedeva la pedagogia come sola educazione infantile, mancante quindi della componente educativa adolescenziale e della formazione in et\u00e0 adulta. Infine la pedagogia non era l'unica disciplina coinvolta nello studio dei processi educativi e formativi, traendo buon parte del lavoro dalle scienze cognitive e dalla psicologia.\nNel mondo.\nItalia.\nNell'anno accademico 1936 nacque la facolt\u00e0 di magistero con il corso di diploma di laurea di 4 anni in pedagogia, rimasto in vigore fino al 1993-1994, quando nacque la facolt\u00e0 di scienze della formazione e furono introdotti in diverse universit\u00e0 nuovi corsi di diploma di laurea 4 anni in scienze dell'educazione con indirizzi (\"insegnanti di scuola secondaria superiore\", \"educatori professionali extrascolastici\" ed \"esperti nei processi formativi\") e scienze della formazione primaria (\"insegnanti di scuola primaria\", \"insegnanti di scuola dell'infanzia\"), entrambi di durata quadriennale; tuttavia in Italia, proprio quando la nuova terminologia andava consolidandosi, con la riforma universitaria si \u00e8 registrata una tendenza al riutilizzo del termine \"pedagogia\" da parte degli atenei. \nCon la riforma del 1999, in base alla quale gli organi collegiali delle singole sedi possono stabilire autonomamente le denominazioni dei propri corsi di studio nell'ambito delle classi definite a livello centrale, si assistette a un massiccio ritorno del termine \"pedagogia\": furono istituite le lauree specialistiche a ciclo unico di 5 anni in Scienze della formazione primaria per l'insegnamento delle scuole d'infanzia e scuole primarie, mentre per il primo ciclo di laurea triennale resisteva la locuzione \"scienze dell'educazione\". Tale dizione, che faceva rientrare, nella visione accademica, la pedagogia nelle scienze dell'educazione, trov\u00f2 conferma nel 2004, con l'istituzione delle nuove lauree triennali, delle lauree magistrali biennali e delle lauree magistrali a ciclo unico di 5 anni. Inoltre da facolt\u00e0 di scienze della formazione si pass\u00f2 nel 2010 al dipartimento di scienze umane e il liceo psico-socio-pedagogico, l'ex istituto magistrale, divenne liceo delle scienze umane.\nScienze della formazione primaria.\nIl corso magistrale a ciclo unico quinquennale di laurea in scienze della formazione primaria ha lo scopo di formare gli insegnanti della scuola dell'infanzia e della scuola primaria. L\u2019offerta didattica del corso di laurea \u00e8 formato da lezioni, laboratori e tirocinio, il quale si divide in indiretto e diretto.\nPer accedere al corso di laurea a numero programmato bisogna svolgere un test, stabilito ogni anno dal Ministero dell'istruzione, dell'universit\u00e0 e della ricerca (MIUR).\nAl termine del percorso di studi, si \u00e8 possessori di un titolo abilitante alla professione di insegnante nella scuola dell'infanzia e nella scuola primaria, sia se tali istituzioni siano pubbliche sia che siano paritarie.\nStoria.\nFino alla fine del XX secolo, l'Italia era l'unico paese tra quelli pi\u00f9 avanzati a non prendere in considerazione la formazione dei docenti.\nSi diventava insegnanti della scuola elementare con quattro anni di istituto magistrale, mentre con tre, maestri della scuola dell\u2019infanzia. Ma questi percorsi non erano pi\u00f9 in grado di garantire una formazione adeguata alle esigenze di un sistema scolastico di massa, in una societ\u00e0 avanzata. Dunque, alla fine del secondo millennio vi erano le stesse modalit\u00e0 di formazione degli insegnanti pensate da Giovanni Gentile nel 1924.\nAnche se gi\u00e0 nel 1974 si sanciva il bisogno di una formazione universitaria completa per tutti i docenti, solamente nel 1990 si istituiva un corso di laurea per la formazione degli insegnanti per la scuola dell'infanzia ed elementare, denominato \"scienze della formazione primaria\". Il nuovo corso di laurea in scienze della formazione primaria nasce nell\u2019anno accademico 1998-1999 con lo stampo del vecchio ordinamento, ossia nasce come un corso di quattro anni, con precedente prova di ammissione a numero programmato; \u00e8 composto da un biennio comune seguito da due indirizzi: uno per la scuola dell\u2019infanzia e uno per la scuola elementare; inoltre, sotto la guida di un insegnante di ruolo, o tutor, \u00e8 previsto un tirocinio, che \u00e8 la prima esperienza di un percorso serio e generalizzato per la formazione didattica."}
{"id": "780734", "revid": "125208839", "url": "https://it.wikipedia.org/wiki?curid=780734", "title": "Strade consolari", "text": "Le strade consolari sono le vie di comunicazione dell'Impero romano fatte costruire per volere dei consoli, sia per scopi militari che per ragioni economiche.\nLe principali strade consolari in Italia sono dodici: Aurelia, Cassia, Flaminia, Salaria, Tiburtina, Casilina, Appia, Emilia, Postumia, Capua-Regium, Nomentana e Prenestina. Esse furono costruite dagli antichi romani per trasportare merci o per favorire il passaggio di carovane e soldati. \nIl loro tracciato con i secoli ha sub\u00ecto diverse modifiche, in genere prolungamenti.\nAd oggi, alcune di esse sono strade statali o regionali, mentre altre conservano il loro antico manto in pietra e non sono pi\u00f9 utilizzate.\nStrade consolari principali italiane.\nStrade consolari principali di Roma.\nLe strade consolari principali, ad oggi le pi\u00f9 conosciute, prendono il nome dal console che ne ha voluto l'edificazione o dal loro scopo.\nEsse partono tutte dal Foro Romano, nei pressi del Tempio di Saturno, dove nel 20 a.C. Cesare Augusto fece erigere una colonna in marmo rivestita di bronzo dorato, il cosiddetto Miliario aureo, che rappresentava il chilometro zero.\nIn ordine alfabetico:"}
{"id": "780736", "revid": "1934238", "url": "https://it.wikipedia.org/wiki?curid=780736", "title": "Sermiligaaq", "text": "Sermiligaaq (o Sermilig\u00e2q) \u00e8 un piccolo villaggio della Groenlandia (212 abitanti), il cui nome significa \"il bellissimo fiordo ghiacciato\". Si trova a 65\u00b054'N 36\u00b022'O; appartiene al comune di Sermersooq, e dista 100 km da Tasiilaq. Si trova nel fiordo di Sermiligaaq, a 20\u00a0km da un bacino di ghiacciai al fondo del fiordo; inoltre, sul fiordo di Ikkatteq, sulla strada tra Sermiligaaq e Kuummiut, si trova una vecchia base americana abbandonata, costruita appena dopo la seconda guerra mondiale."}
{"id": "780743", "revid": "6923", "url": "https://it.wikipedia.org/wiki?curid=780743", "title": "Renault M\u00e9gane", "text": "La Renault M\u00e9gane \u00e8 un'autovettura di segmento C prodotta dalla casa automobilistica francese Renault dal 1995.\nStoria.\nQuando nel 1989 si cominci\u00f2 a lavorare al progetto della sostituta della Renault 19, non si pens\u00f2 ad una singola vettura, ma ad una vera e propria famiglia di vetture, con svariate configurazioni di carrozzeria per differenti esigenze e gusti. Da tale progetto nacque la \"M\u00e9gane\": tale vettura prese il nome da una concept car di fascia alta presentata nel 1988. La vettura, perfettamente marciante, era dotata di soluzioni all'avanguardia come l'eliminazione di serrature, cristalli apribili e retrovisori, tutti sostituiti da sofisticati strumenti elettronici. La carrozzeria poteva trasformarsi da una due volumi a una tre volumi (e viceversa) mediante un sistema di scorrimento di cofano posteriore e lunotto.\nPrima serie (1995-2003).\nLa prima generazione della \"M\u00e9gane\" esord\u00ec nel 1995: lanciata come berlina a due volumi e a 5 porte, venne ben presto affiancata dalla \"M\u00e9gane Coach\" (ossia la versione coup\u00e9), dalla \"M\u00e9gane Classic\", ossia la versione berlina a 3 volumi, dalla \"M\u00e9gane Cabrio\", dalla \"M\u00e9gane SW\" (cio\u00e8 la versione station wagon) e dalla monovolume: quest'ultima, che prese il nome di M\u00e9gane Sc\u00e9nic, fu la prima monovolume media europea e fu presente con tale denominazione solo nella prima generazione. La \"Scenic\" basata sulla seconda generazione della \"M\u00e9gane\" perse quest'ultimo nome per chiamarsi semplicemente \"Renault Sc\u00e9nic\".\nLa gamma motori andava da un tranquillo 1.4 da 75 CV ad un pi\u00f9 esuberante 2 litri bialbero da 138 CV. Era presente anche un diesel aspirato da 64 CV ed un turbodiesel da 92 CV.\nNel 1999 vi fu un restyling, mentre nel 2002 si ebbe l'avvicendamento tra la prima e la seconda generazione della \"M\u00e9gane\": le ultime \"M\u00e9gane\" prima serie prodotte dal 2000 in poi tennero a battesimo anche il primo motore diesel common rail prodotto dalla Renault, ossia il 1.9 dCi da 102 CV.\nLa prima serie della M\u00e9gane \u00e8 stata sottoposta due volte al crash test dell'Euro NCAP, nel 1998 e nel 1999 ottenendo in entrambi i casi il risultato di quattro stelle.\nSeconda serie (2002-2010).\nLa M\u00e9gane II venne presentata nel 2002, e segn\u00f2 l'inizio di una nuova era. La prima e la seconda generazione avevano poco da condividere, essendo il nuovo mezzo ispirato dal nuovo stile di questa marca, visto per la prima volta nell'Avantime. L'enorme successo della M\u00e9gane in Europa ha dimostrato che il nuovo stile Renault era una formula vincente e che il successivo insuccesso nelle vendite dell'Avantime poteva essere attribuito alla scelta di averla piazzata in un segmento di mercato sbagliato pi\u00f9 che per la nuova linea. La nuova M\u00e9gane \u00e8 stata votata Auto dell'anno 2003, e ha ottenuto il risultato di 5 stelle nel crash test EuroNCAP, divenendo la prima auto compatta a conseguire questo risultato.\nLa gamma della \"M\u00e9gane II\" vide delle novit\u00e0: innanzitutto la monovolume perse il nome di \"M\u00e9gane\" e conservando solo quello di \"Sc\u00e9nic\", and\u00f2 a costituire un modello a parte con una gamma a s\u00e9.\nUn'altra differenza tra la gamma della prima generazione e quella della seconda stette nel fatto che non vi fu una versione coup\u00e9, ma semplicemente una versione a 5 porte e una a 3 porte (oltre alla berlina a 3 volumi e a 4 porte). Infine, la versione cabriolet della prima generazione venne sostituita dalla versione coup\u00e9-cabriolet, dotata di tetto ripiegabile in metallo.\nLa M\u00e9gane II e la Laguna sono state entrambe ottime vetrine per le nuove tecnologie lanciate dalla Renault nel 2001-2002, come il sistema Renault Card per l'accensione con un tasto che sostituisce la chiave, di serie sulla M\u00e9gane II, che \u00e8 stata la prima della classe a possederlo. \u00c8 avvenuta la stessa cosa anche per il tettuccio panoramico in vetro, un'altra idea di Renault, poi usata largamente da tutte le altre case automobilistiche.\nOggi la M\u00e9gane \u00e8 fabbricata nei seguenti siti: Dieppe e Douai in Francia, Bursa in Turchia, Palencia in Spagna, Cordoba in Argentina, Envigado in Colombia e Curitiba in Brasile.\nIn Brasile la Renault rese disponibile anche una versione chiamata \"Hi-Flex\", che \u00e8 in grado di sfruttare la benzina senza piombo o l'etanolo. Come per le Sc\u00e9nic e Clio brasiliane, anche il motore della M\u00e9gane pu\u00f2 funzionare con una miscela di metanolo che vari da E0 a E100, grazie al regolamento del modulo elettronico.\nAnche la seconda serie \u00e8 stata sottoposta due volte al crash test dell'Euro NCAP, nel 2002 e 2004 (quest'ultimo \u00e8 relativo alla versione CC). I risultati sono stati in entrambi i casi di cinque stelle.\nTerza serie (2008-2016).\nNel mese di ottobre del 2008 \u00e8 stata lanciata la terza generazione della \"M\u00e9gane\", inizialmente solo come berlina 5 porte. Questo fatto ha sancito il pensionamento della corrispondente versione berlina (sia a 3 che a 5 porte) della seconda serie, ma non quello delle sue versioni CC e station wagon. In queste ultime versioni, la \"M\u00e9gane II\" continu\u00f2 quindi inizialmente ad essere prodotta.\nRispetto all'audacia delle forme della seconda generazione, la \"M\u00e9gane III\" si mostr\u00f2 con linee pi\u00f9 \"prudenti\", che osavano meno, ma non per questo meno attraenti, anzi. L'obiettivo dei vertici Renault fu quello di conquistare anche quella fetta di clientela che non gradiva molto la linea particolare della seconda M\u00e9gane, ma nello stesso tempo non vuole tradire i clienti pi\u00f9 affezionati, specialmente quelli che dalla \"M\u00e9gane II\" sono rimasti conquistati.\nLa carrozzeria present\u00f2 quindi forme pi\u00f9 convenzionali: la berlina era piuttosto arrotondata ed aveva un frontale fortemente ispirato a quello della sorella maggiore, la Laguna III, specie nel disegno dei gruppi ottici. Posteriormente, la tondeggiante coda mostra i particolari fari dal profilo curvilineo, con un piccolo vertice superiore a punta.\nLa dotazione di sicurezza della \"M\u00e9gane III\" include su tutta la gamma, oltre al doppio airbag frontale, anche gli airbag a tendina anteriori e posteriori, nonch\u00e9 il controllo di stabilit\u00e0 e trazione. Il resto della dotazione comprende tra l'altro: climatizzatore, vetri elettrici anteriori e posteriori, computer di bordo, impianto stereo e doppie frecce automatiche in caso di frenata d'emergenza. La dotazione \u00e8 quindi molto completa, a tal punto che la lista di optionals risulta relativamente poco folta, e comprensiva di accessori di importanza minore, come il climatizzatore bi-zona, l'impianto bluetooth, il tetto apribile ed i sensori di parcheggio.\nQuarta serie (dal 2015).\nAl Salone dell'automobile di Francoforte del 2015 viene presentata la quarta serie della M\u00e9gane. Il design non si discosta molto da quello della versione uscente: frontale spiovente, mascherina che incornicia il logo cromato e finestrini che risalgono verso la parte posteriore il tutto con forme pi\u00f9 tese e decise, con un'impostazione moderna e sportiva con parafanghi muscolosi, fiancate \"scolpite\", profonde nervature alla base delle porte e luci diurne con motivo a \"C\".\nLa M\u00e9gane IV \u00e8 entrata in vendita nel gennaio 2016 mentre la Sporter a met\u00e0 2016. Non sono invece riproposte la versione Coup\u00e9 a tre porte e la CC, mentre vi \u00e8 stato il ritorno della berlina a 4 porte solo per alcuni mercati."}
{"id": "780745", "revid": "44939", "url": "https://it.wikipedia.org/wiki?curid=780745", "title": "Chemioluminescenza", "text": ""}
{"id": "780746", "revid": "1982", "url": "https://it.wikipedia.org/wiki?curid=780746", "title": "Ondata di calore del luglio 1983", "text": ""}
{"id": "780747", "revid": "77332", "url": "https://it.wikipedia.org/wiki?curid=780747", "title": "Zefiro (vento)", "text": ""}
{"id": "780751", "revid": "182396", "url": "https://it.wikipedia.org/wiki?curid=780751", "title": "Guerra civile romana", "text": ""}
{"id": "780755", "revid": "647919", "url": "https://it.wikipedia.org/wiki?curid=780755", "title": "Alighiero degli Alighieri", "text": ""}
{"id": "780756", "revid": "1787046", "url": "https://it.wikipedia.org/wiki?curid=780756", "title": "Tiniteqilaaq", "text": "Tiniteqilaaq (o Tiniteqil\u00e2q) \u00e8 un piccolo villaggio della Groenlandia di 148 abitanti (gennaio 2005); \u00e8 situato nel comune di Sermersooq. Come molti degli insediamenti groenlandesi, non si pu\u00f2 dire con esattezza quando fu fondato, ma si considera il 1923 (anno della prima registrazione ufficiale del villaggio) come anno di fondazione. Pesca e caccia danno i maggiori introiti: salmoni, orsi polari e foche sono le specie pi\u00f9 comuni."}
{"id": "780757", "revid": "78273", "url": "https://it.wikipedia.org/wiki?curid=780757", "title": "Guerra Civile Romana", "text": ""}
{"id": "780765", "revid": "4711", "url": "https://it.wikipedia.org/wiki?curid=780765", "title": "Afro-americano", "text": ""}
{"id": "780768", "revid": "228587", "url": "https://it.wikipedia.org/wiki?curid=780768", "title": "Urano nella fantascienza", "text": "Il pianeta Urano costituisce lo scenario di diverse opere letterarie, prevalentemente di fantascienza.\nNella cultura di massa.\nIn inglese, la pronuncia di \"Uranus\" (\"Urano\") somiglia a quella di \"your anus\" (\"il tuo ano\"), il che ha dato origine a molte battute. Nella traduzione italiana, in genere, queste battute sono in genere rese evidenziando le lettere finali \"ano\" del nome del pianeta."}
{"id": "780771", "revid": "71155", "url": "https://it.wikipedia.org/wiki?curid=780771", "title": "Nelle Harper Lee", "text": ""}
{"id": "780775", "revid": "4711", "url": "https://it.wikipedia.org/wiki?curid=780775", "title": "Chiesa Luterana", "text": ""}
{"id": "780776", "revid": "767487", "url": "https://it.wikipedia.org/wiki?curid=780776", "title": "Infamous - Una pessima reputazione", "text": "Infamous - Una pessima reputazione (\"Infamous\") \u00e8 un film di Douglas McGrath del 2006 con Toby Jones, Sandra Bullock, Daniel Craig e Sigourney Weaver.\nPresentato al Festival del cinema di Venezia il 31 agosto 2006, come il film del 2005, \"Truman Capote - A sangue freddo\" di Bennett Miller, anche questa pellicola segue Truman Capote nel periodo in cui scrive il romanzo-reportage \"A sangue freddo\".\nTrama.\nTruman Capote (Toby Jones), conosciuto sia nella societ\u00e0 di New York per la sua arguzia e il suo fascino alla moda, sia nei circoli letterari per essere il celebre scrittore di \"Altre voci, altre stanze\" e \"Colazione da Tiffany\", legge nelle ultime pagine del \"New York Times\" del 16 novembre 1959 un piccolo articolo sull'omicidio di una famiglia di agricoltori, avvenuta ad Holcomb, in Kansas.\nCurioso di vedere come i residenti hanno reagito ad un massacro brutale in mezzo a loro, l'autore e la sua amica Harper Lee (Sandra Bullock) si mettono in viaggio per la cittadina con lo scopo di intervistare la gente per un articolo di giornale. Una volta l\u00ec, Capote si accorge che ci potrebbe essere materiale sufficiente per quello che lui descrive alla fine come un romanzo di saggistica.\nSceneggiatura.\nIl film \u00e8 basato sul libro di George Plimpton del 1997 \"Capote: In Which Various Friends, Enemies, Acquaintances and Detractors Recall His Turbulent Career\".\nProduzione.\nLa cantante interpretata in un cameo da Gwyneth Paltrow in origine era destinata ad essere Peggy Lee e non Dean Kitty.\nOriginariamente i titoli del film presentati erano \"Avete sentito?\" e \"Ogni parola \u00e8 vera\", poi si \u00e8 optato per \"Infamous\".\nPresentazione.\n\"Infamous\" \u00e8 stato presentato al Festival del cinema di Venezia il 31 agosto 2006. Si differenzia dal precedente film su Truman Capote perch\u00e9 esce dall'ambientazione a New York per arrivare sino in Kansas . E inoltre \u00e8 pi\u00f9 esplicito sui sentimenti romantici tra Truman Capote e Perry Smith.\nCritica.\nNon sorprende che gran parte della critica del film l'abbia confrontato con il film dell'anno precedente \"Truman Capote - A sangue freddo\", che aveva ricevuto un notevole successo di critica e per il quale Philip Seymour Hoffman ha vinto un Oscar come miglior attore per la sua interpretazione come Truman Capote."}
{"id": "780778", "revid": "228587", "url": "https://it.wikipedia.org/wiki?curid=780778", "title": "Infamous", "text": ""}
{"id": "780779", "revid": "71155", "url": "https://it.wikipedia.org/wiki?curid=780779", "title": "Una pessima reputazione", "text": ""}
{"id": "780780", "revid": "77332", "url": "https://it.wikipedia.org/wiki?curid=780780", "title": "Ges\u00f9 il Cristo", "text": ""}
{"id": "780782", "revid": "161374", "url": "https://it.wikipedia.org/wiki?curid=780782", "title": "Beata Vergine Maria Immacolata", "text": ""}
{"id": "780787", "revid": "486946", "url": "https://it.wikipedia.org/wiki?curid=780787", "title": "Associazione Calcio Monza Brianza", "text": ""}
{"id": "780793", "revid": "777251", "url": "https://it.wikipedia.org/wiki?curid=780793", "title": "Presidente della provincia", "text": "Il presidente della provincia, nell'ordinamento giuridico italiano, \u00e8 l'organo monocratico a capo del governo di una provincia, che ha facolt\u00e0 di nomina della giunta provinciale.\nStoria.\nLa figura del Presidente della Provincia fu introdotta per la prima volta dal Testo Unico del 1889, che lo pose al vertice della Deputazione provinciale al posto del prefetto, come invece accaduto nel primo trentennio del Regno. Il Presidente era nominato dal Consiglio provinciale con un mandato annuale.\nIl mandato del Presidente fu poi elevato ad un triennio e coordinato con quello della Deputazione in seguito alle modifiche votate nel 1894, e applicate dal 1895 in seguito all'indizione delle elezioni amministrative generali. Un'ulteriore espansione fu deliberata nel 1904, facendo diventare il mandato quadriennale.\nL'avvento del fascismo signific\u00f2 la temporanea abolizione della figura del Presidente, sostituito dal Preside e dal rinforzato Prefetto, fino alla provvisoria reintroduzione su nomina del CLN dopo la caduta del regime. Fu solo nel 1951 che il governo decise la ripresa della vita democratica delle province, contestualmente ritoccando la figura del Presidente della Giunta che venne da quel momento posto a capo del Consiglio, col quale era legato da un voto di fiducia secondo le ordinarie dinamiche del parlamentarismo. L'introduzione delle regioni autonome aveva peraltro causato alcune peculiarit\u00e0 in materia, dato che se tale riforma aveva gi\u00e0 visto la luce nel 1948 a Trento e a Bolzano e, sotto forma di presidenza regionale, nel 1949 ad Aosta, per le province della Sicilia si dovette di converso aspettare fino all'anno 1964.\nIl vero cambiamento storico fu per\u00f2 il risultato della legge del 25 marzo 1993 n\u00b081, che stabil\u00ec l'elezione diretta a suffragio universale e a maggioranza assoluta del Presidente, cui veniva demandato il potere di nominare la Giunta provinciale esterna al Consiglio, per il quale veniva ricreata la separata figura di un suo presidente d'assemblea. La durata del mandato presidenziale fu fissata in quattro anni, sul modello statunitense, con non pi\u00f9 di due mandati consecutivi.\nIl testo unico degli enti locali del 2000 conferm\u00f2 la contestualit\u00e0 dell'elezione del Consiglio e del Presidente, il cui mandato fu innalzato a cinque anni. Il Presidente e la Giunta decadevano in caso di approvazione di una mozione di sfiducia votata dalla maggioranza assoluta dei consiglieri provinciali: in tal caso anche il Consiglio veniva sciolto e, in attesa delle elezioni, veniva nominato un Commissario al quale era affidata l'amministrazione dell'ente. Lo stesso principio, noto come \"simul stabunt vel simul cadent\", trovava applicazione anche in caso di impedimento permanente, rimozione, decadenza o decesso del Presidente.\nLa legge n\u00b056 del 7 aprile 2014 ha cancellato l'elezione a suffragio universale e la contestualit\u00e0 dell'elezione del Consiglio e del Presidente, e ne ha ridotto il mandato a quattro anni. La normativa si \u00e8 applicata alle amministrazioni man mano che sono giunte a scadenza.\nCaratteristiche.\nElezione.\nNelle regioni a statuto ordinario le modalit\u00e0 di elezione del presidente sono state radicalmente modificate dalla legge 7 aprile 2014, n\u00b056. Il suffragio passivo \u00e8 stato ristretto ai sindaci in carica, con l'aggiunta in via transitoria dei presidenti provinciali uscenti; l'elettorato attivo \u00e8 stato invece limitato ai sindaci e ai consiglieri comunali in carica. Il voto viene ponderato a seconda della fascia di popolazione del comune rappresentato dall'elettore. La nuova normativa ha inoltre reso sufficiente la maggioranza relativa per la vittoria del nuovo Presidente.\nNel Friuli-Venezia Giulia \u00e8 stata deliberata una riforma alternativa che ha semplicemente abolito l'elezione popolare del presidente restaurandone la nomina da parte del Consiglio provinciale come avveniva nel XX secolo. In Sicilia e in Sardegna le elezioni sono state sospese fino a nuovo ordine, ricorrendo alla bisogna alla nomina di commissari straordinari. Una successiva riforma in Friuli ha abolito totalmente la carica dal 2016. L'elezione del Presidente della Provincia di Trento e Bolzano rimangono dunque le uniche in Italia ad avvenire a suffragio universale e a maggioranza assoluta.\nMandato.\nNelle regioni a statuto ordinario il Presidente resta in carica quattro anni in seguito all'entrata in vigore della legge n\u00b056 del 2014. Nella nuova normativa non \u00e8 pi\u00f9 previsto il legame di fiducia col Consiglio, introducendo nelle province italiane una forma di governo di presidenzialismo puro finora mai esistito in Italia in regime democratico, mentre \u00e8 prevista la decadenza nel caso della perdita della propria carica di sindaco: il combinato dell'attuale ordinamento giuridico rende dunque il presidente della provincia nei fatti responsabile di fronte al proprio Consiglio comunale, a meno che non si tratti di un presidente uscente rieletto in virt\u00f9 della norma transitoria che trova luogo in sede di prima applicazione della nuova normativa.\nIn Trentino-Alto Adige il mandato del Presidente rimane fissato in cinque anni, salvo l'approvazione di una mozione di sfiducia da parte del Consiglio. In Sicilia e in Sardegna non esistono invece pi\u00f9 presidenti, in attesa delle riforma da parte delle autorit\u00e0 regionali.\nFunzioni.\nSecondo l'art. 99 del D.Lgs 267/2000 \nil Presidente nomina il segretario provinciale, che dipende funzionalmente da lui, scegliendolo tra gli iscritti all'apposito albo. Il segretario cessa automaticamente dall'incarico con la cessazione del mandato del presidente della provincia che l'ha nominato, salvo che non sia confermato dal nuovo presidente. Il Presidente pu\u00f2 nominare un direttore generale, al di fuori della dotazione organica e con contratto a tempo determinato, che provvede ad attuare gli indirizzi e gli obiettivi stabiliti dagli organi di governo dell'ente, e che sovrintende alla gestione dell'ente. Il direttore generale pu\u00f2 essere revocato dal presidente della provincia, previa deliberazione della giunta provinciale; la durata del suo incarico non pu\u00f2 eccedere quella del mandato presidenziale.\nNell'esercizio delle sue funzioni il presidente della provincia adotta provvedimenti amministrativi, solitamente in forma di decreto. Va tuttavia rammentato che, in virt\u00f9 del principio di separazione tra funzioni di indirizzo politico-amministrativo e di gestione, i provvedimenti del Presidente, come quelli degli altri organi politici, non possono invadere l'ambito delle funzioni di gestione, riservate ai dirigenti, salve le eccezioni espressamente previste dalla legge. Per lo stesso motivo, il presidente non \u00e8 pi\u00f9 titolato a stipulare contratti per la provincia, mentre pu\u00f2 stipulare gli accordi di programma data la loro natura politica.\nIn Trentino al Presidente \u00e8 confermato il potere di formare e nominare la Giunta provinciale, mentre in Provincia di Bolzano \u00e8 confermata la funzione di presidenza di una Giunta formata dal Consiglio.\nSecondo la legge n\u00b056 del 2014 il Presidente della provincia rappresenta l'ente, convoca e presiede il Consiglio provinciale e l'Assemblea dei sindaci, sovrintende al funzionamento dei servizi e degli uffici e all'esecuzione degli atti, ed esercita le altre funzioni attribuitegli dallo statuto. La legge in oggetto ha abolito la Giunta provinciale, redistribuendo le deleghe di governo all'interno del Consiglio provinciale, molto ridimensionato nel numero dei suoi membri, e introducendo cos\u00ec un'inedita forma di governo presidenziale pura, del tutto nuova alla vita politica italiana repubblicana.\nIl Presidente pu\u00f2 nominare un vicepresidente, scelto tra i consiglieri provinciali, stabilendo le funzioni a lui delegate dandone immediata comunicazione al Consiglio. Il presidente pu\u00f2 altres\u00ec assegnare deleghe a consiglieri provinciali, nel rispetto del principio di collegialit\u00e0.\nAi sensi della legge n. 121/1981 il presidente della provincia partecipa di diritto al Comitato provinciale per l'ordine e la sicurezza pubblica.\nTrentino-Alto Adige.\nPer i presidenti delle province autonome di Trento e Bolzano esiste una disciplina differenziata, che attribuisce loro un ruolo molto pi\u00f9 incisivo rispetto a quelli delle altre province. Tale disciplina \u00e8 contenuta nello Statuto regionale del Trentino-Alto Adige, che ha rango di legge costituzionale. In queste province il presidente ha attribuzioni tipiche del presidente della giunta regionale, quale ad esempio quella di promulgare le leggi provinciali, e parte delle attribuzioni altrove spettanti al prefetto, non previsto in questa regione, ivi comprese alcune competenze dell'autorit\u00e0 di pubblica sicurezza.\nDistintivo.\nIl vigente testo unico degli enti locali descrive il distintivo del presidente della provincia come una fascia di colore azzurro con lo stemma della Repubblica e lo stemma della propria provincia ricamati alle due estremit\u00e0, da portare a tracolla sulla spalla destra."}
{"id": "780796", "revid": "1632387", "url": "https://it.wikipedia.org/wiki?curid=780796", "title": "From the Cradle to the Stage", "text": "From the Cradle to the Stage \u00e8 un album dal vivo del gruppo musicale power metal tedesco Rage, pubblicato nel 2002 dalla Steamhammer.\nIl disco.\nIl disco, registrato e uscito nel 2004, celebra il ventesimo anniversario della band ed \u00e8 stato pubblicato anche in versione DVD."}
{"id": "780802", "revid": "287204", "url": "https://it.wikipedia.org/wiki?curid=780802", "title": "Pasquasia", "text": "Pasquas\u00eca \u00e8 stata la pi\u00f9 importante miniera per l'estrazione di sali alcalini misti, e in particolare di kainite, per la produzione di solfato di potassio della Sicilia, situata in provincia di Enna, in territorio della citt\u00e0 capoluogo, lungo la valle del fiume Morello.\nPasquasia sorge su un dosso lungo a sud della strada statale 122 Agrigentina, a met\u00e0 a 18\u00a0km da Enna e 22\u00a0km da Caltanissetta, nell'omonima contrada, a nord del monte Pasquasia a 440\u00a0m di altezza e a est del fiume Morello; coinvolge un'area di 70 ettari.\nEssa \u00e8 oggi, probabilmente, uno dei pi\u00f9 validi esempi reperibili in Sicilia di archeologia industriale: il grande complesso di strutture servivano le massicce attivit\u00e0 della miniera di estrazione e lavorazione del solfato di potassio. Le strutture, moderne ed efficienti, sono ben visibili dalla strada statale sottostante e appaiono come grandi edifici, tra cui il castelletto d'acciaio, ormai in rovina. Il Pozzo 3, uno dei quattro presenti, \u00e8 invece incuneato nel demanio forestale.\nStoria.\nL'Italia storicamente ha sempre importato cloruro di potassio per alcune centinaia di migliaia di tonnellate all'anno. L'Italia, infatti, annualmente ha importato circa 200.000\u00a0t di sali potassici per un valore attuale di circa 85 milioni di euro.\nSin dal 1919, a Pasquasia, era nota la presenza di giacimenti di sali potassici che erano stati utilizzati per qualche anno dalla societ\u00e0 S.P.E.M. poi liquidata nel 1931.\nLe miniere furono riaperte nel 1959 dalla Montecatini; nel 1972 l'Ente minerario siciliano e l'ENI che acquistarono la maggioranza della societ\u00e0 e costituirono una nuova societ\u00e0 ISPEA (Industria sali potassici e affini).\nGi\u00e0 nel 1961 la produzione raggiungeva le 150.000 tonnellate, rendendo cos\u00ec l'Italia autosufficiente per il minerale di potassio, per arrivare poi ad esportare negli anni Sessanta e Settanta il minerale che \u00e8 usato nei fertilizzanti in agricoltura.\nNella produzione di solfato di potassio subentr\u00f2 la societ\u00e0 Italkali nel 1985, le attivit\u00e0 della miniera cessarono repentinamente il 27 luglio 1992, ufficialmente in risposta ad una sentenza del Tribunale di Enna in merito ad un problema di inquinamento del fiume Morello dovuto alle attivit\u00e0 dello stesso impianto di estrazione.\nInizialmente l'estrazione di materiale era orientata alla silvite (KCl\u00b7NaCl) e carnallite (KCl\u00b7MgCl2\u00b76H2O); in seguito si scopr\u00ec un notevole giacimento di kainite (MgSO4\u00b7KCl\u00b73H2O) e quindi l'impianto fu attrezzato opportunamente con un moderno stabilimento di flottazione per la sua successiva trasformazione della kainite in solfato di potassio (K2\u00b7SO4).\nModernamente attrezzata, utilizzava per l'estrazione ed il trasporto del minerale mezzi meccanici all'avanguardia quali: minatori continui, perforatrici, pale frontali, carri spatola, dumpers, disgaggiatori meccanici, piattaforme aeree e nastrolinee con bilance dosimetriche. La miniera veniva coltivata con il metodo detto a: \u201ccamere e pilastri abbandonati\u201d.\nPossedeva 4 pozzi di sfiato, di cui il pi\u00f9 profondo arriva a 1000\u00a0m di profondit\u00e0, ed una rampa di accesso con una pendenza del 17%, lunga 1800\u00a0m con diametro di 26\u00a0m di sezione principale.\nAgli inizi degli anni 80 l'ENEA ha effettuato studi per definire l'eventuale possibilit\u00e0 di stoccaggio definitivo di scorie nucleari. Studio interrotto con un'ordinanza dall'allora sindaco della citt\u00e0 ennese nel 1986.\nL'Italkali, che \u00e8 proprietaria anche dalla miniera di Realmonte, nel 1995 dopo la chiusura della miniera, consegn\u00f2 al distretto minerario di Caltanissetta gli stabilimenti di superficie e le gallerie in buono stato di conservazione, fatte salve le gallerie profonde.\nPrima del 1992 il Ministero dell'Industria aveva stanziato un finanziamento di 30 miliardi di lire per investimenti, pari al doppio della somma elargita, finalizzati a potenziare le attivit\u00e0 di estrazione della miniera; questi finanziamenti vengono revocati nel 1996 per la sopraggiunta inattivit\u00e0 della miniera.\nNell'aprile del 1996 l'Ente Minerario Siciliano ha provveduto alla chiusura ermetica delle porte di accesso alle gallerie.\nDal 1\u00ba gennaio 1999 la propriet\u00e0, con lo scioglimento dell'EMS, \u00e8 passata alla Regione Siciliana che ne cura la sorveglianza. Al 30 gennaio 2009 non vi \u00e8 alcun piano di cartolarizzazione e vendita a terzi della miniera, che rimane di propriet\u00e0 del demanio regionale anche dopo la chiusura definitiva dell'Ente minerario siciliano.\nIl 24 maggio 2002 l'ARPA ha l'incarico di redigere un piano di caratterizzazione relativo al sito minerario di Pasquasia: \u00abin conformit\u00e0 al D.M. n.471/99 recante \u201c\u2026criteri, procedure e modalit\u00e0 per la messa in sicurezza, la bonifica e il ripristino Relazione della Commissione Speciale Pasquasia ambientale dei siti inquinati, ai sensi dell'articolo 17 del D.L. 05/01/97 n. 22 e successive modificazioni\u00bb.\nIl 17 novembre 2008 viene istituita una \"Commissione Speciale Pasquasia\" per sovraintendere alle attivit\u00e0 future della miniera abbandonata, al fine di redigere uno studio che valuti, nel dettaglio, la eventuale possibilit\u00e0 di riapertura e messa in produzione della miniera e dello stabilimento di lavorazione dei sali ad essa collegato.\nA quella data l'area risulta parzialmente controllata da personale di sorveglianza.\nQuesto piano prevede, qualora gli esperti riterranno in futuro non economicamente produttiva la miniera tenendo anche conto delle pi\u00f9 recenti tecnologie di estrazione, si debba comunque mettere in sicurezza la stessa da eventuali fenomeni di inquinamento e provvedere alla valorizzazione della stessa.\nTenendo anche conto che il sito rientra nel Rocca di Cerere Geopark, e come tale esso pu\u00f2 rappresentare una struttura di archeologia industriale da valorizzare in una logica di tipo turistico.\nDopo un lungo iter burocratico, il 28 luglio 2013 viene comunicato l'inizio dei lavori di bonifica della miniera dai residui di amianto ed oli cancerogeni.\nVerr\u00e0 successivamente valutata la possibilit\u00e0 di riprendere l'attivit\u00e0 estrattiva, Ci\u00f2 visto anche, l'esistenza di autorevoli stime, secondo le quali il magnesio presente arriva al 16% come MgO e il 10% con Mg puro. Materiale presente per i prossimi venti anni o anche pi\u00f9.\nMinerali presenti.\nLa miniera di Pasquasia produceva 2 milioni di tonnellate di sali potassici e kainite, rendendo da sola l'Italia autosufficiente per la produzione di potassio. I minerali in forma cristallina presenti sono:\nChiusura.\nLa chiusura della miniera \u00e8 avvenuta repentinamente e inaspettatamente il 27 luglio 1992.\nEssa a partire dagli anni sessanta ha rappresentato una delle pi\u00f9 importanti fonti occupazionali per le provincia di Enna e di Caltanissetta, tanto che la sua chiusura \u00e8 stata seguita da durissime proteste delle popolazioni locali.\nInfatti, durante l'attivit\u00e0 dell'ultima fase, Pasquasia dava direttamente lavoro a circa 500 dipendenti con un indotto altrettanto numeroso. Grazie alla sua produzione, l'Italkali, azienda gestore, era la terza fornitrice mondiale di sali potassici (solfato di potassio), per il cui trattamento di flottazione era stato anche creato l'invaso sul fiume Morello.\nLa chiusura della miniera ha decretato, a livello mondiale, la dismissione della Sicilia alla fornitura di sali potassici e derivati.\nSecondo il dottor Thomas Chaize il mercato mondiale del potassio e dei sali potassici derivanti, come il cloruro di potassio, \u00e8 in mano a poche multinazionali che monopolizzano la produzione e vendita del minerale utile soprattutto in agricoltura vista anche la mancanza di validi succedanei.\nSecondo alcune stime, Pasquasia sarebbe potuta rimanere in attivit\u00e0 per altri 8 anni, ma altre fonti autorevoli parlano di un periodo di produzione utile anche di venti anni. Secondo dati del 1998 della stessa Italkali, la miniera era prevedibilmente produttiva per almeno un trentennio, con un livello produttivo medio annuo pari a due milioni di tonnellate del minerale kainite.\nOggi il principale produttore mondiale di sali potassici \u00e8 il Canada con i giacimenti di silvite del Saskatchewan, seguita dalla Russia con i suoi giacimenti di Solikamsk nella regione di Perm', negli Urali, dalla Bielorussia, dalla Germania con giacimenti in Alsazia, da Israele e dalla Giordania, queste ultime due utilizzano le acque del Mar Morto molto saline.\nCause della chiusura.\nSul perch\u00e9 la miniera \u00e8 stata chiusa, in modo cos\u00ec repentino malgrado l'abbondanza di minerale, negli anni si sono sostenute due tesi contrapposte.\nStoccaggio di rifiuti radioattivi.\nUna ipotesi, che negli anni ha avuto molta presa su stampa e mass media, sosterrebbe che la chiusura sia avvenuta per consentire lo stoccaggio di rifiuti radioattivi, visti anche gli studi geologici fatti nel sito precedentemente la sua chiusura.\nQuesta ipotesi fu sostenuta anche nel 2001 dal deputato Ugo Grimaldi, gi\u00e0 Assessore al Territorio e all'Ambiente della Regione Siciliana nel 1997. Infatti in un'intervista fatta dal giornalista Angelo Severino, egli solleva la questione che all'interno della miniera si trovino scorie radioattive, visti anche i diversi tentativi di occultamento, quali il riempimento del pozzo grande (sfiatatoio profondo 1000 metri).\nInoltre, secondo il giornalista, la presenza di Cesio-137, che \u00e8 stato rilevato nei dintorni della miniera, potrebbe essere dovuto ad \u00abun inaspettato incidente nucleare verificatosi probabilmente intorno al 1995 durante una fase sperimentale di laboratorio da parte dell'ENEA.\u00bb\nInfatti, l'ENEA, con il professore Enzo Farabegoli, \u00e8 noto che avesse in precedenza studiato la fattibilit\u00e0 dello stoccaggio di scorie nucleari nel sito di Pasquasia, sito che era gi\u00e0 stato censito come idoneo allo stoccaggio in una conferenza tenutasi a Washington, D.C. il 15-16 luglio 1989.\nLa presenza del Cesio-137 nelle vicinanze di Pasquasia, venne riscontrata, dall'Usl nel 1997, \u00abin concentrazione ben superiore alla norma.\u00bb\nInoltre, la Procura della Repubblica di Caltanissetta e la Direzione Distrettuale Antimafia hanno confermato l'esistenza di \u00abun procedimento penale, archiviato nel 2003, a carico di noti indagati per reati ambientali correlati allo smaltimento dei rifiuti\u00bb e soprattutto \u00abanche radioattivi all'interno della miniera in questione\u00bb. Ma l'accesso alla documentazione non \u00e8 possibile in quanto la stessa Procura conferma che \u00abtali atti tuttavia non sono ostensibili in quanto coperti da segreto\u00bb.\nTra l'altro nel 2008 l'allora Governo di Romano Prodi, ha esteso il segreto di Stato sull'individuazione del sito unico di stoccaggio delle scorie nucleari (G.U. 16 aprile 2008 n. 90).\nNel 2013 RaiNews ha realizzato una video inchiesta, intitolata \"Miniere di Stato\" di durata 25 minuti sul sito dismesso, ricostruendo la possibilit\u00e0 di smaltimento di rifiuti, anche radioattivi, all'interno della cava mineraria.\nInquietante anche il fatto che correla la morte per omicidio dell'avvocato Enzo Fragal\u00e0, noto penalista palermitano e deputato alla camera barbaramente ucciso il 23 gennaio 2010, con la sua attivit\u00e0 di inchiesta e denunzia sugli abusi fatti dalla mafia nella miniera (vedi il suo atto ispettivo numero 2-00308 del 22 aprile 2002).\nMa ancora pi\u00f9 drammatica e inquietante la notizia secondo cui il giudice Paolo Borsellino sarebbe stato ucciso per le vicende mafiose che riguardavano la miniera. Infatti il giornalista Gianni Lannes su un suo articolo: \"Una tomba nucleare\" del gennaio 2012 scrive che: \nSecondo la procura di Caltanissetta, negli 11 Comuni vicini alle miniere di Pasquasia e Bosco Palo il 43% dei decessi avviene a causa di tumore, e nel territorio del Comune di Caltanissetta nel biennio 2008-2009 vi sono stati quasi 4.000 morti contro i 1200 della media nazionale.\nInteressi forti sulla mancata riconversione.\nAll'ipotesi che il sito sia stato utilizzato come fonte di stoccaggio di rifiuti radioattivi, si contrappone la tesi sostenuta da fonti interne al personale della miniera, secondo la quale la chiusura della miniera potrebbe essere dovuta alla mancata volont\u00e0 politica di riconvertire il sito verso la pi\u00f9 profittevole e strategica produzione di magnesio, presente come solfato nella kainite.\nLa riconversione si era resa necessaria perch\u00e9 la produzione del sale potassico a quel tempo avveniva con costi troppo elevati. Secondo questa tesi la riconversione, che era ormai necessaria ed urgente, veniva osteggiata e bloccata da interessi forti di multinazionali statunitensi e tedesche, le stesse che oggi hanno il monopolio della produzione di magnesio.\nA sostegno di ci\u00f2 Giuseppe Fava, l'indimenticato giornalista siciliano, scrisse sulla rivista da lui diretta: \"I Siciliani\" che Pasquasia possa essere stata abbandonata al suo destino per volere di grossi interessi di compagnie minerarie, poich\u00e9 il vero potenziale economico della miniera era legato non tanto all'uso del sale potassico come fertilizzante, quanto al ruolo che, nel minerale Kainite, \u00e8 dato dal magnesio. Minerale di cui \u00e8 ricca la miniera. Va ricordato che il magnesio ha un utilizzo strategico anche in importanti le applicazioni militari e tecnologiche.\nQuesta tesi viene ripresa da Giuseppe Regalbuto (presidente della Commissione Miniere dismesse dell'Urps) che sostiene che la miniera \u00e8 stata chiusa malgrado un attivo di 5 miliardi di lire e con una produzione complessiva di circa 6.000 tonnellate di salgemma; lo stesso autore sostiene che insieme ai rifiuti radioattivi la miniera possa essere stata oggetto di stoccaggio di rifiuti a base di amianto, come l'Eternit.\nL'inquinamento del sito secondo questa ipotesi pu\u00f2 essere dovuto semplicemente a cause interne, quali gli oli esausti dei trasformatori, ammine aromatiche e chimec 12 (usati nei processi di flottazione del minerale), oltre all'amianto presente in abbondanza nei rivestimenti dei capannoni. Inoltre, i fanghi della lavorazione del sale potassico, ricchi di magnesio, sono stati stoccati nel pozzo grande profondo 1000 metri, riempiendolo quasi completamente insieme a materiali di risulta vari.\nLa radioattivit\u00e0 riscontrata nell'ambiente potrebbe essere dovuta alla dispersione del Cesio-137 o Cobalto-60, presente nei sensori radiometrici dei nastri trasportatori abbandonati all'interno delle gallerie.\nDifficilmente oggi la miniera pu\u00f2 essere utilizzata come deposito di scorie radioattive, poich\u00e9 dal momento che \u00e8 abbandonata le acque di falda hanno invaso le gallerie rendendole inutilizzabili, fatto salvo, forse, il periodo immediatamente successivo alla chiusura della stessa miniera."}
{"id": "780808", "revid": "1226", "url": "https://it.wikipedia.org/wiki?curid=780808", "title": "I Malebranche", "text": ""}
{"id": "780811", "revid": "339392", "url": "https://it.wikipedia.org/wiki?curid=780811", "title": "Presidente della Regione", "text": ""}
{"id": "780816", "revid": "729019", "url": "https://it.wikipedia.org/wiki?curid=780816", "title": "Battaglia di Nashville", "text": "La battaglia di Nashville (15 - 16 dicembre 1864) fa parte dei combattimenti avvenuti durante la Campagna di Franklin-Nashville e rappresenta l'ultimo evento bellico su larga scala che contraddistinse il Teatro Occidentale della guerra di secessione americana.\nPreludio.\nDopo la battaglia di Franklin, combattuta il 30 novembre, l'esercito dell'Unione, comandato dal maggior generale John Schofield, lasci\u00f2 Franklin (Tennessee) concentrandosi dietro le linee difensive di Nashville, accanto all'Armata del Cumberland comandata dal maggior generale George H. Thomas. Thomas, la \"Roccia di Chickamauga\", era al comando di tutte le forze (all'incirca 49.000 uomini).\nLa linea difensiva delle forze dell'Unione era simile a quella adottata a Franklin; una linea semicircolare circondava Nashville da ovest a est, spingendosi a sud per un miglio. La parte rimanente del cerchio, quella a nord, era rappresentata dal fiume Cumberland. In senso orario, lungo la linea di difesa, erano dislocate le divisioni del maggior generale James B. Steedman sul lato sinistro; quindi il XXIII Corpo d'armata di Schofield, il IV Corpo d'armata del generale di brigata Thomas John Wood e il XVI Corpo d'armata del maggior generale Andrew J. Smith. La divisione di cavalleria del generale di brigata James H. Wilson era posizionata a nord del fiume.\nL'Armata confederata del Tennessee, al comando del tenente generale John Bell Hood, arriv\u00f2 a su della citt\u00e0 il 2 dicembre e prese posizione di fronte alle forze che difendevano la citt\u00e0. Non essendo abbastanza forte per assalire le fortificazioni federali, Hood opt\u00f2 per una tattica difensiva. Piuttosto che ripetere l'attacco suicida che aveva condotto a Franklin, si trince\u00f2 e attese, nella speranza che Thomas attaccasse per primo; il suo piano prevedeva la distruzione dell'esercito dell'Unione che si sarebbe schiantato sulle sue fortificazioni, quindi un veloce contrattacco e la presa di Nashville. Il piano a lungo termine di Hood prevedeva che, dopo la conquista di Nashville, avrebbe rafforzato il suo esercito con uomini del Tennessee centrale e del Kentucky, per spingersi, poi, verso il passo di Cumberland per portare soccorso a Robert Edward Lee a Petersburg.\nLe forze Confederate si trovavano di fronte alla linea di difesa sud-est dell'Unione, dove erano posizionate le truppe di Steedman e Schofield. Da destra a sinistra si trovava il Corpo d'armata del maggior generale Benjamin F. Cheatham, del maggior generale Stephen D. Lee, e del maggior generale Alexander Peter Stewart, mentre la divisione di cavalleria, comandata dal maggior generale Nathan Bedford Forrest, era situata a sud-ovest della citt\u00e0.\nNonostante l'esercito di Thomas fosse pi\u00f9 forte, egli non poteva sottovalutare l'armata di Hood. Malgrado la pesante sconfitta sofferta a Franklin, l'Armata del Tennessee rappresentava una seria minaccia. Sapeva che avrebbe dovuto attaccare, ma si prepar\u00f2 prudentemente. In particolare, si concentr\u00f2 sui rifornimenti alla cavalleria al comando del generale di brigata Wilson.\nTutto questo fece s\u00ec che per due settimane Thomas non si mosse, causando una grande ansiet\u00e0 nel presidente Abramo Lincoln e nel tenente generale Ulysses S. Grant, i cui piani prevedevano che Thomas fosse stato pronto e in posizione per un'invasione nel Nord. Grant fece pressione su Thomas affinch\u00e9 si muovesse, nonostante una grande tempesta di neve che colp\u00ec la zona l'8 dicembre costringendo entrambi gli eserciti ad interrompere le opere di fortificazione. Pochi giorni pi\u00f9 tardi, Grant invi\u00f2 un aiutante di campo per rilevare Thomas dal comando, temendo che Hood gli potesse sfuggire dalle dita. Il 13 dicembre, al maggior generale John A. Logan, fu ordinato di recarsi a Nashville e assumere il comando se, al momento del suo arrivo, Thomas non avesse ancora attaccato. Il 15 dicembre Logan raggiunse Louisville, ma quello stesso giorno, finalmente, ebbe inizio la battaglia di Nashville.\nLa battaglia.\nIl 15 dicembre, finalmente, Thomas usc\u00ec dalle sue fortificazioni per attaccare. Tuttavia, prima di questo, Hood fece un terribile errore. Il 5 dicembre invi\u00f2 la maggior parte della sua cavalleria, al comando dell'esperto ed efficace generale Nathan Bedford Forrest, ad attaccare il presidio dell'Unione a Murfreesboro. Facendo questo indebol\u00ec ulteriormente le sue forze, gi\u00e0 di per s\u00e9 inferiori a quelle dell'Unione. Il 15 dicembre, all'inizio della battaglia, l'esercito Federale poteva contare su 49.000 uomini, contro i 31.000 Confederati.\nThomas pianific\u00f2 un attacco a due fasi contro i Confederati. Il primo, ma secondario attacco, fu eseguito da Steedman contro il fianco destro Confederato; l'attacco principale sarebbe stato condotto da Smith, Wood, e dal generale di brigata Edward Hatch (che comandava una brigata di cavalleria appiedata), contro il fianco sinistro nemico. Steedman attacc\u00f2 alle 6 di mattina e tenne impegnato Cheatham, sul fianco destro Confederato, per tutto il resto della giornata.\nL'attacco principale fu lanciato all'alba verso sinistra, su una linea parallela a Hillsboro Pike. Verso mezzogiorno l'avanzata principale aveva raggiunto Hillsboro Pike, preparandosi ad assaltare l'avamposto Confederato a Montgomery Hill, in prossimit\u00e0 del centro della linea difensiva. Hood si rese conto della minaccia che incombeva sul suo fianco sinistro e ordin\u00f2 a Lee di inviare rinforzi a Stewart. I Corpi d'armata di Wood conquistarono Montgomery Hill con una carica perfetta, condotta dalla divisione del generale di brigata Samuel Beatty.\nVerso le 13 si cre\u00f2 un varco nella linea difensiva di Hood dal lato di Stewart. Thomas ordin\u00f2 a Wood di attaccare quel varco, con l'aiuto delle truppe di Schofield e Wilson. Verso le 13.30 la posizione di Stewart a Hillsboro Pike divenne insostenibile; le forze che lo attaccavano erano travolgenti. Il Corpo d'armata di Stewart si disperse e inizi\u00f2 a ritirarsi verso Granny White Turnpike. Tuttavia Hood fu in grado di raggruppare i suoi uomini, approfittando del calare della sera, e di prepararsi alla battaglia per il giorno dopo. La cavalleria dell'Unione, comandata da Wilson, non era stata in grado di impedire i movimenti Confederati lungo la strada, a causa dei troppi uomini che erano stati appiedati per farli partecipare all'assalto principale. Gli esausti Confederati scavarono trincee tutta la notte, per prepararsi all'arrivo dei Federali; la nuova linea difensifa correva da Shy Hill a Overton Hill e copriva i loro due principali itinerari di ritirata (Granny White Pike e Franklin Pike). Sempre nella notte Hood spost\u00f2 alcune truppe di Cheatham (fianco destro) che andarono a rinforzare il fianco sinistro.\nIl primo giorno di combattimenti era stato abbastanza agevole per l'esercito dell'Unione, che poteva contare su un numero di uomini e potenza di cannono molto superiore a quello dei Confederati. Per portare un esempio, quando un avamposto Confederato, difeso da 148 soldati e 4 cannoni, resisteva pi\u00f9 di quello che ci si aspettasse, gli unionisti tranquillamente si riorganizzavano, e attaccavano l'avamposto con 28 cannoni e 7.000 uomini.\nLa maggior parte della mattina del 16 dicembre fu impegnata dai movimenti dei Federali per raggiungere la nuova linea difensiva di Hood. Ancora una volta Thomas pianific\u00f2 un attacco a due fasi, ma concentrandosi soprattutto sul lato sinistro di Hood. Schofield avrebbe dovuto aggirare Cheatham e la cavalleria di Wilson avrebbe bloccato il lato posteriore di Franklin Pike, l'unica via di fuga che rimaneva a Hood. A mezzogiorno Wood e Steedman attaccarono Lee a Overton Hill, ma senza successo; sul lato sinistro, la cavalleria appiedata di Wilson esercitava una forte pressione sulla linea.\nVerso le 16 a Shy Hill, il Corpo d'armata di Cheatham, attaccato da tre lati, si disgreg\u00f2, e fugg\u00ec dalla parte posteriore. Wood approfitt\u00f2 di questa opportunit\u00e0 per rinnovare il suo attacco a Lee a Overton Hill, e questa volte il momento fu favorevole. Venne l'oscurit\u00e0 e inizi\u00f2 a piovere molto forte. Hood raccolse il rimanente del suo esercito e si ritir\u00f2 verso Franklin.\nConseguenze.\nHood, anche se aveva un esercito inferiore, fu notevolmente surclassato da Thomas, che fu capace di concentrare le sue forze al momento giusto per l'attacco finale vincente. Ad esempio, sulla fondamentale Shy Hill, sul lato sinistro Confederato, 40.000 uomini dell'Unione attaccarono e misero in fuga i 5.000 Confederati, causando una delle peggiori sconfitte di tutta la guerra. L'esercito dell'Unione si lanci\u00f2 all'inseguimento di Hood, ma la pioggia battente divenne un'alleata per i Confederati, rallentando l'inseguimento da parte della cavalleria e, il 18 dicembre, Forrest fu in grado di ricongiungersi con Hood e proteggere l'esercito Confederato in ritirata. L'inseguimento continu\u00f2 fino a quando, il 25 dicembre l'Armata Confederata del Tennessee riattravers\u00f2 il fiume Tennessee. La battaglia di Nashville segn\u00f2 l'effettiva fine dell'Armata Confederata del Tennessee, gi\u00e0 parzialmente distrutta a Franklin. Hood si ritir\u00f2 a Tupelo nel Mississippi e, il 13 gennaio 1865 rassegn\u00f2 le dimissioni dal comando."}
{"id": "780818", "revid": "124819714", "url": "https://it.wikipedia.org/wiki?curid=780818", "title": "Autori partecipanti allo Zecchino d'Oro", "text": "Sono di seguito riportati gli autori dei brani che hanno partecipato, sia in concorso che fuori concorso, allo Zecchino d'Oro. Per i brani non italiani \u00e8 indicato sia l'autore del testo originale che l'autore della trasposizione italiana. La colonna \"Testo in lingua originale\" si riferisce unicamente ai testi in lingue diverse dall'italiano. Gli autori sono riportati in ordine alfabetico per cognome."}
{"id": "780819", "revid": "1543377", "url": "https://it.wikipedia.org/wiki?curid=780819", "title": "Big beat", "text": "Il big beat (chiamato a volte chemical breaks) \u00e8 un sottogenere di musica elettronica nato a met\u00e0 degli anni novanta in Gran Bretagna. Il termine fu coniato dalla stampa britannica per descrivere la musica dei DJ set di artisti come Fatboy Slim, considerato uno dei maggiori musicisti dello stile. Anticipatori dello stile, se non veri e propri esponenti, furono i The Chemical Brothers e i The Prodigy.\nGenericamente lo si pu\u00f2 definire come una variante indipendente della musica dance e techno che incorpora evidenti influenze di rock psichedelico ed elettronico, talvolta insieme a venature di raggamuffin, dancehall, jazz, soul e funk. Ad esempio Fatboy Slim nei suoi set suona anche \"Satisfaction\" dei Rolling Stones e \"All Day and All of the Night\" dei Kinks.\nDue esempi di album di genere big beat sono \"You've Come a Long Way, Baby\" di Fatboy Slim, pubblicazione che contribu\u00ec a diffondere lo stile su larga scala, .\nStoria.\nIl termine \"big beat\" apparve per la prima volta nel 1971, quando i Doors fecero uscire una canzone intitolata \"The Wasp (Texas radio and the big beat)\". Nella canzone c'\u00e8 un riferimento alla musica big beat \"che esce dalle paludi della Virginia\". Inoltre la band psychobilly The Cramps pubblic\u00f2 un album intitolato \"Big Beat From Badsville\".\nNel 1988, venne pubblicato il singolo \"Beat Dis\" dei Bomb the Bass, un brano che anticipava lo stile di un decennio. \n Norman Cook fu il primo a definire il termine \"Big Beat\", a causa del nome del suo locale, il \"Big Beat Botique Club\" . Il termine prese piede e fu applicato a una gran variet\u00e0 di artisti, tra cui ricordiamo i Chemical Brothers, considerati gli inventori dello stile,\nAltri artisti big beat degni di nota sono i The Crystal Method, Overseer, Adam Freeland, pi\u00f9 tutti quelli sotto contratto alla Skint Records (casa di produzione fondata da Damien Harris alias Midfield General) e alla Wall of Sound, entrambe considerate le due maggiori etichette proponenti dello stile. Possono essere classificati come big beat anche alcuni degli ultimi lavori dei The Prodigy. Verso la fine degli anni novanta la critica musicale inizi\u00f2 a usare molto il termine generico \"elettronica\" per descrivere il sound big beat, e quest'ultimo termine \u00e8 oggi raramente usato."}
{"id": "780822", "revid": "122923119", "url": "https://it.wikipedia.org/wiki?curid=780822", "title": "Area metropolitana di Torino", "text": "Larea metropolitana di Torino \u00e8 una conurbazione dovuta alla continuit\u00e0 urbana (prima cintura) e all'interazione sociale ed economica di alcuni comuni della seconda cintura torinese e la stessa citt\u00e0 di Torino.\nNon va confusa con la citt\u00e0 metropolitana di Torino, ente territoriale istituito dalla legge statale n. 56 del 2014 (la cosiddetta \"legge Delrio\") e coincidente col territorio della precedente omonima provincia. La si pu\u00f2 considerare come l\"hinterland\" torinese.\nApprofondimenti.\nI comuni della citt\u00e0 metropolitana di Torino che rimangono fortemente integrati alla citt\u00e0 di Torino per continuit\u00e0 urbana sono (in senso antiorario partendo da nord-est) San Mauro Torinese, Settimo Torinese, Venaria Reale, Pianezza, Collegno, Alpignano, Rivoli, Grugliasco, Orbassano, Beinasco, Nichelino, Moncalieri.\nL'area metropolitana ha valore esclusivamente statistico. Tuttavia l'Agenzia Mobilit\u00e0 Metropolitana Torino \u00e8 un consorzio tra enti locali nato nel 2003. Compito dell'agenzia \u00e8 quello di migliorare e ottimizzare il trasporto pubblico nell'area metropolitana di Torino. \nCollocazione geografica.\nL'Area metropolitana di Torino \u00e8 situata nel Nord Ovest dell'Italia, interamente in territorio piemontese.\n\u00c8 attraversato da 3 fiumi minori, Dora Riparia, Sangone, Stura di Lanzo, oltrech\u00e9 dal fiume Po. Il territorio \u00e8 prevalentemente pianeggiante se non ad est di Torino dove \u00e8 collinare, mentre a ovest dopo il territorio del comune di Rivoli, comincia a salire la Val di Susa.\nL'Area metropolitana di Torino \u00e8 in una posizione decentrata rispetto al Nord Italia e chiusa dall'arco alpino; tuttavia deve la sua fortuna al fatto che rimane sul percorso pi\u00f9 pratico che collega l'Italia alla Francia tramite i valichi alpini prima e il traforo del Frejus poi. Torino nasce infatti gi\u00e0 nell'epoca romana come accampamento strategico.\nPrima e seconda cintura.\nL'Osservatorio demografico territoriale del Piemonte identifica una \"prima\" e una \"seconda\" cintura di comuni che circondano Torino. Nella tabella che segue sono riportati in senso antiorario partendo da est. \nEconomia.\nL'Area metropolitana torinese \u00e8 fortemente incentrata sul capoluogo, sede di diverse multinazionali.\nTra le pi\u00f9 significative:\ngruppi assicurativi\nE sedi bancarie\nRestano attive nell'area di Torino, ma incorporati in gruppi con sede fuori dell'area torinese:\nTorino in passato ha visto crescere nei propri confini comunali altre importanti realt\u00e0 economiche italiane che per\u00f2 hanno progressivamente lasciato la citt\u00e0 come\nTrasporti.\nTorino \u00e8 un importante nodo autostradale. Su di essa convergono 6 autostrade ed 1 raccordo autostradale:\nLe periferie nord, ovest e sud sono costeggiate da un sistema tangenziale di complessivi 57,5\u00a0km chiamato A55.\nTorino \u00e8 il terzo nodo ferroviario italiano. La rete ferroviaria all'interno dei suoi confini \u00e8 costituita principalmente da linee ferroviarie RFI, ma anche da linee locali GTT.\nLa tratta urbana di competenza GTT \u00e8 quella che parte da Torino Dora sino alla periferia Nord al confine con il comune di Venaria Reale (direzione Caselle Torinese - Aeroporto Sandro Pertini - Ceres).\nLa stazione principale che serve tutta l'area \u00e8 la stazione di Torino Porta Nuova, la pi\u00f9 importante del nodo ferroviario torinese e terza stazione nazionale (con 192.000 transiti giornalieri e 70 milioni di frequentatori l'anno) dopo Roma e Milano.\nAltra stazione di rilievo \u00e8 quella di Torino Porta Susa, inserita nel contesto del passante ferroviario di Torino, servita dai treni ad alta velocit\u00e0 e nodo principale della citt\u00e0.\nPer quanto riguarda il traffico aereo civile, Torino \u00e8 servita dall'Aeroporto internazionale Torino Sandro Pertini situato a Caselle Torinese e collegato direttamente alla citt\u00e0 tramite la ferrovia Torino-Lanzo Torinese e dal Raccordo autostradale 10 che si connette alla Tangenziale Nord e a Corso Grosseto, uno dei maggiori assi di scorrimento interno.\nNel 2017 l'aeroporto ha registrato un movimento di oltre 4 milioni di passeggeri.\nRiserva della biosfera.\nNel 2016 il parco del Po e la collina torinese sono state proclamate riserva della biosfera UNESCO, prima volta nell'ambito di un'area metropolitana d'Italia."}
{"id": "780834", "revid": "6923", "url": "https://it.wikipedia.org/wiki?curid=780834", "title": "Andamiro", "text": "Originariamente fondata in Corea nel 1992 come Oksan Co. Ltd, la societ\u00e0 cambi\u00f2 nome in Andamiro nel 1999. Il gruppo ha la sua sede amministrativa a Seul.\nLa societ\u00e0 \u00e8 in particolare nota per la realizzazione del videogioco di simulazione Pump It Up."}
{"id": "780840", "revid": "416904", "url": "https://it.wikipedia.org/wiki?curid=780840", "title": "Miniera di Pasquasia", "text": ""}
{"id": "780847", "revid": "767487", "url": "https://it.wikipedia.org/wiki?curid=780847", "title": "Kevorkian Death Cycle", "text": "I Kevorkian Death Cycle si formano a Los Angeles nei primissimi anni novanta dall'unione dei due tastieristi Ryan Gribbin e Roger Jarvis a Los Angeles, capitale della scena industrial del periodo e citt\u00e0 natale di bands quali Penal Colony, Hate Dept., e Interzone. I due danno quindi vita a un progetto che mescola coscienza sociale a suoni industrial e beats techno, originariamente sotto il nome di Grid.\nCon questo nome cominciano la loro avventura come crociati per il diritto alla morte, e nelle prime registrazioni scrivono molte canzoni sotto la bandiera di Kevorkian.\nCambiano il loro nome in Kevorkian Death Cycle, la band realizza il loro primo album con la storica e ormai sparita Ras Dva label, dal titolo \"Collection for Injection\", e comincia ad apparire in numerose compilation."}
{"id": "780852", "revid": "767487", "url": "https://it.wikipedia.org/wiki?curid=780852", "title": "Blue Haze", "text": "Blue Haze \u00e8 un album di Miles Davis pubblicato dalla Prestige Records nel 1956.\nIl disco.\nL'album \u00e8 sostanzialmente una riedizione rimasterizzata da Rudy Van Gelder del \"long playing\" a 10 pollici \"Miles Davis Quartet\" del 1954 con l'aggiunta del brano \"I'll Remember April\" proveniente da un altro disco di Davis, sempre a 10 pollici, intitolato invece \"Miles Davis Quintet\". La Prestige in quel periodo stava ripubblicando gran parte del suo materiale apparso originariamente in dischi nel piccolo formato in nuovi album a 12 pollici che poi sono rimasti nel catalogo della casa discografica negli anni seguenti fino alla loro ripubblicazione su CD anche rimasterizzati digitalmente.\n\"Blue Haze\" \u00e8 costituito da brani provenienti da diverse sessioni di registrazione e con formazioni diverse. La prima traccia, \"I'll Remember April\", fu incisa il 3 aprile 1954, il resto proviene dalle sessioni del 19 maggio 1954 e del 15 marzo 1953, la prima con un quintetto comprendente John Lewis, Charles Mingus (al pianoforte e non al contrabbasso sulla sua \"Smooch\"), Percy Heath e Max Roach, la seconda invece con un quartetto comprendente Horace Silver, Heath e Art Blakey.\nI brani \"Four\" e \"Tune Up\" sono di solito indicate come composizioni di Davis, mentre pare siano invece del sassofonista e \"band leader\" Eddie Vinson che comunque le avrebbe scritte per il trombettista.\nFormazione.\n\"Smooch\", \"When Lights Are Low\", \"Tune Up\", \"Miles Ahead\" (19 maggio 1953):\n\"Four\", \"Old Devil Moon\", \"Blue Haze\" (15 marzo 1954):\n\"I'll Remember April\" (3 aprile 1954):\nEdizioni.\nSingoli e altri album.\nLong playing 33 giri 10\"\n78 giri\n45 giri"}
{"id": "780854", "revid": "59975", "url": "https://it.wikipedia.org/wiki?curid=780854", "title": "Melodic punk rock", "text": ""}
{"id": "780890", "revid": "110157", "url": "https://it.wikipedia.org/wiki?curid=780890", "title": "Arrondissement di Mouscron", "text": "L'arrondissement di Mouscron (in francese \"Arrondissement de Mouscron\", in olandese \"Arrondissement Moeskroen\") \u00e8 una suddivisione amministrativa belga, situata nella provincia dell'Hainaut e nella regione della Vallonia.\nCreato nel 1963, \u00e8 il pi\u00f9 piccolo arrondissement del Belgio, costituito da due soli comuni non confinanti tra loro.\nComposizione.\nL'arrondissement di Mouscron raggruppa 2 comuni:\nSociet\u00e0.\nEvoluzione demografica.\n\"Abitanti censiti\""}
{"id": "780907", "revid": "212348", "url": "https://it.wikipedia.org/wiki?curid=780907", "title": "James G. Harvey", "text": "Fu attivo in Manitoba, Canada. Prest\u00f2 servizio nella Legislative Assembly of Manitoba (l'assemblea legislativa del Manitoba) dal 1910 al 1914 come membro del Conservative Party.\nHarvey nato a Fallbrook Co. nella contea di Lanark, Ontario, studi\u00f2 nella scuola pubblica di Winnipeg e al Manitoba College, conseguendovi una laurea in legge. Hervey professava il presbiterianesimo.\nNel 1907 corse per la prima volta per la legislatura del Manitoba, circoscrizione di Dauphin, perdendo per\u00f2 contro il candidato liberal John Campbell avanti a lui di 121 voti.\nNel 1910 ritent\u00f2 l'impresa elettorale e sconfisse Campbell per 53 voti.\nI conservatori vinsero le elezioni; Hervey non si ricandid\u00f2 per la successiva campagna nel 1914."}
{"id": "780912", "revid": "729019", "url": "https://it.wikipedia.org/wiki?curid=780912", "title": "Schneider Kreuznach", "text": "Schneider Kreuznach \u00e8 il nome abbreviato della societ\u00e0 Jos. Schneider Optische Werke GmbH, azienda produttrice di ottica fotografica ed industriale.\nFu fondata il 18 gennaio 1913 da Joseph Schneider come: \"Optische Anstalt Jos. Schneider &amp; Co.\" a Bad Kreuznach in Germania.\nLa compagnia cambi\u00f2 il suo nome in \"Jos. Schneider &amp; Co., Optische Werke, Kreuznach\" nel 1922 e nel 1998 nell'attuale \"Jos. Schneider Optische Werke GmbH\"."}
{"id": "780914", "revid": "54354", "url": "https://it.wikipedia.org/wiki?curid=780914", "title": "Jos. Schneider Optische Werke", "text": ""}
{"id": "780916", "revid": "54354", "url": "https://it.wikipedia.org/wiki?curid=780916", "title": "Jos. Schneider Optische Werke GmbH", "text": ""}
{"id": "780923", "revid": "17351", "url": "https://it.wikipedia.org/wiki?curid=780923", "title": "Ba.88", "text": ""}
{"id": "780926", "revid": "1305772", "url": "https://it.wikipedia.org/wiki?curid=780926", "title": "Lionheart", "text": "Lionheart (\"cuor di leone\" in lingua inglese) pu\u00f2 riferirsi a:"}
{"id": "780927", "revid": "1543377", "url": "https://it.wikipedia.org/wiki?curid=780927", "title": "Transito di Fobos da Marte", "text": "Un transito di Fobos visto da Marte accade ogni volta che il satellite si interpone fra il pianeta e il Sole, per un osservatore posto sulla superficie marziana. Durante questi transiti, Fobos viene visto da un osservatore su Marte come un grande disco nero in rapido movimento sul pi\u00f9 grande disco solare. L'evento pu\u00f2 essere visto come un'eclissi parziale e mai totale a causa delle diverse dimensioni angolari dei due corpi.\nUn osservatore posto in orbita intorno a Marte vedrebbe l'ombra di Fobos in rapidissimo movimento sulla superficie del pianeta. Nella posizione sulla superficie marziana che si trova entro quest'ombra \u00e8 osservabile il transito del satellite sul disco solare. Queste ombre proiettate su Marte da Fobos sono state fotografate spesso dalla sonda spaziale Mars Global Surveyor e da altre sonde precedenti ad essa.\nCaratteristiche.\nNormalmente un transito di Fobos dura circa 30 secondi, un periodo molto breve se confrontato alla durata delle eclissi solari viste dalla Terra (che durano normalmente alcuni minuti); ci\u00f2 \u00e8 dovuto al rapidissimo moto di rivoluzione del satellite, appena 7,6 ore.\nLe ombre proiettate sulla superficie di Marte dai satelliti Fobos e Deimos hanno una variazione stagionale in latitudine, causata dalle orbite equatoriali con bassa inclinazione dei due corpi. In ogni punto della superficie del pianeta, durante un anno marziano vi sono due intervalli temporali in cui le ombre di Fobos o Deimos passano attraverso la sua latitudine. Durante ognuno di questi intervalli di tempo, da quella posizione geografica possono essere osservati 5 o 6 transiti di Fobos e al massimo un transito di Deimos.\nL'ombra di Fobos si trova sempre nell'emisfero invernale di Marte, tranne quando essa oltrepassa l'equatore durante gli equinozi. I transiti di Fobos avvengono quindi durante l'autunno e l'inverno marziano nei due emisferi, in modo grosso modo simmetrico rispetto al solstizio invernale.\nSe consideriamo l'intera superficie di Marte, durante la maggior parte dei giorni dell'anno vi \u00e8 un transito di Fobos in qualche suo punto; in alcuni giorni dell'anno, invece, l'ombra del satellite non colpisce il pianeta ma cade a nord o a sud di esso.\nPoich\u00e9 Fobos orbita intorno a Marte ad una distanza minima (inferiore a 10.000 chilometri), il satellite non pu\u00f2 essere visto al di sopra dei 70,4\u00b0 N o al di sotto dei 70,4\u00b0 S: ovviamente questi sono anche i limiti oltre i quali non \u00e8 visibile alcun transito di Fobos sul disco solare. Un osservatore che si trovasse a tali latitudini, essendo molto pi\u00f9 lontano da Fobos di un altro osservatore che si trovasse sull'equatore di Marte, vedrebbe come risultato un disco di Fobos proiettato sul Sole molto pi\u00f9 piccolo, ma i transiti durerebbero per un tempo pi\u00f9 lungo.\nOsservazioni.\nIl rover Opportunity ha fotografato tre transiti di Fobos: il 7 marzo, il 10 marzo e il 12 marzo 2004, immagini mostrate qua sotto. Nella didascalia, la prima riga indica il tempo terrestre, mentre la seconda riga mostra il tempo marziano.\nNella tabella successiva vengono mostrati i dati per i transiti di Fobos dal punto di atterraggio del rover Opportunity. I dati sono stati calcolati usando JPL Horizons: vi sono alcune piccole differenze rispetto ai dati riportati nelle immagini precedenti, dovuti probabilmente a due fattori principali:"}
{"id": "780936", "revid": "2210461", "url": "https://it.wikipedia.org/wiki?curid=780936", "title": "Fara (Longobardi)", "text": "La fara (plurale: fare in italiano, \"farae\" in latino) era l'unit\u00e0 fondamentale dell'organizzazione sociale e militare dei Longobardi. Essa era costituita dall'aggregazione di un gruppo omogeneo e compatto di famiglie (originate dallo stesso clan agnatizio) ed era in grado di organizzarsi in contingente con funzioni militari di esplorazione, di attacco e di occupazione di territori durante le grandi migrazioni che condussero il popolo longobardo dall'area del Baltico, alla Pannonia, fino in Italia.\nLa fara come struttura militare.\nUn orientamento storiografico tradizionale identificava la fara con gruppi familiari estesi, ma ormai da tempo si \u00e8 consolidata un'interpretazione che sottolinea maggiormente il ruolo di unit\u00e0 militare della fara. In accordo con l'etimologia (si veda il tedesco \"fahren\", andare, viaggiare), J\u00f6rg Jarnut propende per una definizione della fara come di \"associazione in marcia\", che includeva, accanto ai guerrieri, tutti gli affini non combattenti (donne, vecchi, bambini, schiavi, perfino bestiame). Paolo Diacono invece parla di \"farae\" come stirpi o linee di discendenza.\nNella fara confluirono due strutture fondamentali della societ\u00e0 germanica: la \"Sippe\" (la famiglia allargata) e la \"Gefolgschaft\" (la libera unione di guerrieri attorno a un capo). La seconda assomigliava al \"comitatus\" gi\u00e0 descritto da Tacito nel I secolo. Resta difficile capire in quale misura le due componenti familiari e militari vi avessero importanza. Durante un momento cruciale come una migrazione \u00e8 intuibile come il carattere di \"Gefolgschaft\" prendesse il sopravvento. Erano \"Gefolgschaft\" i gruppi di \"cynocefali\", cio\u00e8 quei guerrieri scelti che, con particolari acconciature, cercavano di terrorizzare i nemici assomigliando a cani e lupi. Una mediazione pu\u00f2 essere pensata come un gruppo di consanguinei, simili ai clan di matrice celtica, con un maggiore inquadramento militare di altre analoghe strutture societarie di altre popolazioni germaniche.\nDurante la fase nomade del popolo longobardo (II-VI secolo) infatti ai compiti militari, nella fara, si accompagnavano quelli sociali: il gruppo doveva garantire la pace interna, assicurare il sostentamento di tutti, erigere i ricoveri provvisori al termine degli spostamenti. A capo delle fare era posto un duca, guerriero insignito di tale dignit\u00e0 per i legami dinastici e per il valore militare mostrato in guerra e premiato dal sovrano. La coesione interna era assicurata dai legami famigliari che i membri di una fara ritenevano di avere gli uni con gli altri; durante il ventennale stanziamento in Pannonia (547 circa-568), tuttavia, l'inevitabile nascita di differenze economiche consent\u00ec ai pi\u00f9 ricchi e potenti fra i duchi di accogliere all'interno della propria fara combattenti meno provvisti di mezzi.\nL'invasione dell'Italia, nel 568, fu organizzata da Alboino sulla base delle fare, che costituirono le unit\u00e0, militari e migratorie insieme, per mezzo delle quali i Longobardi penetrarono nella Penisola (ossia il \"populus congregatus in armis\"). Una volta giunti in un nuovo territorio, una fara veniva prescelta per essere insediata nel suo complesso in un punto strategico, di norma appoggiandosi a strutture preesistenti. Ad esempio Gisulfo I del Friuli, il primo duca longobardo insediatosi in Italia (e l'unico creato direttamente da Alboino), si stanzi\u00f2 con il suo seguito di arimanni nella citt\u00e0 di Cividale (gi\u00e0 \"Forum Iulii\"). \nA conquista avvenuta, le fare conservarono ancora per alcuni anni i loro caratteri di mobilit\u00e0 e di provvisoriet\u00e0, per poi progressivamente evolversi in insediamenti stabili. L'autonomia di mobilit\u00e0 delle fare \u00e8 ancora ricordata dal cap. 177 dell'Editto di Rotari, che in caso di spostamento della fara da un territorio prevede la restituzione al duca delle donazioni eventualmente fatte da questi al gruppo. Esempi di costituzione spontanea di ducati ad opera delle fare sono i ducati di Spoleto e di Benevento, isolati rispetto alla maggior parte dei ducati concentrati nel Nord Italia.\nLa fara come struttura sociale.\nIl ruolo delle fare era determinante anche nel diritto longobardo. In assenza di un forte elemento statale i rapporti giuridici infatti erano intesi come rapporti tra le fare (analogamente a quanto si verificava tra le \"gentes\" alle origini del diritto romano, nella societ\u00e0 pre-civica: si veda ad esempio l'istituto della \"noxae deditio\"): pertanto la reazione ad un torto subito avveniva a livello di gruppo attraverso la faida.\nIn seguito all'insediamento stabile, con il rafforzamento di un potere statale organizzato, la faida and\u00f2 cedendo il posto alla \"compositio\", sanzione il pi\u00f9 delle volte pecuniaria irrogata dall'autorit\u00e0 per i crimini (commessi contro l'autorit\u00e0 stessa, ad esempio l'attentato alla vita del re secondo il cap. 1 dell'Editto di Rotari) o per i delitti pi\u00f9 gravi (\"crimina atrocissima\").\nGli insediamenti.\nI luoghi dove si stabilirono le fare, ubicati spesso nelle zone di confine dell'espansione longobarda, divennero in molti casi centri abitati permanenti dei quali \u00e8 rimasta traccia nella toponomastica.\nLa toponomastica.\nIn Italia numerosi sono i paesi, le frazioni o le semplici localit\u00e0 che conservano nel proprio nome, in forme diverse, traccia delle loro origini di \"fara\", ovvero di antico insediamento longobardo (anche se sempre in epoca longobarda si era diffuso il culto devozionale a santa Fara);\nin Piemonte:\nin Lombardia:\nin Veneto:\nin Friuli-Venezia Giulia:\nin Abruzzo:\nnel Lazio:\nin Calabria:"}
{"id": "780939", "revid": "200568", "url": "https://it.wikipedia.org/wiki?curid=780939", "title": "Bad Kreuznach", "text": "Bad Kreuznach \u00e8 una citt\u00e0 di abitanti della Renania-Palatinato, in Germania.\nStatus politico.\n\u00c8 il capoluogo, e il centro maggiore, del circondario (\"Landkreis\") omonimo (targa KH). Pur non appartenendo ad alcuna comunit\u00e0 amministrativa (\"Verbandsgemeinde\"), ospita la sede della comunit\u00e0 omonima. Bad Kreuznach si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nGeografia fisica.\nIl territorio comunale \u00e8 bagnato dalle acque del fiume Nahe, affluente diretto del Reno.\nAmministrazione.\nGemellaggi.\nBad Kreuznach \u00e8 gemellata con:"}
{"id": "780954", "revid": "125698331", "url": "https://it.wikipedia.org/wiki?curid=780954", "title": "La donna pi\u00f9 bella del mondo", "text": "La donna pi\u00f9 bella del mondo \u00e8 un film del 1955 diretto da Robert Z. Leonard. Rappresenta in forma romanzata la storia di Lina Cavalieri, \"vedette\" e poi celebre cantante lirica vissuta tra l'Ottocento ed il Novecento.\nTrama.\nLa vita di Lina Cavalieri dalle prime rappresentazioni di stornelli e canzonette in piccoli teatri di provincia, all'affermazione come grande cantante lirica, fino al primo matrimonio con il principe russo. Famosa la scena della \"Tosca\" nella quale il maestro Doria (presumibilmente suo maestro di canto nella vita reale) innamorato della cantante, ma respinto, fa uccidere per gelosia il tenore, suo rivale, durante la fucilazione di Mario Cavaradossi.\nProduzione.\nIl film fu una coproduzione italo francese tra la G.E.S.I. Cinematografica e la S\u00e9dif Productions. Il produttore era Maleno Malenotti, cui si deve anche il soggetto del film.\nGina Lollobrigida usa la propria voce sia quando canta le canzonette del caf\u00e9 chantant che nelle arie di opera lirica. L'attrice vinse il David di Donatello del 1956 come migliore attrice per la sua interpretazione di Lina Cavalieri\nLe riprese si svolsero in parte nella Reggia di Caserta.\nDistribuzione.\nIl film venne distribuito nel circuito cinematografico italiano il 21 ottobre del 1955.\nIncassi.\nIl film risult\u00f2, in termini di incasso, il maggior successo italiano e secondo in assoluto (preceduto solo dalla pellicola hollywoodiana \"L'amore \u00e8 una cosa meravigliosa\") della stagione 1955-56, superando il miliardo e 800 milioni di lire dell'epoca d'introito.\n\"La donna pi\u00f9 bella del mondo\" detiene ad oggi il decimo posto nella classifica dei film italiani pi\u00f9 visti di sempre con spettatori paganti."}
{"id": "780957", "revid": "63760", "url": "https://it.wikipedia.org/wiki?curid=780957", "title": "Philip Sheridan", "text": ""}
{"id": "780962", "revid": "63760", "url": "https://it.wikipedia.org/wiki?curid=780962", "title": "Henry Sheridan", "text": ""}
{"id": "780965", "revid": "30610", "url": "https://it.wikipedia.org/wiki?curid=780965", "title": "Philip H. Sheridan", "text": ""}
{"id": "780976", "revid": "125073342", "url": "https://it.wikipedia.org/wiki?curid=780976", "title": "Luigi Alamanni", "text": "Biografia.\nNato da Piero, mercante di lana, politico e ambasciatore filomediceo, e da Ginevra Paganelli, Luigi Alamanni studi\u00f2 filosofia a Firenze sotto la guida di Francesco Cattani da Diacceto, allievo di Marsilio Ficino, assieme a Giovanni di Bernardo Rucellai.\nProprio nel circolo culturale che si riuniva in casa del Rucellai, i famosi Orti Oricellari, dove aveva sede l'Accademia platonica in un clima di ostilit\u00e0 al governo mediceo, l'Alamanni strinse rapporti con Zanobi Buondelmonte, con Machiavelli (che gli dedic\u00f2 la \"Vita di Castruccio\" e lo ricorder\u00e0 nell\"'Arte della guerra\"), con l'illustre grecista e scrittore vicentino Gian Giorgio Trissino (di passaggio a Firenze nel 1516 e che agli Orti rappresent\u00f2 la sua tragedia \"Sofonisba\"), e il pupillo di questi, cio\u00e8 lo stesso Giovanni Rucellai (che sempre qui rappresent\u00f2 la sua tragedia \"Rosmunda\"), oltre che lo stesso Diaccetto. Alamanni in quel tempo praticava ancora l'arte della lana ma studiava anche greco e latino, leggeva agli Orti i primi componimenti e copiava antiche chiose in margine a una delle stampe fiorentine del 1488 di Omero oggi conservata a Eton.\nNemico giurato del cardinale Giulio de' Medici (futuro papa Clemente VII), che all'epoca era governatore di Firenze, nel 1522 Alamanni prese parte a una congiura per ucciderlo assieme a Buondelmonti e a Jacopo da Diacceto. Scoperta la congiura, mentre ai due affiliati venne tagliata la testa, Alamanni fugg\u00ec a Venezia e poi in Francia dove entr\u00f2 nelle grazie del re Francesco I e di sua sorella, la dotta Margherita. Torn\u00f2 a Firenze dopo cinque anni, con la nuova cacciata dei Medici nel 1527, e prese parte al governo cittadino, con incarichi diplomatici svolti a Genova e in Francia.\nAl ritorno dei Medici nel 1530, tuttavia, migr\u00f2 una volta per tutte in Francia, dove compose la maggior parte delle sue opere e dove visse fino alla morte, segnando per primo una strada che, quasi cento anni dopo, verr\u00e0 ripercorsa da Giovan Battista Marino. Qui pubblicher\u00e0 quasi tutte le sue opere poetiche, comprese le famose \"Opere toscane\" (1532, Lione).\nFu in contatto con altri fiorentini fuorusciti o espatriati, come Benvenuto Cellini: la moglie del poeta, Maddalena Buonaiuti, fu madrina al battesimo di Costanza, figlia di Cellini. Nel 1539 ebbe modo di fare un viaggio in Italia al seguito del cardinale Ippolito d'Este ed entr\u00f2 in contatto con Sperone Speroni, Benedetto Varchi, Vittoria Colonna, Pietro Bembo, Daniele Barbaro. Fu ambasciatore presso Carlo V dopo la pace di Crepy nel 1544.\nDopo la morte di Francesco I, Alamanni ottenne la fiducia del successore Enrico II e di sua madre Caterina dei Medici, che nel 1551 lo fece ambasciatore francese a Genova. Fu anche ambasciatore nel 1553 in Inghilterra in occasione dell'elezione di Maria Tudor.\nMor\u00ec di dissenteria ad Amboise, dove era la corte allora, nel 1556.\nLe opere.\nAlamanni \u00e8 stato considerato per alcuni secoli uno dei maggiori poeti italiani, come prova il numero delle edizioni, che si avvicina a quello dei massimo esponenti della poesia italiana. Tuttavia le storie della letteratura del ventesimo e del ventunesimo secolo non gli assegnano il ruolo che mostrarono di riconoscergli, con il numero delle ristampe, gli editori italiani tra il Seicento e l'Ottocento.\nLa produzione di Alamanni \u00e8 abbastanza vasta e comprende generi diversi: essi hanno il loro comune denominatore nel palese gusto classico che le anima, gusto che spesso \u00e8 orientato pi\u00f9 ai modelli greci che ai modelli latini e che presuppone necessariamente il clima culturale degli Orti Oricellari. In particolare, rilevante fu la lezione di Gian Giorgio Trissino, l'illustre poeta e grecista vicentino che, di passaggio a Firenze nel 1513-16, rappresent\u00f2 agli Orti, alla presenza anche del Papa Leone X, la sua tragedia \"Sofonisba\", la prima tragedia regolare moderna (cio\u00e8 costruita secondo i modelli classici). Pi\u00f9 vastamente la poesia di Alamanni, impregnata di classicismo ed aperta allo sperimentalismo metrico di ispirazione antica, si accosta ad analoghi tentativi poetici di gusto classicizzante che in quegli stessi anni contraddistinguono la poesia, oltre che del Trissino, di Bernardo Tasso, Antonio Brocardo, Pierre de Ronsard, La Pl\u00e9iade, e poi Sperone Speroni, via via fino a Gabriello Chiabrera.\nRiportiamo sotto le varie opere in ordine di composizione (se nota), altrimenti di stampa:\nLa poetessa Isabella di Morra dedic\u00f2 ad Alamanni un sonetto dal titolo \"Non sol il ciel vi fu largo e cortese\".\nAlamanni era molto stimato da Giuseppe Parini che nel suo poemetto \"Il giorno\" ricorda le Coltivazioni: \"i campi / all'orecchio del re cantati furo / lungo il fonte gentil de le bell'acque\" (\"Mattino\" I, 197-199).\nDiscendenti.\nGi\u00e0 a Firenze Luigi si era sposato con Alessandra Serristori, che per\u00f2 non lo segu\u00ec in Francia. Da essa ebbe tra gli altri Giovanni Battista, vescovo di Bazas e di M\u00e2con, e Niccol\u00f2, comandante nell'esercito francese e schierato a fianco di Piero Strozzi nella difesa di Siena contro Cosimo I.\nDeceduta Alessandra nel 1542, era nel frattempo stata sostituita alla corte parigina con una bella amante, Batina Larcara, vedova di Ottobone Spinola che era tesoriere per il re di Provenza. Essa compare nelle sue opere con lo pseudonimo di Ligura Planta, a sottolineare le sue origini genovesi.\nDivenuto vedovo, Luigi si rispos\u00f2 con la ventenne Elena Bonaiuti, dama fiorentina del seguito di Caterina de' Medici. Le nozze vennero celebrate a corte nel 1543."}
{"id": "780978", "revid": "14315839", "url": "https://it.wikipedia.org/wiki?curid=780978", "title": "Soft Bank", "text": ""}
{"id": "780983", "revid": "729019", "url": "https://it.wikipedia.org/wiki?curid=780983", "title": "Wirich Philipp von Daun", "text": "Biografia.\nFiglio del feldmaresciallo austriaco Wilhelm Johann Anton von Daun e di sua moglie, la contessa Anna Maria Magdalena von Althann, Wirich Philipp nacque a Vienna. Intrapresa la carriera militare sotto la bandiera di suo padre, combatt\u00e9 sotto il comando del feldmaresciallo Eugenio di Savoia nella guerra di successione spagnola. Durante l'assedio di Torino del 1706, Wirich ottenne la sua maggior gloria, mantenendo il controllo della cittadella e della citt\u00e0 stessa, dal 17 giugno al 7 settembre, quando Torino fu liberata. Successivamente, tra il 27 settembre e il 4 ottobre, assedi\u00f2 e prese Pavia.\nAssedi\u00f2 e conquist\u00f2 Gaeta il 30 settembre 1707, gettando le basi per la costituzione in loco del primo nucleo della marina militare austriaca. Successivamente saccheggi\u00f2 Forl\u00ec nel 1708, avanzando nelle legazioni pontifice e, col maresciallo Claude-Louis-Hector de Villars, costrinse papa Clemente XI a sottoscrivere la pace con Giuseppe I. Nel 1713, l'allora arciduca Carlo, senza il consenso dell'imperatore Giuseppe I lo nomin\u00f2 comandante generale delle truppe austriache e vicer\u00e9 di Napoli dopo avergli ottenuto le insegne del Toson d'Oro, il grandato di Spagna e, nel 1710, il titolo personale di principe di Teano (oggi in provincia di Caserta), feudo precedentemente confiscato alla duchessa di Medina-Sidonia. La sua nomina venne successivamente ufficializzata dallo stesso imperatore che nel 1718 lo nomin\u00f2 comandante dell'intero contingente austriaco nella campagna in Sicilia (Guerra della Quadruplice Alleanza).\nNel 1719 venne richiamato a Vienna ove rimase sino al 1725 con l'incarico di direttore dell'artiglieria della capitale. Durante questo periodo commission\u00f2 quello che oggi \u00e8 noto come Palazzo Kinsky all'architetto Lucas von Hildebrand.\nNel 1724, in seguito all'assenza di Eugenio di Savoia, venne nominato \"ad interim\" alla carica di governatore dei Paesi Bassi austriaci, venendo poi rimpiazzato con l'arciduchessa Maria Elisabetta d'Asburgo, sorella dell'imperatore Carlo VI. La situazione nei Paesi Bassi austriaci era particolarmente difficile a causa della cattiva amministrazione condotta dal precedente plenipotenziario, il ministro Hercule-Louis Turinetti, marchese di Pri\u00e9. Daun approfitt\u00f2 dell'atmosfera positiva seguita alla dipartita del Pri\u00e9 per rafforzare e riformare l'organizzazione militare e l'amministrazione locale, incorporando tra l'altro l'esercito locale direttamente tra le schiere delle forze imperiali.\nDal 1725 fu governatore di Milano, rimanendo in carica sino al 1736 quando venne costretto ad abbandonare la citt\u00e0 di fronte alle preponderanti forze di re Carlo Emanuele III di Savoia. Caduto ormai in disgrazia, tent\u00f2 di giustificarsi e venne infine riabilitato per il fallimento militare che aveva portato alla perdita temporanea del dominio milanese, ma prefer\u00ec ritirarsi a vita privata a Vienna ove mor\u00ec nel 1741, venendo sepolto nella \"Georgskapelle\" della \"Augustinerkirche\".\nFu padre di Leopold Joseph, conte di Daun, anch'egli Feldmaresciallo imperiale nel Settecento.\nIl Comune di Torino gli ha intitolato una breve via, nel quartiere Borgata Vittoria ,insieme a molti altri protagonisti dell'assedio."}
{"id": "780985", "revid": "15428", "url": "https://it.wikipedia.org/wiki?curid=780985", "title": "Virico Daun", "text": ""}
{"id": "780987", "revid": "110157", "url": "https://it.wikipedia.org/wiki?curid=780987", "title": "Walkin'", "text": "Walkin' \u00e8 un album del trombettista jazz Miles Davis dalla Prestige Records nel 1957.\nIl disco.\nAccreditato a \"Miles Davis All Stars\", l'album \u00e8 sostanzialmente una riedizione di due \"long playing\" a 10 pollici pubblicati in precedenza, \"Miles Davis All Star Sextet\" e \"Miles Davis Quintet\" entrambi usciti nel 1954, con l'aggiunta dell'inedito \"Love Me or Leave Me\". Le registrazioni furono effettuate entrambe nell'aprile di quell'anno nello studio del tecnico del suono Rudy Van Gelder che tre anni dopo cur\u00f2 anche la rimasterizzazione delle tracce per la loro inclusione nel nuovo disco a 12 pollici.\nLa seduta del 3 aprile fu una delle molte realizzate da Davis in quel periodo con il pianista Horace Silver. Nell'occasione la sezione ritmica era quella del Modern Jazz Quartet con Percy Heath e Kenny Clarke e al sassofono contralto suon\u00f2 David Schildkraut. Oltre a \"Solar\" e \"You Don't Know What Love Is\" furono registrate \"Love Me or Leave Me\" e \"I'll Remember April\", presente nell'originale 10 pollici, ma poi dirottata nell'album a 12 pollici \"Blue Haze\" del 1956.\nPochi giorni dopo, il 29 aprile, furono incisi i due lunghi blues \"Walkin\"', che divenne uno dei cavalli di battaglia di Davis e fu scelta per dare il titolo al disco, e \"Blue 'n' Boogie\" di Dizzy Gillespie, con una formazione simile che comprendeva per\u00f2 J. J. Johnson al trombone e Lucky Thomson al sassofono tenore al posto di Shildkraut.\nLa \"title track\", un blues con una originale introduzione, fu accreditata a Miles Davis nel disco a 10 pollici originale \"Miles Davis All Star Sextet\". Il compositore era in realt\u00e0 Richard Carpenter, il cui nome fu correttamente indicato in seguito. Carpenter aveva ripreso il tema dal brano \"Gravy\" di Gene Ammons. Inoltre Davis aveva gi\u00e0 utilizzato lo stesso tema per \"Weirdo\" incisa poche settimane prima per la Blue Note Records e inclusa nel disco \"Miles Davis Vol. 3\". Erroneamente attribuita \u00e8 anche \"Solar\", una composizione di Chuck Wayne che la scrisse con il titolo \"Sonny\" dal nome di Sonny Berman, all'epoca prima tromba dell'orchestra di Woody Herman.\nCon \"Walkin\"' la Prestige prosegu\u00ec la pubblicazione di album a 12 pollici che contenevano materiale rimasterizato da Rudy Van Gelder precedentemente incluso in dischi a 10 pollici, spesso con l'aggiunta di brani inediti o versioni alternative di brani gi\u00e0 editi. L'album rimase nel catalogo Prestige a lungo per essere poi ristampato in versione stereo e quindi su CD rimasterizzato digitalmente.\nTracce.\nLato A\nLato B\nEdizioni.\nSingoli e altri album.\nLong playing 33 giri 10\"\n45 giri\nExtended play 45 giri"}
{"id": "780988", "revid": "15428", "url": "https://it.wikipedia.org/wiki?curid=780988", "title": "Virico von Daun", "text": ""}
{"id": "780990", "revid": "729019", "url": "https://it.wikipedia.org/wiki?curid=780990", "title": "82\u00ba Reggimento fanteria &quot;Torino&quot;", "text": "L82\u00ba Reggimento Fanteria \"Torino\" \u00e8 un'unit\u00e0 dell'Esercito Italiano di stanza a Barletta; il suo motto \u00e8 \"Credo e Vinco\" ed \u00e8 parte della Brigata meccanizzata \"Pinerolo\"\nStoria.\nLe origini.\nIl 1\u00ba novembre 1884 si forma la Brigata \"Torino\" per la quale \u00e8 costituito l'81\u00ba e 82\u00ba Reggimento Fanteria. Il reggimento fornisce personale per la campagna d'Eritrea (1895 - 96) e partecipa al completo alla campagna di Libia dal 1911 al 1913 meritando una Medaglia d'Argento al Valor Militare.\nNella prima guerra mondiale.\nAllo scoppio della prima guerra mondiale combatte sul fronte dolomitico, in particolare sul Col di Lana, Volkowniak, Capo Sile, Piave Vecchio, Piave nuovo, Stenico e Val Giudicarie. Viene decorato con l'Ordine Militare d'Italia e la seconda Medaglia d'Argento al Valor Militare.\nIn attuazione dell'ordinamento 1926 \u00e8 sciolto il 31 ottobre dello stesso anno.\nNella seconda guerra mondiale.\nRicostituito il 1\u00ba luglio 1938 come 82\u00ba Reggimento fanteria \"Torino\" entra nella prima grande unit\u00e0 binaria \"tipo\" che inquadra anche l'81\u00ba fanteria ed il 52\u00ba artiglieria e nel 1939 la stessa diventa Divisione fanteria \"Torino\".\nPartita per la Russia nel 1941 seguir\u00e0 l'epopea del Corpo di spedizione durante la campagna italiana di Russia, al ritorno dalla quale tutta la divisione sar\u00e0 soppressa nel febbraio 1943.\nNel giugno 1943 la Divisione \"Veneto\" cambia denominazione in Divisione \"Torino\" ed il 256\u00ba fanteria diventa 82\u00ba Reggimento fanteria, ma \u00e8 ancora sciolto nel settembre 1943.\nTempi recenti.\nIl 1\u00ba settembre 1950 si ricostituisce a Forl\u00ec l'82\u00ba Reggimento fanteria \"Torino\" in seno alla Divisione di Fanteria \"Trieste\". Impiegato nel Raggruppamento \"T\" costituito in occasione della riconsegna di Trieste all'Italia nel 1954, allo scioglimento di quest'ultimo passa in forza alla Divisione fanteria \"Folgore\", acquisendo fregio e mostrine peculiari della divisione nonch\u00e9 l'adozione del basco, ai tempi copricapo \"speciale\", accasermandosi prima a Trieste e quindi a Gorizia. Verr\u00e0 sciolto il 19 ottobre 1975, tranne il II battaglione, denominato 82\u00ba Battaglione meccanizzato \"Torino\", di stanza a Cormons, al quale vengono affidati bandiera e tradizioni reggimentali. Assegnato alla Brigata meccanizzata \"Gorizia\" della Divisione meccanizzata \"Folgore\", ne segue l'evoluzione che porter\u00e0 allo scioglimento delle due Grandi Unit\u00e0.\nIl 3 settembre 1992, il Battaglione \u00e8 inquadrato nel ricostituito 82\u00ba Reggimento fanteria \"Torino\" e passa alle dipendenze della Brigata corazzata \"Ariete\", con sede a Cormons. Dal novembre 2002 il Reggimento si ridisloca in Barletta alle dipendenze della Brigata corazzata \"Pinerolo\".\nDipendenza.\nL'82\u00ba Reggimento fanteria \"Torino\" fa parte della Brigata meccanizzata \"Pinerolo\", che a sua volta dipende gerarchicamente dal Comando Forze operative Sud\nOnorificenze.\nNella sua storia il 82\u00ba Reggimento fanteria \"Torino\" ha meritato le seguenti onorificenze alla bandiera:\nStemma.\nScudo: Partito d'azzurro e d'argento al toro furioso partito d'oro e d'azzurro, sormontato in capo nel primo punto da tre stelle d'argento poste in fascia. Il tutto al capo d'oro con il quartier franco d'azzurro caricato del tridente d'Ucraina d'oro.\nCorona turrita.\nOrnamenti esteriori: lista bifida: d'oro, svolazzante, collocata sotto la punta dello scudo, incurvata con la concavit\u00e0 rivolta verso l'alto, riportante il motto: \"CREDO E VINCO\".\nonorificenza: accollata alla punta dello scudo con l'insegna dell'Ordine Militare d'Italia pendente al centro del nastro con i colori della stessa.\nnastri rappresentativi delle ricompense al Valore: una medaglia d'oro, tre medaglie d'argento, una medaglia di bronzo al valore dell'esercito sono annodate nella parte centrale non visibile della corona turrita, scendenti svolazzanti in sbarra ed in banda dal punto predetto, passando dietro la parte superiore dello scudo.\nArmi e mezzi in dotazione.\nInformazioni ricavate dalla pagina dell'82\u00ba Reggimento fanteria \"Torino\" sul sito dello Stato Maggiore dell'Esercito."}
{"id": "780992", "revid": "287204", "url": "https://it.wikipedia.org/wiki?curid=780992", "title": "82\u00b0 Reggimento Fanteria &quot;Torino&quot;", "text": ""}
{"id": "780994", "revid": "289247", "url": "https://it.wikipedia.org/wiki?curid=780994", "title": "82\u00b0 Battaglione Fanteria Meccanizzato &quot;Torino&quot;", "text": ""}
{"id": "780997", "revid": "4711", "url": "https://it.wikipedia.org/wiki?curid=780997", "title": "Tiro a Volo", "text": ""}
{"id": "780998", "revid": "4711", "url": "https://it.wikipedia.org/wiki?curid=780998", "title": "Venere (dea)", "text": ""}
{"id": "781002", "revid": "392652", "url": "https://it.wikipedia.org/wiki?curid=781002", "title": "Crysis", "text": "Crysis \u00e8 un videogioco di tipo sparatutto in prima persona distribuito in Europa il 15 novembre 2007 dalla casa di sviluppo tedesca Crytek (gi\u00e0 nota per la sua prima creazione, \"Far Cry\").\nCrysis utilizza il motore grafico CryENGINE 2, diretto discendente del CryEngine Sandbox usato per il primo \"Far Cry\".\nDal 5 ottobre 2011 un remake del gioco basato sul nuovo motore grafico CryENGINE 3 \u00e8 disponibile anche per PlayStation 3 e Xbox 360, rispettivamente su PlayStation Network e Xbox Live.\nIl 23 luglio 2020 esce Crysis Remastered per Nintendo Switch, in esclusiva temporale e successivamente anche per PlayStation 4, Xbox One e Microsoft Windows il 18 settembre dello stesso anno.\nModalit\u00e0 di gioco.\nCome in \"Far Cry\", le missioni di \"Crysis\" (in particolare quelle ambientate all'aperto) danno un senso di libert\u00e0 di azione, ed \u00e8 possibile sviluppare tattiche di attacco differenti a seconda della volont\u00e0 del giocatore. Il protagonista \u00e8 dotato di una tuta all'avanguardia, un prototipo denominato \"Nano Muscle Suit\". In ogni momento di gioco \u00e8 possibile scegliere, attraverso un menu, quattro diverse modalit\u00e0 d'uso della tuta: \"corazza\", \"forza\", \"velocit\u00e0\", e \"occultamento\". La prima modalit\u00e0 permette di assorbire maggiormente i danni provocati dai nemici; la seconda di aumentare la forza fisica, permettendoci di saltare pi\u00f9 in alto e di combattere efficacemente corpo a corpo; la terza di correre di pi\u00f9 e ricaricare pi\u00f9 velocemente le armi; la quarta attiva una invisibilit\u00e0 parziale. Tutte le modalit\u00e0 quando utilizzate consumano dell'energia, e quindi possono essere usate per brevi periodi finch\u00e9 questa non si ricarichi. Esiste anche una quinta modalit\u00e0 d'uso che permette di modificare le armi in nostro possesso, ad esempio aggiungendo un mirino laser, un silenziatore o un lanciagranate.\nLivelli.\nIn \"Crysis\" ci sono un totale di 11 livelli a volte anche molto differenti tra loro come libert\u00e0 di movimento e tempo di superamento degli stessi. All'interno di ogni livello ci sono dei \"capitoli\":\nVeicoli.\nCrysis presenta una vasta gamma di veicoli utilizzabili dal giocatore durante il corso delle missioni. Quelli terrestri sono:\nGrazie alla presenza di numerose missioni ambientate in prossimit\u00e0 del mare, sono presenti anche diverse imbarcazioni quali:\nInfine, nel multiplayer e nella missione \"Ascesa\" \u00e8 possibile utilizzare degli elicotteri quali:\nCi sono anche veicoli extra, utilizzabili solo nel multiplayer, che sono:\nVeicoli come l'Humvee e le vetture civili presentano anche la visuale da dentro l'abitacolo. Grazie all'ottima gestione della fisica di Crysis, \u00e8 possibile colpire i veicoli in alcuni punti critici, quali le gomme e i serbatoi. Nel primo caso si pu\u00f2 assistere a una realistica perdita di aderenza da parte del veicolo, nel secondo caso si pu\u00f2 determinare l'esplosione dello stesso.\nNel multiplayer (nella modalit\u00e0 power struggle), le sole armi che possono distruggere la base nemica sono cannone TAC, carro TAC e carro sperimentale pesante.\nMultiplayer.\nI giocatori possono sfidarsi contemporaneamente nel multiplayer di Crysis. \u00c8 formato da 3 differenti modalit\u00e0:\nI server della versione PC del gioco verranno chiusi definitivamente il 31 maggio 2014.\nEditor.\nNel DVD-ROM del gioco \u00e8 anche presente l'installer dell'editor di livelli (su Windows Vista non \u00e8 utilizzabile), attraverso cui \u00e8 possibile modificare o creare le mappe di gioco o creare delle mod.\nMotore grafico.\nCrysis utilizza il CryENGINE 2, un allora nuovo motore che \u00e8 il successore del CryENGINE usato in \"Far Cry\". CryENGINE 2 \u00e8 il primo motore annunciato che utilizza le DirectX 10.0 comprese solo in Windows Vista: Crysis \u00e8 dunque uno dei giochi che supportano queste librerie. Tuttavia, sin dalla demo del gioco, la modalit\u00e0 grafica denominata \"very high\", che dovrebbe di norma funzionare solamente con le DirectX 10, funziona in parte sotto DirectX 9, sebbene occorra attivarla modificando manualmente un file di configurazione, e che alcuni effetti avanzati non vengano visualizzati in maniera corretta (come il Motion blur).\nAccoglienza.\nSebbene il titolo abbia riscosso un notevole entusiasmo da parte della stampa specializzata, ottenendo una media voto del 91% dagli aggregatori di recensioni Metacritic e Gamerankings, \u00e8 stato generalmente criticato per gli elevati requisiti hardware necessari ad ottenere delle buone prestazioni dal gioco; tuttavia anche gli utenti hanno premiato gli sforzi di Crytek: \u00e8 stato infatti comunicato da parte di EA di avere superato il milione di copie vendute, nonostante l'assenza di conversioni per console.\nTitoli correlati.\n\"Crysis Warhead\".\nIl 5 giugno 2008 \u00e8 stato annunciato \"Crysis Warhead\", una espansione stand-alone che, sulla falsariga di prodotti analoghi come \"\" (relativo ad \"Half-Life\") ci far\u00e0 rivivere, parallelamente, la medesima avventura dagli occhi di un altro personaggio, in questo caso del compagno di squadra Psycho. \u00c8 stato pubblicato in Europa il 12 settembre dello stesso anno e il 16 settembre in Nord America. Assieme alla copia del gioco \u00e8 in allegato il DVD \"Crysis Wars\", che comprende tutta la modalit\u00e0 multiplayer del precedente \"Crysis\", con una migliore stabilit\u00e0 di connessione e un generale miglioramento delle prestazioni. Le modalit\u00e0 sono le stesse, pi\u00f9 qualche piacevole aggiunta: non mancano cos\u00ec i DeathMatch, i Cattura la Bandiera ecc. Inoltre \u00e8 stato modificato il sistema di mira/puntamento delle armi, a causa del quale era molto difficile usare armi con precisione. La casa produttrice afferm\u00f2 anche di aver \"alleggerito\" l'engine, permettendo prestazioni migliori sui Pc di fascia bassa, anche se questa affermazione fu smentita, in quanto i giocatori non notarono cambiamenti nelle prestazioni. Grazie inoltre all'editor, che fa uso del \"CryEngine 2\", gli utenti possono inoltre creare e condividere le mappe da loro create con la comunit\u00e0 di \"Crysis Wars\". Il 5 maggio 2009 \u00e8 stato pubblicato \"Crysis Maximum Edition\", che include \"Warhead\" e l'originale \"Crysis\".\n\"Crysis 2\".\nIl 1\u00ba giugno 2009 durante l'E3 \u00e8 stato annunciato \"Crysis 2\", seguito del primo titolo inizialmente pianificato per fine 2010 e in seguito slittato a marzo 2011. \"Crysis 2\" utilizza il nuovo motore grafico CryENGINE 3 che, grazie ad una maggiore flessibilit\u00e0 e scalabilit\u00e0, ha permesso la conversione del gioco sulle console Xbox 360 e PlayStation 3."}
{"id": "781004", "revid": "123732953", "url": "https://it.wikipedia.org/wiki?curid=781004", "title": "Mi sa che stanotte...", "text": "Mi sa che stanotte \u00e8 un album del gruppo hip hop italiano Assalti Frontali uscito nel 2006 per Il Manifesto Dischi.\nIl disco.\nQuinto disco ufficiale degli Assalti Frontali (il sesto per Militant A, considerando l'esordio nell'Onda Rossa Posse).\n\u00c8 stato registrato a Torino nello studio Casasonica di Max Casacci (che \u00e8 anche produttore artistico dell'album) a ben sedici anni dal primo album ufficiale.\nCon questo album gli Assalti Frontali hanno vinto il premio per il miglior album indipendente dell'anno 2006 al PIMI, Premio Italiano per la Musica Indipendente, il riconoscimento organizzato dal Meeting Etichette Indipendenti (MEI).\nFormazione e musicisti.\nAccanto a Militant A, da sempre voce degli Assalti Frontali, in questo disco troviamo anche Pol G e Glasnost dei Brutopop alla voce e Bonnot ai suoni. Partecipa anche il Danno dei Colle der Fomento nell'intro di \"Si pu\u00f2 fare cos\u00ec\".\nLa produzione artistica \u00e8 di Max Casacci dei Subsonica e della crew di Casasonica (Ale Bavo e Condimix).\nLa copertina.\nLa copertina del disco \u00e8 una citazione della famosa foto di Malcolm X che a met\u00e0 degli anni '60 era mostrato mentre scrutava dalla finestra scostando le tende con un fucile in mano e la scritta \u201cBy all means necessary\u201d, (\"Con ogni mezzo necessario\").\nUna citazione di questa foto appare anche sulla copertina del disco \"By All Means Necessary\" del gruppo hip-hop statunitense Boogie Down Productions.\nSulla copertina di \"Mi sa che stanotte...\" il fucile \u00e8 sostituito dal microfono, perch\u00e9 \u00e8 la comunicazione la grande arma di oggi."}
{"id": "781005", "revid": "1788047", "url": "https://it.wikipedia.org/wiki?curid=781005", "title": "Distretto di Waimate", "text": " \nIl distretto di Waimate \u00e8 un'autorit\u00e0 territoriale della Nuova Zelanda che si trova entro i confini della regione di Canterbury, nell'Isola del Sud. La sede del Consiglio distrettuale si trova nella citt\u00e0 di Waimate, circa 50 chilometri a sud di Timaru.\nQuesto distretto ha due particolarit\u00e0 singolari: la pi\u00f9 bassa percentuale di abitanti di etnia M\u0101ori rispetto alla popolazione totale, e una comunit\u00e0 di canguri, animali che furono introdotti in passato dall'Australia e che ora vivono in libert\u00e0 nelle foreste che si trovano vicino alla citt\u00e0 di Waimate. A volte questi marsupiali vengono catturati per essere venduti agli zoo.\nWaimate venne fondata nel 1872, su progetto dell'architetto neozelandese Benjamin Mountfort. Il pi\u00f9 famoso cittadino di Waimate \u00e8 senza dubbio stato Norman Kirk, Primo Ministro della Nuova Zelanda fra il 1972 e il 1974."}
{"id": "781006", "revid": "580", "url": "https://it.wikipedia.org/wiki?curid=781006", "title": "Waimate", "text": ""}
{"id": "781008", "revid": "37401", "url": "https://it.wikipedia.org/wiki?curid=781008", "title": "RSFSR", "text": ""}
{"id": "781011", "revid": "4711", "url": "https://it.wikipedia.org/wiki?curid=781011", "title": "Gustavo Adolfo di Svezia", "text": ""}
{"id": "781014", "revid": "2052518", "url": "https://it.wikipedia.org/wiki?curid=781014", "title": "Codice (filologia)", "text": "Un codice (in latino \"codex\", plurale \"codices\"), in filologia e in bibliografia, \u00e8 un libro manoscritto. Lo studio delle caratteristiche fisiche del codice \u00e8 l'ambito della codicologia.\nL'origine del nome deriva dal latino \"caudex\" \"tronco d'albero\", poi monottongato in \"codex\" e riferito all'uso antico di scrivere testi su tavolette di legno ricoperte di cera, che venivano unite insieme da anelli metallici o da una striscia di cuoio. Nel corso del tempo il termine \"codex\" and\u00f2 a indicare l'unione di un insieme di tavolette, fino a indicare un insieme di fogli cuciti e rilegati. A differenza del \"codex\", un \"volumen\" era costituito da fogli avvolti a rotolo.\nIn ecdotica il termine pu\u00f2 essere usato anche come sinonimo di testimone, cio\u00e8 di un manoscritto che tramandi un dato testo.\nStoria.\nI pi\u00f9 antichi codici conservati sono egiziani e risalgono al I secolo d.C.\nIl successo dell'uso del codice si giustific\u00f2 sia per la grande disponibilit\u00e0 della materia prima sia per la sua destinazione, che ricevette un grande impulso dalla Chiesa non solo per l'uso didattico ma anche per la facilit\u00e0 di lettura e di scrittura e per la rottura con la tradizione pagana, legata ancora al \"volumen\".\nIn alcuni casi i codici hanno, oltre a un'importanza storica derivata dall'epoca in cui sono stati stesi, anche una notevole importanza artistica; ne esistono infatti alcuni miniati con scritte in oro risalenti all'et\u00e0 bizantina, carolingia, romanica e gotica.\nMentre nell'antica Roma i codici erano redatti da schiavi colti, in epoca medievale con l'istituzione di vere e proprie scuole di scrittura i codici furono scritti prevalentemente da monaci; famose sono le sale chiamate \"scriptoria\" all'interno di conventi e abbazie in cui venivano copiati e decorati.\nStruttura fisica.\nIl codice si presenta formato da uno o pi\u00f9 fascicoli, composti a loro volta da pi\u00f9 fogli, pergamenacei o cartacei, piegati e inseriti l'uno dentro l'altro. Ciascun fascicolo viene anche indicato con il numero dei fogli o carte che lo compongono dopo la piegatura:\nCiascuna met\u00e0 di un bifoglio viene chiamata \"carta\": l'uso pi\u00f9 antico non prevedeva la numerazione delle facciate, ma delle carte (\"cartulazione\"), di cui vengono distinti il \"recto\" (il \"diritto\") e il \"verso\" (il \"rovescio\").\nUtilizzo in filologia.\nUn codice pu\u00f2 essere un \"autografo\" (se scritto direttamente dall'autore; o \"idiografo\", se scritto sotto la sua supervisione) oppure una copia dell'autografo o di un altro testimone. \nL'insieme dei testimoni viene indicato con il nome di \"tradizione\"; il loro censimento e valutazione si chiama \"recensio\"; lo schema grafico che mette in risalto i rapporti tra i codici, stabilito attraverso il loro confronto seguendo il metodo di Lachmann, viene chiamato \"stemma codicum\".\nIl codice, a seconda dei casi, \u00e8 definito:\nIn filologia il codice \"attendibile\" non viene sempre identificato con il pi\u00f9 antico; vige infatti il principio riassunto nel detto \"recentiores non deteriores\" (\"i codici pi\u00f9 recenti non sono necessariamente peggiori\"): un testimone \"A\" pi\u00f9 recente potrebbe essere copia diretta di un codice perduto molto antico e dunque potrebbe essere pi\u00f9 attendibile di un testimone \"B\", meno recente di \"A\", ma con troppe contaminazioni o copiato da uno molto antico con pi\u00f9 passaggi intermedi."}
{"id": "781015", "revid": "439868", "url": "https://it.wikipedia.org/wiki?curid=781015", "title": "Pathfinder", "text": ""}
{"id": "781020", "revid": "17351", "url": "https://it.wikipedia.org/wiki?curid=781020", "title": "Arsenal VG.33", "text": ""}
{"id": "781021", "revid": "17351", "url": "https://it.wikipedia.org/wiki?curid=781021", "title": "Arsenal VG 33", "text": ""}
{"id": "781022", "revid": "767487", "url": "https://it.wikipedia.org/wiki?curid=781022", "title": "David Schildkraut", "text": "Schildkraut, che debutt\u00f2 sulla scena jazz con Louis Prima nel 1941, \u00e8 soprattutto conosciuto per la sua attivit\u00e0 negli anni 50 del XX secolo, durante i quali era piuttosto attivo sulla scena newyorchese e partecip\u00f2 all'incisione degli album di Miles Davis \"Walkin\"' e \"Blue Haze.\"\nSchildkraut fu un sideman piuttosto oscuro, pur avendo preso parte a diverse date con Stan Kenton, Charlie Parker, Tony Bennett, Tito Puente, Quincy Jones, Pete Rugolo, Buddy Rich e George Handy. Era dotato di un fraseggio fluido e brillante in puro stile bebop, al punto che Charles Mingus lo scambi\u00f2 per Charlie Parker nel corso di un \"blindfold test\". Schildkraut - che all'epoca delle sessioni con Davis cui deve la sua maggior fama affiancava gi\u00e0 un'altra professione a quella di musicista - si allontan\u00f2 dalla scena musicale professionista verso gli inizi degli anni 60, per poter meglio mantenere la sua famiglia, anche se non se ne distacc\u00f2 mai del tutto e apparendo spesso come freelance a fianco del trombonista Eddie Bert al West End Cafe di New York. L'ascolto dal vivo e nelle relativamente poche incisioni che ha lasciato rivelano un solista alla pari coi grandi stilisti suoi contemporanei e che fu grandemente sottovalutato.\nNel 2000, la Endgame ha pubblicato, postumo, il suo unico album come leader, \"Last Date\"."}
{"id": "781023", "revid": "56818", "url": "https://it.wikipedia.org/wiki?curid=781023", "title": "C\u00e0sari", "text": ""}
{"id": "781024", "revid": "466539", "url": "https://it.wikipedia.org/wiki?curid=781024", "title": "Sven Nykvist", "text": "Ha lavorato ad oltre centotrenta film. Il suo nome \u00e8 quasi indissolubilmente legato a quello del connazionale Ingmar Bergman per il quale, da \"Una vampata d'amore\" (1953) a \"Dopo la prova\" (1984), cura la fotografia in venti film, ottenendo anche due premi Oscar: con \"Sussurri e grida\" (1973), in cui crea una dominante cromatica rossa che determina potentemente il senso di dolore e di infelicit\u00e0 del film e \"Fanny e Alexander\" (1983).\nIl suo stile si caratterizza per il suo naturalismo e la sua semplicit\u00e0. Gran maestro della luce e delle ombre, perfettamente a suo agio con il bianco e nero (resta forse insuperabile il suo sperimentalismo in \"Persona\", 1966), ma anche con le pi\u00f9 particolari composizioni coloristiche (come in \"L'uovo del serpente\", 1977), riesce sempre a supportare le atmosfere bergmaniane con le sue scelte fotografiche.\nBiografia.\nNykvist nacque a Moheda, contea di Kronoberg, Svezia. Figlio di un missionario che viveva perlopi\u00f9 nel Congo belga, visse la sua infanzia con i suoi parenti svedesi, lontano dai genitori, e si interess\u00f2 ad un'arte allora considerata peccaminosa dalla maggioranza dei religiosi non conformisti. Sven ebbe la possibilit\u00e0 di frequentare una scuola di fotografia dove presto si distinse. Appena ventenne, trov\u00f2 lavoro presso la Sandrews come assistente alla fotografia e molti dei grandi artisti e registi di quell'epoca sfilarono presto nella sua vita: Hasse Ekman e Alf Sj\u00f6berg, Stig J\u00e4rrel e Viveca Lindfors, per citarne solo alcuni.\nNel corso del secondo conflitto mondiale venne in Italia con una troupe svedese per girare un paio di film di scarso valore: in seguito fu l'Africa paterna a diventare l'obiettivo di numerose e rischiose avventure cinematografiche che si conclusero felicemente quando Nykvist riusc\u00ec a terminare l'unico documentario mai girato su Albert Schweitzer. Poi \u00e8 la volta di Bergman, un maestro e un mago, che spinge Nykvist a superare i confini acquisiti nell'arte fotografica. Bergman e Nykvist danno vita a una sorta di matrimonio di lavoro, un sodalizio difficile, ma anche, dopo venti film girati insieme, caratterizzato da una mutua e vicendevole affinit\u00e0. Col successo arrivano i premi Oscar: per \"Sussurri e grida\" nel 1974, \"Fanny e Alexander\" nell'84, e la nomination per \"L\u2019insostenibile leggerezza dell\u2019essere\" nell'88.\nDivenuto internazionalmente famoso, collabora con Roman Pola\u0144ski per \"L'inquilino del terzo piano\" (1976), con Louis Malle per \"Pretty Baby\" (1978) e con John Huston, Andrej Tarkovskij, Volker Schl\u00f6ndorff. Nel '78 debutta nella regia con \"Noi due, una coppia\". Nel 1988, con \"Un'altra donna\", comincia a lavorare con Woody Allen, al quale offre la sua consueta perizia anche per \"Crimini e misfatti\" (1989) e \"Celebrity\" (1999), smorzando e desaturando i colori per tracciare uno spento paesaggio visivo che, per adeguarsi al tono spesso dolente dei film per cui lavora, si illumina solo a sprazzi. Fu il primo cineasta europeo a far parte della American Society of Cinematographers, nel 1996.\nVita privata e morte.\nLa moglie, Ulrika, mor\u00ec nel 1982. Il figlio, Carl-Gustaf Nykvist, diresse il suo primo film, \"Woman on the Roof\", nel 1989 e un documentario su suo padre, \"Light Keeps Me Company\" (1999). La carriera di Nykvist termin\u00f2 improvvisamente nel 1998, quando gli fu diagnosticata una afasia, e mor\u00ec nel 2006, all'et\u00e0 di 83 anni."}
{"id": "781025", "revid": "1924342", "url": "https://it.wikipedia.org/wiki?curid=781025", "title": "B'Day", "text": "B'Day \u00e8 il secondo album in studio della cantante statunitense Beyonc\u00e9, pubblicato il 4 settembre 2006 dalla Columbia Records, Sony Urban Music e dalla Music World.\nL'album, inizialmente pianificato per il 2004, doveva essere il seguito dell'album di debutto \"Dangerously in Love\", per\u00f2 gli impegni con l'ultimo album delle Destiny's Child, \"Destiny Fulfilled\" e la sua partecipazione al film \"Dreamgirls\" (2006) misero in pausa il progetto. Molti dei testi dell'album sono ispirati proprio dal suo ruolo nel film.\nDebutt\u00f2 alla prima posizione della Billboard 200, vendendo 541.000 copie nella sua prima settimana e fu certificato tre volte disco di platino dalla RIAA. Il successo fu cos\u00ec grande che dall'album furono estratti sei singoli, tra cui le hit \"D\u00e9j\u00e0 vu\", \"Irreplaceable\" e \"Beautiful Liar\". Ricevette molte buone critiche e permise a Beyonc\u00e9 di vincere vari Grammy Award, tra cui l'importante grammy per la categoria \"Best Contemporary R&amp;B Album\". Nel 2007 part\u00ec il secondo tour della cantante, \"The Beyonc\u00e9 Experience\" da cui fu ricavato un album live, \"The Beyonc\u00e9 Experience Live\".\nDescrizione.\nNel 2002, durante le registrazioni per l'album di debutto \"Dangerously in Love\", Beyonc\u00e9 produsse ben 45 brani. I piani iniziali della cantante erano di far uscire, dopo il primo album, un EP (\"B'Day\") contenente altre canzoni rimaste fuori dall'album. Il 7 gennaio 2004 un rappresentante della Columbia Records afferm\u00f2 che la cantante si sarebbe dovuta occupare dell'ultimo album delle Destiny's Child, \"Destiny Fulfilled\" e del Super Bowl XXXVIII dove avrebbe cantato l'inno nazionale statunitense (\"The Star-Spangled Banner\"), che \u00e8 sempre stato il suo sogno sin da quando era bambina. Alla fine del 2005 Beyonc\u00e9 mise di nuovo in pausa i progetti per il secondo album, in quanto occupata con le riprese del film \"Dreamgirls\". Poich\u00e9 voleva concentrarsi su un progetto alla volta, aspett\u00f2 la fine delle riprese per tornare in studio di registrazione. Al periodico statunitense \"Billboard\" dichiar\u00f2: \nDopo un mese di riposo, finite le riprese per il film, Beyonc\u00e9 torn\u00f2 in studio per le registrazioni del nuovo album.\nSollecitata dal padre ed ex-manager, Matthew Knowles, a cominciare subito i lavori senza svelare nulla, Knowles si mise subito al lavoro, parlando e discutendo del progetto, solo con le persone chiamate a collaborare all'album. Lavoro con Rich Harrison, Rodney \"Darkchild\" Jerkins, Sean Garrett, Cameron Wallace, The Neptunes, il duo degli Stargate, il rapper Swizz Beatz e Walter Millsap. Anche due donne, per la scrittura delle canzoni, furono incluse nel progetto: la cugina di Beyonc\u00e9, Angela Beyinc\u00e9, gi\u00e0 collaboratrice per \"Dangerously in Love\" e Makeba Riddick, conosciuta dopo la scrittura di \"D\u00e9j\u00e0 vu\", il singolo id apertura dell'album.\nRegistrazione.\nInfluenzata dal metodo del fidanzato Jay-Z, di collaborare simultaneamente con i vari produttori, Beyonc\u00e9 si sistem\u00f2 negli Sony Music Studios di New York, con Harrison, Jerkins e Garrett, ognuno sistemato in una stanza da lavoro. Durante le sessioni di registrazione, la cantante andava da una stanza all'altra per vedere i progressi di ogni pezzo, creando una \"salutare competizione\" tra i produttori. Quando concepiva un potenziale pezzo, la cantante lo portava in consiglio e dopo tre ore di consulte, la canzone era pronta. Mentre Beyonc\u00e9 e i produttori lavoravano sui testi, altri produttori, The Neptunes, Jerkins, Swizz Beatz, lavoravano sulle musiche. A volte lavoravano dalle 11.00 di mattina per spendere pi\u00f9 di 14 ore sulla creazione dei pezzi. Makeba Riddick di \"MTV News\" avrebbe pi\u00f9 tardi parlato dell'esperienza di produzione:\nSwizz Beatz co-produsse 4 canzoni per l'album, e Beyonc\u00e9 a volte riusc\u00ec a produrre pi\u00f9 di tre pezzi a giornata, completando le registrazioni in sole 2 settimane. \"B'Day\", un tributo al compleanno di Beyonc\u00e9, fu terminato in sole 3 settimane, contro le aspettative che non lo davano pronto prima delle 6 settimane. 25 canzoni furono prodotte per l'album; di queste ne furono selezionate 10 da mettere nell'album finale.\nMusica.\nStile.\n\"B'Day\" \u00e8 musicalmente composto di vari generi americani e come il precedente lavoro di Beyonc\u00e9, comprende elementi urban come il contemporary R&amp;B e hip-hop. Alcune canzoni hanno sound proprio degli anni settanta e anni ottanta; \"Suga Mama\" per esempio, che implementa un sample blues, da Jake Wade and the Soul Searchers' \"Searching for Soul\", contiene influenze Funk-1970 e Go-go-1980. \"D\u00e9j\u00e0 vu\" ha influenze degli anni '70. \"Green Light\" \u00e8 un classico groove, mentre \"Get Me Bodied\" implementa un sound twang, uno stile originario del Texas.\nBeyonc\u00e9 cre\u00f2 molte canzoni per \"B'Day\" servendosi di svariate tecniche e strumentazioni. La canzone \"D\u00e9j\u00e0 vu\", che rimanda al rap di Jay-Z, \u00e8 stata creata con un basso elettrico, la conga, hi-hat, il corno e una drum machine Roland TR-808. Il secondo singolo, \"Ring the Alarm\" viene ricordata per l'utilizzo di una sirena nel suo sound, che \u00e8 ben distante dal classico sound di Beyonc\u00e9. Inoltre l'uso del \"uh-huh huh huh\" in \"Green Light\", \u00e8 un chiaro eco a \"Crazy in Love\", secondo Peter Robinson del The Guardian.\nTesti.\nMolti dei temi e dello stile musicale prendono ispirazione dal ruolo di Beyonc\u00e9 nel film \"Dreamgirls\". La trama del film ruota intorno a un gruppo di cantanti degli anni '60, \"The Dreams\" formato da 3 ragazze, che trovano il successo guidate dal loro manager Curtis Taylor. Beyonc\u00e9 interpreta Deena Jones, voce principale del gruppo e mogli di Taylor, che abusa dei suoi sentimenti. Nell'album, la cantante da molto spazio a questo tema, del femminismo e la forza delle donne. Nella bonus track \"Encore for the Fans\", Beyonc\u00e9 dice proprio: \nPubblicazione e promozione.\n\"B'Day\" fu pubblicato da Columbia Records, Sony Urban Music e Music World Music, il 4 settembre 2006, il giorno del 25\u00ba compleanno di Beyonc\u00e9. e il 5 settembre in tutto il nord America. Una Deluxe Edition in doppio disco usc\u00ec sette mesi dopo l'uscita della prima versione dell'album, il 3 aprile 2007, e nel Regno Unito il 23 aprile. A differenza della versione originale del disco, la nuova edizione conteneva 5 nuove canzoni, inclusa \"Beautiful Liar\" in duetto con la cantante colombiana Shakira. La canzone in un solo giorno, il 7 aprile 2007, riusc\u00ec nella classifica \"Billboard\" a scalare 91 posizioni, passando dalla numero 94 alla numero 3. \"Amor gitano\", un duetto pop-flamenco con il cantante messicano Alejandro Fern\u00e1ndez, fu incluso nella nuova versione insieme ad altre canzoni tradotte in spagnolo, come \"Listen\" (\"Oye\"), \"Beautiful Liar\" (\"Bello embustero\") e \"Irreplaceable\" (\"Irreemplazable\").\n\"B'Day Anthology Video Album\" fu pubblicato insieme alla Deluxe Edition. Conteneva 13 video musicali, tra cui una seconda versione di \"Listen\" e l'Extended Mix di \"Get Me Bodied\"; molti video furono estratti dalle canzoni up-tempo dell'album. Inizialmente l'album fu pubblicato solo nella catena Wal-mart, anche se poi fu distribuita anche in altri negozi. Un'altra versione dell'album, invece di contenere le canzoni spagnole, contiene i video del DVD.\nAncora prima dell'uscita dell'album, nell'estate del 2006, Beyonc\u00e9 cominci\u00f2 a fare audizioni in tutto il mondo, per creare una band di sole donne per il suo nuovo tour, in promozione del nuovo album. Chiam\u00f2 la band \"Suga Mama\". Mentre la band era formata da sole donne, sul palco a ballare con Beyonc\u00e9 c'erano per\u00f2, sia ballerini maschi che femmine.\nLa scaletta del tour era formata da canzoni del nuovo album, \"B'Day\", ma anche dai vecchi successi di \"Dangerously in Love\", e da un medley delle Destiny's Child. Pert\u00ec il 10 aprile 2007 in Giappone, e si concluse il 12 novembre a Taipei, Isola di Taiwan. A Los Angeles, Stati Uniti, fecero un'apparizione anche Jay-Z e le ex-compagne di Beyonc\u00e9, Michelle Williams e Kelly Rowland. Da questo tour fu creato anche un album live, uscito il 20 novembre 2007, dal titolo \"The Beyonc\u00e9 Experience Live\".\nRicezione.\nControversie.\nLa copertina del brano \"Ring the Alarm\" fece nascere delle controversie per l'uso degli alligatori. Beyonc\u00e9 ammise che l'idea di utilizzare questi animali e di chiudere le loro fauci era stata sua. La PETA, un'organizzazione no-profit per la difesa dei diritti degli animali che gi\u00e0 si era scontrata con la cantante per l'utilizzo di pellicce che questa fece nella sua linea di moda, contatt\u00f2 un biologo che pi\u00f9 tardi la contatt\u00f2 esternandole il suo disappunto in qualit\u00e0 di specialista del mondo rettile.\nNel 2007, pochi giorni dopo la loro pubblicazione, la \"Deluxe Edition\" e il DVD \"B'Day Anthology Video Album\" furono richiamati per un'altra controversia, nata dall'utilizzo del brano \"Still in Love (Kissing You)\", cover della canzone \"Kissing You\", di Des'ree. Il contratto infatti, specificava che il titolo della canzone sarebbe dovuto rimanere inalterato e che non sarebbe stato possibile un video. Infranti i termini del contratto, le versioni contenenti la canzone furono richiamati e al posto della reinterpretazione della cantante britannica, fu inserito il brano \"If\", permettendo alla cantante di chiudere la controversia legale nell'ottobre 2007.\nSingoli.\n\"D\u00e9j\u00e0 vu\" fu pubblicato come singolo d'apertura il 31 luglio 2006. \"Green Light\" inizialmente doveva essere pubblicato come secondo singolo di \"B'Day\" per il mercato internazionale, ma in seguito la cantante opt\u00f2 per \"Ring the Alarm\". Nel novembre 2006 fu pubblicato, come singolo promozionale, \"Upgrade U\" che riusc\u00ec a scalare molte vette.\nIl terzo singolo ufficiale, \"Irreplaceable\" divenne il singolo pi\u00f9 venduto, in America, del 2007 e secondo l'ufficiale \"Billboard\" Hot 100 il singolo di maggior successo della decade 2000-2010. Anche \"Rolling Stone\" la inser\u00ec al numero 6 posto della lista delle \"100 Migliori Canzoni della Decade 2000\".\nIl brano \"Beautiful Liar\" , contenuto nella \"Deluxe Edition\" di \"B'Day\", debutt\u00f2 alla numero 94 della Billboard Hot 100 e in un solo giorno, scal\u00f2 91 posizioni arrivando alla numero 3. Raggiunse inoltre le vette di 32 classifiche mondiali divenendo una hit per entrambe le artiste, gi\u00e0 inondate dai successi di \"D\u00e9j\u00e0 vu\" per Beyonc\u00e9, e \"Hips Don't Lie\" per Shakira.\n\"Get Me Bodied\" fu pubblicato come quinto singolo il 10 luglio 2007, seguito, nel Regno Unito, da \"Green Light\" il 30 luglio 2007.\nTracce.\nEdizione deluxe.\nNella copia digitale dell'album, \"World Wide Woman\" non \u00e8 una track nascosta ed \u00e8 in posizione 8, mentre tutte le altre canzoni sono scalate di un posto.\nFormazione.\nDalle note dell'album:"}
{"id": "781028", "revid": "1543377", "url": "https://it.wikipedia.org/wiki?curid=781028", "title": "Gianni Citterio", "text": "Medaglia d'oro al valor militare alla memoria.\nBiografia.\nGianni Citterio fu partigiano, principale esponente del movimento antifascista monzese e figura di primo piano della Resistenza del Nord Italia.\nFiglio di Giuseppe Citterio, militante socialista e sindaco di Monza nell'immediato dopoguerra (1945-1946), frequent\u00f2 il ginnasio allo Zucchi di Monza e l'universit\u00e0 di Pavia, dove si laure\u00f2 in legge nel 1913 e partecip\u00f2 attivamente ai gruppi antifascisti studenteschi.\nImpegnato nella propaganda contro la guerra abissina e l'intervento fascista in Spagna, e nell'organizzare riunioni antifasciste nella sua citt\u00e0, dal 1940 divenne militante del Partito Comunista ed entr\u00f2 in clandestinit\u00e0. Fu da allora attivo in tutta la Brianza nel divulgare le idee comuniste e nell'incentivare la nascita di cellule locali.\nCon altri antifascisti monzesi costituisce nel corso del 1943 il gruppo politico clandestino \"Fronte d'azione antifascista\" e stampa il giornale \"Pace e libert\u00e0\" che continuer\u00e0 le pubblicazioni fino alla caduta del fascismo. Il gruppo \u00e8 inoltre attivo nella diffusione di manifesti e volantini antifascisti. Nel marzo 1943 Citterio fu tra i diretti organizzatori degli scioperi milanesi e sestesi.\nIl 9 settembre del 1943, all'indomani dell'armistizio, attorniato dai rappresentanti dei partiti democratici, si rivolse ai concittadini monzesi dal balcone del palazzo municipale incitandoli alla resistenza al nazifascismo e alla lotta armata contro gli invasori tedeschi, che il giorno dopo avrebbero occupato la citt\u00e0, esponendosi direttamente come leader dell'antifascismo cittadino e cercando di farsi consegnare le prime armi dal comandante della vicina caserma Pastrengo.\nCostretto dall'occupazione nazista a lasciare Monza, si trasferisce a Milano dove il partito lo coinvolse in incarichi di sempre maggiore importanza. Fra gli organizzatori dei GAP, entr\u00f2 nel primo comitato militare del CLNAI in rappresentanza del PCI assumendo il nome di battaglia \"Diomede\", a fianco di una figura di spicco della Resistenza come Ferruccio Parri e dell'amico Giovanni Battista Stucchi.\nNel suo appartamento clandestino in via Pinturicchio, trovarono rifugio anche altri importanti esponenti della Resistenza, come Giorgio Amendola, Giuseppe Dozza e Celeste Negarville, con il quale strinse una profonda amicizia.\nA causa della delazione sotto interrogatorio di un compagno di partito fu costretto a lasciare Milano.\nInviato pi\u00f9 volte in Val d'Ossola come ispettore del Comando generale delle Brigate Garibaldi, in virt\u00f9 delle doti organizzative che il partito gli riconosceva, dal gennaio 1944 rimase poi a collaborare per il potenziamento delle forze partigiane, assumendo il nome di battaglia \"Redi\" e entrando come Commissario politico nella formazione partigiana di Filippo Beltrami, una delle prime a sorgere nella zona.\nLo scontro di Megolo e la morte.\nNella notte del 12 febbraio 1944 il gruppo comandato da Citterio si port\u00f2, con il capitano Beltrami, lungo la linea ferroviaria Domodossola-Milano con l'intento di far deragliare una tradotta carica di soldati nazisti e di materiali diretti in Germania, di cui era stato segnalato il transito. Rivelatasi inesatta l'informazione, il gruppo partigiano rientr\u00f2 alle base temporanea, delle baracche in disuso nei pressi di Megolo, oggi frazione del comune di Pieve Vergonte.\nIntorno alle sei del mattino del 13 febbraio 1944 arriv\u00f2 la notizia che automezzi tedeschi e fascisti partiti da Domodossola e da Novara, agli ordini del capitano Ernst Simon, stavano occupando Megolo nella bassa valle e circondando la zona; i nazifascisti erano entrati in paese e avevano passato in rassegna casa per casa, picchiando uomini e donne sospettati di dar rifugio ai partigiani o di tenere loro le armi e prendendo ostaggi fra la popolazione. Tre partigiani che si trovavano in Megolo furono immediatamente fucilati.\nLa formazione partigiana su iniziativa del capitano Beltrami opt\u00f2 per la resistenza a oltranza, strategia pi\u00f9 militare che da guerra partigiana, disponendosi ai posti di combattimento, malgrado tedeschi e fascisti avessero gi\u00e0 avuto tutto il tempo per disporre le armi pesanti e circondare la zona prima di essere avvistati.\nLo scontro a fuoco dur\u00f2 tutta la mattina del 13 febbraio e alla fine le forze nazifasciste, superiori in numero e meglio armate, prevalsero sul gruppo partigiano che fu costretto a ritirarsi sulle montagne. Nello scontro persero la vita Gianni Citterio, il capitano Filippo Beltrami, il vicecomandante Antonio Di Dio e, compresi i tre fucilati del mattino, altri nove partigiani.\nIl corpo di Citterio non venne riconosciuto dalle autorit\u00e0 fasciste e fu in un primo momento sepolto anonimo a Megolo, bench\u00e9 gli abitanti del luogo sapessero chi fosse e gli tributassero onore. Fu in seguito traslato nel Cimitero Urbano di Monza assieme agli altri caduti della guerra di Liberazione.\nGianni Citterio \u00e8 stato decorato con la medaglia d'oro al valore militare alla memoria e la citt\u00e0 di Monza gli ha dedicato una piazza."}
{"id": "781030", "revid": "122953134", "url": "https://it.wikipedia.org/wiki?curid=781030", "title": "Testimone (sport)", "text": "In atletica leggera si definisce testimone un oggetto che, durante una gara di velocit\u00e0 o di durata, i componenti di una stessa squadra si scambiano in determinati punti del percorso a certificare la continuit\u00e0 del contatto tra tutti gli elementi della compagine.\nTale oggetto \u00e8 di norma un bastone di materiale leggero lungo circa .\nDescrizione.\nNelle staffette il passaggio regolare del testimone \u00e8 regolato dal fatto che deve avvenire all'interno di precisi percorsi di gara. Il regolamento prevede che il testimone che gli atleti della staffetta si scambiano deve essere lungo 30 cm e con un peso di 50 g.\nLo scopo del testimone \u00e8 quello di assicurarsi che la corsa di ogni frazionista inizi dove termina quella di colui che lo precede, anche se i frazionisti successivi al primo, che parte da fermo, hanno a disposizione un'area dove iniziare la rincorsa e raccogliere dal compagno di squadra il testimone in velocit\u00e0.\nTipi di staffetta.\nNell'atletica le due staffette sono la staffetta 4\u00d7100 metri e la 4\u00d7400 metri (nelle categorie assolute), che di solito chiude il programma delle manifestazioni.\nNella seconda frazione della 4x400, dopo i primi 100 m i corridori escono dalle corsie e si possono posizionare tutti nella prima, senza per\u00f2 interferire l'uno con l'altro dandosi fastidio, nello stesso modo degli 800 m. I passaggi di testimone successivi avvengono facendo posizionare i corridori dalla prima all'ultima corsia nell'ordine in cui sono posizionati, cio\u00e8 il primo nella prima corsia pi\u00f9 interna e cos\u00ec via. Nel terzo e nel quarto turno il cambio del testimone deve avvenire prima della linea di arrivo, ovvero la linea di tangente A."}
{"id": "781034", "revid": "666668", "url": "https://it.wikipedia.org/wiki?curid=781034", "title": "Distretto del Waitaki", "text": " \nIl distretto del Waitaki \u00e8 un'autorit\u00e0 territoriale della Nuova Zelanda che si trova entro i confini delle regioni di Otago e Canterbury, nell'Isola del Sud. La sede del Consiglio distrettuale si trova nella citt\u00e0 di Oamaru.\nGeografia fisica.\nIl Distretto ha una forma molto stretta e allungata. Nella sua parte orientale costeggia l'Oceano Pacifico, mentre a ovest si inerpica sulle cime delle Alpi meridionali. Ci\u00f2 fa s\u00ec che si sviluppino diversi tipi di territorio all'interno dei confini distrettuali: una zona pi\u00f9 pianeggiante a est, dove \u00e8 concentrata la maggior parte della popolazione e delle attivit\u00e0 economiche, ed una zona prettamente montuosa a ovest. Il nome e la forma del Distretto sono dovuti al corso del fiume Waitaki, che lo attraversa per tutta la sua lunghezza.\nEconomia.\nL'economia del Distretto del Waitaki \u00e8 basata sull'agricoltura, soprattutto sulla pratica dell'allevamento e della produzione e lavorazione di carne, latte e lana.\nPopolazione.\nPi\u00f9 della met\u00e0 della popolazione vive nel capoluogo, Oamaru: quasi 13.000 abitanti su un totale di circa 20.000. Oataru si trova 80 chilometri a sud di Timaru e 120 chilometri circa a nord di Dunedin. Altri centri del Distretto sono Palmerston, Shag Point, Moeraki, Omarama e Ohau Village."}
{"id": "781038", "revid": "4711", "url": "https://it.wikipedia.org/wiki?curid=781038", "title": "Indocina Francese", "text": ""}
{"id": "781039", "revid": "1437331", "url": "https://it.wikipedia.org/wiki?curid=781039", "title": "Free agent", "text": "Negli sport professionistici il free agent \u00e8 un giocatore che non \u00e8 sotto contratto con alcuna squadra e quindi pu\u00f2 firmare con chiunque. In gergo italiano si definisce \"giocatore svincolato\".\nIl termine \u00e8 utilizzato anche per indicare i giocatori che sono sotto contratto in un determinato momento della stagione ma che sono autorizzati a sollecitare offerte da altre squadre (tuttavia le opzioni del \"free agent\" sono spesso limitate dalle regole della lega).\nSuperamento della clausola di riserva.\nLa \"free agency\" \u00e8 stata introdotta negli Stati Uniti a seguito dell'abolizione della clausola di riserva. Nello sport professionistico statunitense, la clausola di riserva era una clausola contrattuale che permetteva alla squadra di mantenere i diritti sul giocatore alla scadenza del suo contratto, mentre il giocatore non era libero di firmare con un'altra squadra. Una volta (ri)firmato, il giocatore poteva essere riassegnato, scambiato, venduto o tagliato a libero arbitrio della squadra. Di fatto l'unica arma contrattuale a disposizione dei giocatori era l\"'holdout\", cio\u00e8 il rifiutarsi di giocare fino al raggiungimento delle condizioni volute. I giocatori non avevano la libert\u00e0 di cambiare squadra senza il \"rilascio incondizionato,\" che si otteneva quando una squadra non riteneva pi\u00f9 utile il giocatore: era questo l'unico modo in cui un giocatore poteva diventare \"free agent\" nell'era della clausola di riserva.\nSe in regime di clausola di riserva un giocatore finiva per essere una propriet\u00e0 del club, nello status di \"free agent\", invece, l'atleta si ritrova inserito in un gruppo di giocatori praticamente svincolati, dai quali qualsiasi squadra pu\u00f2 attingere.\nLa clausola di riserva fu abolita nel baseball nel 1975. Da allora progressivamente anche negli altri sport tale clausola \u00e8 stata sostituita dalla \"free agency\".\nTipologie.\nTerminologia.\nUnrestricted free agent.\n\"Unrestricted free agents\" sono quei giocatori senza squadra, o perch\u00e9 non sono stati rinnovati dalla loro precedente squadra alla scadenza del contratto, oppure perch\u00e9 non sono stati scelti al draft dei giocatori dilettanti. Questi atleti sono liberi di discutere con tutte le squadre e decidere con chi firmare un contratto.\nRestricted free agents.\nLe regole sui \"restricted free agents\" cambiano a seconda delle diverse leghe professionistiche, ma in linea di massima si tratta di giocatori che sono liberi di richiedere offerte da altre squadre, senza poter tuttavia firmare se il club d'appartenenza pareggia l'offerta ovvero, in alcune leghe, si avvicina nel margine del 10%. In alcune leghe, chi fa un'offerta ad un restricted \"free agent\" ha l'obbligo anche di offrire una scelta come compensazione per la perdita del giocatore, nel caso in cui la squadra di appartenenza non pareggi l'offerta.\nUndrafted free agent.\nI giocatori che non sono scelti nel draft annuale dei giocatori dilettanti sono considerati \"unrestricted free agents\" e sono liberi di firmare con qualsiasi squadra. Nella maggior parte delle leghe professionistiche nord-americane, i giocatori dilettanti sono scelti in ordine inverso a partire dalle squadre peggio classificate nella stagione precedente, in alcuni casi tramite un meccanismo di sorteggio per evitare che le squadre perdano deliberatamente per guadagnare una scelta pi\u00f9 alta. I giocatori che dopo i vari giri di draft non vengono scelti da nessuno, diventano \"unrestricted free agents\" e vengono spesso identificati come \"undrafted free agents\" o \"undrafted sportsperson\" e sono liberi di firmare con qualsiasi squadra. Il termine \"undrafted free agent\" \u00e8 usato soprattutto nella \"National Football League\", dove i rookies entrano direttamente nella lega e non finiscono in un sistema di leghe minori. Possono vedersi occasionalmente anche nella \"National Hockey League\", che sempre pi\u00f9 utilizza l'hockey universitario come risorsa: il draft della NHL sceglie i giocatori durante l'et\u00e0 delle scuole superiori (le cosiddette junior leagues), il che permette ai giocatori che eccellono a livello di college di entrare nella NHL bypassando il draft.\nLa situazione europea.\nNell'Unione Europea, la sentenza Bosman del 1995 stabil\u00ec il diritto per i calciatori ad essere ingaggiati a parametro zero da altre squadre e di cominciare trattative negli ultimi sei mesi di contratto con la propria societ\u00e0. Tale sentenza ha poi esteso i suoi effetti sugli altri sport professionistici e sugli atleti dell'Europa dell'Est. Il primo paese a consentire trasferimenti gratuiti o a parametro zero \u00e8 stata la Spagna, che altrimenti includeva nei contratti degli sportivi, e in particolare dei calciatori, una clausola rescissoria che, in caso di interruzione anticipata del contratto da parte dell'atleta, obbligava la societ\u00e0 acquirente a pagare al club proprietario del cartellino un sostanzioso indennizzo.\nUtilizzo nelle leghe.\nCalcio.\nNel calcio professionistico, un \"free agent\" \u00e8 o un giocatore svincolato o un giocatore il cui contratto \u00e8 scaduto e di conseguenza pu\u00f2 firmare con un'altra squadra nei termini previsti dalla sentenza Bosman.\nI \"free agents\" non devono essere firmati necessariamente nelle finestre di mercato previste per i trasferimenti ordinari. Quando vengono firmati da una squadra, questa non deve pagare alcun parametro, per cui si parla anche di trasferimenti a \"parametro zero\".\nSe un giocatore viene licenziato in un periodo in cui il mercato \u00e8 chiuso, non pu\u00f2 firmare per nessun'altra squadra fino alla successiva finestra di mercato. Un caso di scuola fu Sol Campbell che nel settembre 2009 fu rilasciato dal Notts County un mese dopo essere stato firmato a parametro zero. Solo nel gennaio 2010, durante la finestra invernale, pot\u00e9 firmare col suo club precedente, l'Arsenal, col quale si stava gi\u00e0 allenando da mesi per non perdere lo stato di forma.\nNell'Australian Football League.\nL\"'AFL\" ha introdotto la \"free agency\" a fine 2012.\nI giocatori in scadenza di contratto che non rientrano nel 25% dei giocatori pi\u00f9 pagati della loro squadra diventano \"unrestricted free agents\" dopo almeno otto stagioni nella stessa squadra; quelli invece che rientrano nel 25% dei giocatori pi\u00f9 pagati diventano \"restricted free agents\" dopo otto stagioni e \"unrestricted free agents\" dopo dieci. I club che perdono un giocatore per \"free agency\" ricevono in compensazione una scelta del draft.\nI giocatori che vengono \"tagliati\" diventano invece immediatamente \"unrestricted free agents\" indipendentemente dal tempo di militanza con la squadra, la quale per altro non ha diritto ad alcuna forma di compensazione da parte di chi firma il giocatore.\nNella Major League Baseball.\nNella \"MLB\", i \"free agents\" erano in passato classificati come di Tipo A, di Tipo B e Non Classificati. I \"free agents\" di Tipo A erano quelli che in base alla contrattazione collettiva appartenevano al 20% dei giocatori pi\u00f9 pagati nelle precedenti due stagioni. Quelli di Tipo B erano quelli inclusi nel successivo 20%. Infine i \"free agents\" Non Classificati erano il restante 60% dei giocatori meno pagati.\nLe squadre che perdevano un \"free agent\" di Tipo A a cui avevano fatto un'offerta, in compensazione ricevevano la prima scelta della squadra che firmava il \"free agent\" pi\u00f9 una scelta supplementare nel draft successivo. Le squadre che perdevano un \"free agent\" di Tipo B cui avevano fatto un'offerta ricevevano in compensazione solo una scelta supplementare. Non erano invece previste forme di compensazione per la perdita di \"free agents\" Non Classificati e di \"free agents\" di Tipo A o B cui non era stata fatta alcuna offerta.\nL'attuale contratto collettivo ha modificato i termini delle compensazioni a partire dalla stagione 2012: non esistono pi\u00f9 le tre tipologie di \"free agents\" ed una squadra pu\u00f2 ricevere una scelta in compensazione solo se al \"free agent\" aveva fatto un'offerta pari ad almeno il contratto medio dei 125 giocatori pi\u00f9 pagati. Tuttavia, se un giocatore \u00e8 scambiato durante l'ultimo anno del suo contratto, la sua nuova squadra non potr\u00e0 ricevere alcuna scelta in compensazione.\nNella National Basketball Association.\nNella \"NBA\" ci sono due tipi di \"free agency\" stabiliti dal \"NBA's Collective Bargaining Agreement\": non ristretto (\"Unrestricted\") e ristretto (\"Restricted\"). Un \"free agent\" non ristretto (\"FA\") \u00e8 libero di firmare per qualsiasi squadra, un \"free agent\" ristretto (\"RFA\") pu\u00f2 firmare un contratto di massima con un altro team, ma la sua squadra corrente ha il diritto di pareggiare l'offerta entro quindici giorni e trattenere cos\u00ec il giocatore. Si diventa \"unrestricted free agent\" alla scadenza del proprio contratto con un team. Per diventare \"restricted free agent\" ci sono invece due modi:\nNella National Football League.\nNella \"NFL\" i \"free agents\" possono essere di diversi tipi in base al numero di stagioni disputate in una squadra. Per \"stagione disputata\" si intende una stagione in cui il giocatore sia stato dichiarato appartenente al \"roster\" della squadra per almeno sei settimane, sia esso stato presente nella lista dei disponibili, degli indisponibili o degli infortunati.\nGli \"unrestricted free agents (UFA)\" sono i giocatori con contratto in scadenza che hanno disputato almeno sei stagioni in una squadra. Questi giocatori sono totalmente liberi di trattare ed accettare offerte da qualsiasi altra squadra.\nI \"restricted free agents\" (RFA) sono invece i giocatori con contratto in scadenza che hanno disputato almeno tre stagioni in una squadra e che hanno ricevuto da questa un'offerta per un nuovo contratto. Questi giocatori sono liberi di trattare offerte da altre squadre fino ad una data prestabilita. Se decidono di accettare una di queste altre offerte, la squadra di provenienza ha una settimana di tempo per far valere una prelazione che le permetta, pareggiando l'offerta dell'altra squadra precedentemente accettata dal giocatore, di mantenere lo stesso oppure di lasciarlo libero. In quest'ultimo caso la squadra di provenienza otterr\u00e0 una scelta aggiuntiva nel successivo \"draft.\"\nGli \"exclusive-right free agents\" (EFA) sono i giocatori con contratto in scadenza che hanno disputato meno di tre stagioni in una squadra. Questi giocatori non possono negoziare con nuove squadre, ma solamente raggiungere un accordo con quella di provenienza o rimanere fermi per tutta la stagione.\nGli \"undrafted free agents\" sono i giocatori che sarebbero stati candidabili per il draft, ma che non sono stati scelti e sono quindi liberi di trattare ed accettare offerte da qualsiasi squadra.\nIn aggiunta a queste definizioni \u00e8 da ricordare la procedura denominata waivers (in inglese letteralmente \"rinunce\"). Secondo tale procedura, una squadra della NFL rende disponibile il proprio contratto con un giocatore (o una delle proprie scelte nel draft) a tutte le altre squadre. Ognuna delle altre squadre ha un certo lasso di tempo per reclamare il giocatore (o la scelta) o rinunciare (\"waive\") a tale possibilit\u00e0. Tutte le squadre che hanno reclamato il giocatore (o la scelta) contrattano con la squadra originaria secondo un ordine prestabilito simile a quello con cui viene effettuato il draft NFL. Se, al termine delle contrattazioni, non viene raggiunto nessun accordo il giocatore diventa un \"Unrestricted Free Agent\".\nNella National Hockey League.\nNella NHL tra il 2005 ed il 2008 l'et\u00e0 per diventare \"unrestricted free agent\" \u00e8 scesa da 31 a 27. Dal 2008, ogni giocatore che ha almeno 27 anni di et\u00e0 o almeno sette stagioni di NHL alle spalle ed il cui contratto sia scaduto diventa un \"unrestricted free agent\". Il periodo della \"free agency\" comincia il 1\u00ba luglio di ogni anno e gli \"unrestricted free agents\" sono liberi di contrattare e di firmare con qualsiasi squadra. Con il vecchio contratto collettivo scaduto nel 2004, le squadre che perdevano un \"unrestricted free agent\" venivano compensate con una scelta, ma questa previsione \u00e8 stata rimossa nell'attuale contratto.\nIn aggiunta, ogni giocatore di almeno 22 anni di et\u00e0 che non \u00e8 stato scelto del draft NHL pu\u00f2 firmare con qualsiasi squadra in qualit\u00e0 di \"free agent\".\nTutti i giocatori che non sono al primo anno ma non hanno ancora i requisiti di anzianit\u00e0 per diventare \"unrestricted free agents\" diventano \"restricted free agents\" alla scadenza del loro contratto.\nSvantaggi per i proprietari.\nDa un punto di vista economico, il regime di \"free agency\" \u00e8 stato svantaggioso per i proprietari delle squadre, in quanto spesso porta ad aste al rialzo per i salari dei giocatori. Da quando la clausola di riserva \u00e8 stata abolita, i proprietari si sono quindi spesso schierati per forme di restrizione della \"free agency\". Ad esempio, il meccanismo del \"draft\" permette di escludere i giovani dal mercato ed evitare che le aste al rialzo determinino un aumento dei salari per tutti i giocatori. Inoltre, le squadre delle citt\u00e0 maggiori, che possono contare su maggiori flussi di entrate, sarebbero in grado di offrire salari maggiori per i giocatori migliori. Alcune leghe, come la \"National Football League\" e la \"National Basketball Association\" hanno imposto dei tetti salariali (\"salary cap\") al fine di evitare queste guerre d'asta.\nIn Europa gli ingaggi dei giocatori pi\u00f9 importanti sono aumentati notevolmente dopo la sentenza Bosman, anche se in parte tale aumento \u00e8 legato ai maggiori introiti televisivi. Come avviene anche in Nord America, ormai il numero di trasferimenti che prevede un indennizzo per la squadra cedente si \u00e8 notevolmente ridotto, perch\u00e9 le squadre aspettano che il contratto del giocatore scada in modo che diventi svincolato e ingaggiabile.\nScadenze.\nIn molte leghe la \"free agency\" ha delle scadenze. Ad esempio, per il nuovo contratto collettivo della NHL, i \"restricted free agents\" che non firmano entro il 1\u00ba dicembre non possono giocare in campionato per il resto della stagione. Altre leghe, invece, come la NBA, non hanno invece limitazioni del genere.\nIn Europa invece i giocatori possono trasferirsi soltanto durante le finestre di mercato, cio\u00e8 quando la stagione \u00e8 finita e a met\u00e0 stagione. Ci sono per\u00f2 delle eccezioni per i giocatori senza contratto nelle leghe minori."}
{"id": "781040", "revid": "174925", "url": "https://it.wikipedia.org/wiki?curid=781040", "title": "Sovranit\u00e0 di Dio", "text": "Con l'espressione sovranit\u00e0 di Dio, la teologia calvinista applica a Dio la categoria della regalit\u00e0 e della monarchia assoluta, con tutte le prerogative che la contraddistinguono, affermando che Dio \u00e8 supremo reggitore e legislatore dell'universo.\nAffermazioni bibliche sulla sovranit\u00e0 di Dio.\n\"Il Signore ha stabilito il suo trono nei cieli, e il suo dominio si estende su tutto\" (Salmo 103:19). In quanto \"altissimo\", Dio \"domina sul regno degli uomini e ... lo d\u00e0 a chi vuole\" (Daniele 4:17;25); \"il suo dominio \u00e8 un dominio eterno e il suo regno dura di generazione in generazione\" (Daniele 4:34; 5:21); \"Il suo dominio \u00e8 un dominio eterno che non passer\u00e0, e il suo regno \u00e8 un regno che non sar\u00e0 distrutto\" (Daniele 7:14).\nIl re di Israele, Davide confessa: \"A te, Signore, la grandezza, la potenza, la gloria, lo splendore, la maest\u00e0, poich\u00e9 tutto quello che sta in cielo e sulla terra \u00e8 tuo! A te, Signore, il regno; a te, che t'innalzi come sovrano al di sopra di tutte le cose!\" (1 Cronache 29:11). Questo riconoscimento della sovranit\u00e0 di Dio, espresso in forma di preghiera, echeggia nella conclusione tradizionale del Padre nostro: \"Perch\u00e9 a te appartengono il regno, la potenza e la gloria in eterno, amen\" (Matteo 6:13). Indubbiamente Dio \u00e8: \"beato e unico sovrano, il Re dei re e Signore dei signori\" (1 Timoteo 6:15; cfr. Apocalisse 19:16).\nLa sovranit\u00e0 di Dio, cos\u00ec, esprime la natura stessa di Dio come l'onnipotente, in grado di mettere in atto tutto ci\u00f2 che vuole, portare a compimento i decreti della sua volont\u00e0, e mantenere le sue promesse.\nTermini biblici che indicano la Sovranit\u00e0 di Dio.\nSono diversi i nomi di Dio che esprimono la Sua sovranit\u00e0. Egli \u00e8 chiamato:\nIn che modo la sovranit\u00e0 di Dio si manifesta.\nLa sovranit\u00e0 di Dio \"si esprime\" nel piano comprensivo o decreto promulgato per la storia umana: egli \"compie ogni cosa secondo la decisione della propria volont\u00e0\" (Efesini 1:11).\nLa sua sovranit\u00e0 \u00e8 esercitata e manifestata nella storia nell'ambito dell'opera della creazione, provvidenza e redenzione. Di Dio, il profeta Geremia dice: \"hai fatto il cielo e la terra con la tua gran potenza e con il tuo braccio steso; non c'\u00e8 nulla di troppo difficile per te\" (32:17-23) e indubbiamente: \"ogni cosa \u00e8 possibile a Dio\" (Marco 10:27; 14:35; Luca 1:37).\nIddio pure sovranamente sostiene e governa l'intero creato secondo la sua provvidenza.\nEgli governa il destino di uomini e nazioni (Atti 14:15-17; 17:24-28).\nLa caduta stessa di Adamo avvenne nell'ambito di ci\u00f2 che egli aveva disposto (Genesi 2:16,17), come pure la crocifissione di Cristo (Atti 2:23; 4:27,28) ed ogni altro avvenimento.\nIl suo governo provvidenziale \u00e8 onnicomprensivo: \"Io formo la luce, creo le tenebre, do il benessere, creo l'avversit\u00e0; io, il Signore, sono colui che fa tutte queste cose\" (Isaia 45:7; cfr. Efesini 1:11).\nManifesta la sovranit\u00e0 di Dio pure l'opera della redenzione. Egli promette, stabilisce alleanze e conduce la storia della salvezza. Il Messia stesso \u00e8 \"Dio potente\" (Isaia 9:6,7), \"Figlio dell'Altissimo\", il cui regno \"non avr\u00e0 mai fine\" (Luca 1:33). Dall'inizio del suo ministero pubblico alla fine, il messaggio di Ges\u00f9 Cristo riguarda il Regno di Dio (Marco 1:15; Atti 1:3; pi\u00f9 di 100 volte nei vangeli sinottici. Dopo la sua risurrezione Cristo afferma: \"Ogni potere mi \u00e8 stato dato in cielo e sulla terra\" (Matteo 28:18), ed il Cristo asceso al cielo \u00e8 esaltato: \"al di sopra di ogni principato, autorit\u00e0, potenza, signoria e di ogni altro nome che si nomina non solo in questo mondo, ma anche in quello futuro\" (Efesini 1:21; Filippesi 2:9-11; 1 Corinzi 1:15-28; Apocalisse 5:9-14). Per questo la pi\u00f9 antica confessione di fede cristiana era semplicemente: \"Ges\u00f9 \u00e8 il Signore\" (Romani 10:9).\nL'Evangelo stesso manifesta la sovranit\u00e0 di Dio. \"Esso \u00e8 potenza di Dio per la salvezza di chiunque crede\" (Romani 1:16) e \"per quelli che sono chiamati\" Cristo \u00e8 \"potenza di Dio e sapienza di Dio\" (1 Corinzi 1:24; cfr. Efesini 1:18-22).\nAnche l'autorit\u00e0 delle Sacre Scritture \u00e8 espressione della sovranit\u00e0 di Dio, dato che la scrittura \"\u00e8 ispirata da Dio e utile a insegnare, a riprendere, a correggere, a educare alla giustizia\" (2 Timoteo 3:16). Ecco perch\u00e9 \"la Scrittura non pu\u00f2 essere annullata\" (Giovanni 10:35) e perch\u00e9 ogni cosa che essa dichiara sar\u00e0 adempiuta (Matteo 5:18; Luca 24:44).\nConsiderazioni teologiche.\nGeneralmente i teologi considerano la \"sovranit\u00e0\" come uno degli attributi di Dio incomunicabili. \"Sovranit\u00e0\" esprime una caratteristica intrinseca di Dio, e talvolta si fa una distinzione fra \"volont\u00e0 sovrana\" e \"potenza sovrana\". La sovrana volont\u00e0 di Dio e la sua potenza non sono arbitrarie, dispotiche o deterministiche. La sua sovranit\u00e0 \u00e8 caratterizzata dalla sua giustizia e santit\u00e0, come pure dai suoi altri attributi.\nLa sovranit\u00e0 di Dio e la responsabilit\u00e0 umana sono paradossali e vanno oltre l'umana comprensione, ma non sono contraddittorie. La sovranit\u00e0 di Dio e la \"sovranit\u00e0\" umana sono certamente in contraddizione reciproca (non ci pu\u00f2 essere che un sovrano oppure sono in conflitto), ma la sovranit\u00e0 di Dio e la \"responsabilit\u00e0\" umana non lo sono. Dio, nella storia, per realizzare i suoi propositi, si avvale di strumenti umani, eppure l'uso di tali mezzi non implica coercizione.\nDio ci comanda di vivere secondo la sua sovrana legge (Genesi 2:16,17; Esodo 20; Matteo 22:37,38). Eppure Dio realizza la sua volont\u00e0 anche attraverso azioni umane peccaminose e disubbidienti (Genesi 45:5, 7-8; 50:19,20). La crocefissione di Ges\u00f9 Cristo, certamente il crimine pi\u00f9 odioso della storia, avvenne nei limiti dei piani di Dio, bench\u00e9 i suoi assassini ne siano totalmente responsabili e condannabili: \"...quest'uomo, quando vi fu dato nelle mani per il determinato consiglio e la prescienza di Dio, voi, per mano di iniqui, inchiodandolo sulla croce, lo uccideste\" (Atti 2:23; 4:27,28; cfr. Giovanni 19:11).\nLa dottrina della sovranit\u00e0 di Dio \u00e8 sottolineata particolarmente dalla tradizione agostiniana-calvinista ed \u00e8 negata o compromessa nelle tradizioni pelagiane, arminiane e liberali, le quali sostengono a vari gradi l'autonomia umana.\nLa confessione della sovranit\u00e0 di Dio \u00e8 diventata la bandiera dell'autentico Calvinismo. Non \u00e8, per\u00f2, il suo principio centrale; la sovranit\u00e0 di Dio non \u00e8 il principio di base da cui \u00e8 dedotta tutta la teologia di Giovanni Calvino. Questa \u00e8 solo una caricatura di Calvino e del Calvinismo. Di fatto, il termine \"sovranit\u00e0\" si trova solo poche volte nella \"Istituzione della Religione Cristiana\", lo stesso \u00e8 vero per le confessioni di fede delle Chiese riformate. Eppure questa dottrina \u00e8 una componente dell'autentico pensiero riformato. La chiave del pensiero teologico di Calvino era quella di parlare quando le scritture parlano e tacere quando esse tacciono. Ecco perch\u00e9 egli scrisse sulla sovranit\u00e0 di Dio e difese la predestinazione ed altre dottrine controverse.\nIl Calvinismo classico non minimizza il ruolo della responsabilit\u00e0 umana nella storia. Sono nelle sue forme estreme di pensiero sopralapsarinanista e iper-calvinista la sovranit\u00e0 di Dio \u00e8 accentuata in modo tale da compromettere la responsabilit\u00e0 umana e pregiudicare la proclamazione universale dell'Evangelo.\nLa confessione della sovranit\u00e0 di Dio dovrebbe essere occasione per lodare e glorificare Dio come pure per incoraggiare a vivere con ubbidienza amorevole nel regno del re. Com'\u00e8 nel caso degli altri attributi di Dio, la sovranit\u00e0 di Dio deve riflettersi nel comportamento del cristiano. Il cristiano, rinnovato all'immagine di Dio e che progredisce nella santificazione dovrebbe esercitare un sano dominio sul creato come vice-reggente di Dio nel promuovere il Regno di Dio nella storia umana alla gloria del Signore sovrano (cfr. Genesi 1:28)."}
{"id": "781043", "revid": "1005847", "url": "https://it.wikipedia.org/wiki?curid=781043", "title": "Monocameralismo", "text": "Il monocameralismo o unicameralismo \u00e8 la pratica di avere un parlamento con un'unica camera. \nMolti paesi con parlamenti monocamerali sono spesso piccoli e omogenei stati unitari e considerano non necessaria l'istituzione di una camera alta.\nNel mondo.\nRegno Unito.\nIl Regno Unito adotta tecnicamente un sistema bicamerale che funziona pi\u00f9 come monocamerale, perch\u00e9 una camera, quella dei lords, \u00e8 puramente cerimoniale e ha pochi poteri.\nQuindi, nel Regno Unito, il controllo della Camera dei Comuni britannica determina il controllo del governo e la Camera dei Lords, che non \u00e8 eletta, ha solo il potere di ritardare la legislazione e di proporre emendamenti.\nIl dibattito.\nUna delle visioni a favore dei parlamenti monocamerali \u00e8 che una camera alta eletta con le stesse procedure e con le stesse funzioni di una camera bassa sarebbe un inutile duplicato. Secondo questa teoria, la funzione di \"riflessione\", che spesso viene affidata alla seconda camera, pu\u00f2 essere svolta dalle commissioni parlamentari mentre la protezione della costituzione pu\u00f2 essere affidata a una costituzione scritta.\nIn molti casi, i paesi che oggi adottano il monocameralismo, hanno avuto in passato un parlamento bicamerale, di cui \u00e8 stata abolita la camera alta. Una ragione per un cambiamento del genere sta nella sovrapposizione della camera alta su quella bassa e la sua ostruzione al processo legislativo, ad esempio ci\u00f2 che succedeva del Landsting in Danimarca abolito nel 1953. Un altro motivo pu\u00f2 essere nell'inefficacia delle camere nominate come il Consiglio legislativo della Nuova Zelanda, abolito nel 1951.\nI sostenitori del monocameralismo danno risalto alla necessit\u00e0 di controllare la spesa parlamentare e di eliminare il lavoro ridondante svolto da entrambe le camere. I critici del monocameralismo mettono in rilievo il bilanciamento dei poteri che il bicameralismo permette, richiedendo un maggiore consenso sulle questioni legislative. Una delle caratteristiche del monocameralismo \u00e8 quella di dare pi\u00f9 influenza alle aree urbane pi\u00f9 popolate rispetto a quelle rurali scarsamente popolate.\nUn altro motivo portato a sostegno del monocameralismo \u00e8 che facilmente esso sar\u00e0 seguito da una riduzione del numero di parlamentari e collaboratori. Questo comporta alcune considerazioni:"}
{"id": "781045", "revid": "118689374", "url": "https://it.wikipedia.org/wiki?curid=781045", "title": "Marcello Nicchi", "text": "Biografia.\nDal 2009 al 2021 ha ricoperto la carica di presidente nazionale dell'Associazione Italiana Arbitri.\nCarriera.\nEsord\u00ec in Serie A nel 1988 per decisione del dirigente arbitrale Cesare Gussoni, e nel 1993 venne indicato come arbitro internazionale dall'allora designatore Paolo Casarin. A livello internazionale, svolse le funzioni di quarto ufficiale nella finalissima degli europei di calcio 1996 Germania-Repubblica Ceca, arbitrata da Pierluigi Pairetto allo stadio Wembley di Londra.\nSmise di arbitrare nel 1997, per scelta tecnica dei suoi superiori, dopo gli errori commessi durante il campionato di Serie A 1996-1997. Fu una stagione tormentata, anche a causa di un'operazione al menisco che lo tenne fermo per qualche tempo. In particolare, nella partita -, espulse lo svedese Kenneth Andersson che aveva semplicemente chiesto di essere sostituito dal proprio allenatore. In - convalid\u00f2 un gol segnato nettamente con una mano dal croato Milan Rapai\u0107.\nHa un consuntivo finale di 95 presenze in Serie A, tra cui alcune \"classiche\" del campionato italiano come 1 Juventus-Inter, 1 derby di Roma, 1 Juventus-Roma, 2 derby della Mole e un derby della Lanterna.\nCome dirigente arbitrale \u00e8 stato vicecommissario alla CAN A e B dal 1998 al 2001 e, successivamente, componente del Settore Tecnico dell'AIA, che si occupa di questioni regolamentari; \u00e8 stato inoltre osservatore degli arbitri UEFA, oltre che della CAN A e B.\nNel 2006, in seguito alla nomina di Luigi Agnolin quale Commissario Straordinario dell'AIA in sostituzione del presidente Tullio Lanese, che era stato coinvolto nello scandalo Calciopoli, si oppose all'operato di Agnolin, chiedendo nuove elezioni per la presidenza dell'AIA e candidandosi personalmente. Alle successive votazioni del novembre 2006 venne per\u00f2 sconfitto da Cesare Gussoni, l'ex arbitro proposto da Antonio Matarrese, e verso il quale avevano fatto convergere i propri voti gli altri candidati della vigilia (Bruno Di Cola, Maurizio Mattei, Arcangelo Pezzella e Cesare Sagrestani).\nNel 2009 si candida per la seconda volta alla carica di Presidente dell'A.I.A.; in occasione dell\"'assemblea generale\" dell'Associazione, tenutasi a Roma il 6 marzo, consegue pi\u00f9 voti (163 contro 155, con una sola scheda bianca) dell'unico altro candidato, Matteo Apricena della Sezione di Firenze, diventando quindi il nuovo Presidente AIA per il quadriennio olimpico 2008-2012.\nCon lui vengono eletti Narciso Pisacreta quale Vice Presidente e Alfredo Trentalange come responsabile del Settore Tecnico. Il giudizio sul suo operato \u00e8 tuttora controverso, soprattutto con riferimento alla tutela degli associati nei confronti della violenza subita sui campi, ai vantaggi relativi all'utilizzo della tessera e al mancato aumento delle indennit\u00e0 chilometriche per i rimborsi. \nNel luglio 2010, dopo le dimissioni di Pierluigi Collina diventato designatore UEFA, nomina come referenti per le designazioni Stefano Braschi per la CAN A, e Roberto Rosetti per la CAN B.\nNicchi si ricandida a presidente in occasione dell'assemblea generale dell'AIA del novembre 2012. Qui vince la sfida a due con l'altro candidato Robert Anthony Boggi e viene nuovamente confermato nella sua carica per ulteriori quattro anni. Su 332 voti complessivi, l'aretino ottiene 208 preferenze, contro 119 del rivale e 5 schede bianche.\nPer il biennio 2015-2017, viene nuovamente inserito nell'organico degli osservatori arbitrali UEFA, dopo averne gi\u00e0 fatto parte in passato.\nIl 24 settembre 2016, in occasione dell'assemblea generale dell'AIA, si presenta per la terza volta come candidato, in qualit\u00e0 di presidente uscente. Il limite di mandati per il Presidente dell'AIA era di due, il cambiamento fu fatto nel secondo mandato di Nicchi cosicch\u00e9 si potesse candidarne per un terzo. Anche in questa circostanza ottiene la vittoria, riportando, su un totale di 337 votanti, 242 preferenze finali contro le 95 dell'unico sfidante Antonio Zappi. Incomincia cos\u00ec il suo terzo mandato da presidente dell'Associazione Italiana Arbitri per il quadriennio 2016-2020. Insieme con Nicchi viene eletta la sua lista collegata composta da Narciso Pisacreta per la carica di vice presidente e dai componenti del Comitato Nazionale AIA Giancarlo Perinello, Umberto Carbonari e Maurizio Gialluisi.\nIl 25 maggio 2017 assume il ruolo ad interim di responsabile della CAN B a seguito del decesso di Stefano Farina. Tale mandato straordinario, della durata orientativa di circa un mese, avr\u00e0 scadenza 30 giugno 2017, in modo da portare a termine la stagione e procedere poi con le nuove nomine per quella successiva (2017-2018).\nNel 2021, a seguito dell'introduzione di una norma transitoria nel regolamento elettivo dell'Assemblea generale dell'AIA, che consente a chi sia in carica e abbia ricoperto tre o pi\u00f9 mandati come Presidente, Vice Presidente o componente del Comitato nazionale di candidarsi per un ulteriore mandato, si ricandida per un quarto mandato: all'Assemblea generale del 14 febbraio 2021 viene tuttavia sconfitto da Alfredo Trentalange, che ottiene 193 voti (60,31%), contro i 125 (39,06%) ricevuti da Nicchi."}
{"id": "781055", "revid": "318395", "url": "https://it.wikipedia.org/wiki?curid=781055", "title": "Astolfo (re)", "text": "La figura.\nFiglio del duca del Friuli Pemmone e fratello di Rachis, divenne a sua volta duca del Friuli nel 744, quando suo fratello fu elevato al trono dei Longobardi, e mantenne la carica fino a quando, nel 749, fu chiamato ancora a sostituire il fratello, questa volta sul trono di Pavia. Figura nettamente pi\u00f9 carismatica di quella di Rachis, ribalt\u00f2 l'atteggiamento del fratello, che si era prodigato nel favorire l'elemento romanico al fine di garantire, attraverso una maggior coesione, pi\u00f9 stabilit\u00e0 al regno. Un simile atteggiamento filo-romano provoc\u00f2 la reazione dei tradizionalisti longobardi, che si rivolsero ad Astolfo. Divenuto re, esalt\u00f2 quindi l'elemento longobardo; fin dal suo primo anno di regno si defin\u00ec nuovamente \"rex gentis Langobardorum\" ed esplicit\u00f2 il suo programma espansionista precisando, nel prologo alle leggi da lui emanate: \"Assegnatoci dal Signore il popolo dei Romani\".\nAgli inizi degli anni cinquanta dell'VIII secolo raggiunse una posizione di potere sull'Italia pari, se non superiore, a quella dei suoi grandi predecessori Grimoaldo e Liutprando, tanto da sfiorare la piena unificazione della Penisola sotto il suo scettro. L'intervento dei Franchi di Pipino il Breve, invocati dai papi, ridimension\u00f2 tuttavia rapidamente la potenza del regno, riportandolo al rango di un potentato regionale.\nIl Ducato del Friuli.\nUltimogenito di Pemmone e Ratperga, gi\u00e0 quando il padre fu deposto nel 737 diede segno di un carattere pi\u00f9 risoluto e impulsivo del fratello Rachis, frattanto asceso al trono ducale. Quando infatti Liutprando, sedendo in giudizio a Pavia, ordin\u00f2 l'arresto di tutti i sostenitori di Pemmone (fatti salvi il duca deposto e i suoi figli, ai quali era stata concessa l'immunit\u00e0), Astolfo minacci\u00f2 di sguainare la spada seduta stante e uccidere il re. A impedirglielo fu lo stesso Rachis. In seguito, tuttavia, anche Astolfo si riappacific\u00f2 con il re, tanto da segnalarsi durante la campagna condotta da Liutprando nel 742 contro i Bizantini, mettendosi particolarmente in luce - insieme al fratello - nello scontro avvenuto tra Fano e Fossombrone.\nNel 744, quando Rachis venne prescelto come nuovo re dei Longobardi in sostituzione del deposto Ildebrando, Astolfo divenne duca del Friuli. Scarse le notizie sul suo governo, nei pochi anni durante i quali resse il ducato.\nIl regno.\nLa riorganizzazione dell'esercito.\nDivenuto re, per conseguire l'obiettivo di portare sotto il suo dominio l'intera Italia, si dedic\u00f2 fin da principio alla riorganizzazione e al rafforzamento dell'esercito. Disciplin\u00f2 il servizio militare, commisurando gli obblighi alle disponibilit\u00e0 economiche degli uomini soggetti alla leva. I latifondisti e i mercanti agiati erano tenuti a prestare servizio con corazza e cavallo; i medi proprietari e mercanti dovevano presentarsi con cavallo, scudo e lancia. I pi\u00f9 poveri dovevano essere dotati di scudo, arco e frecce.\nAd essere soggetti agli obblighi di leva erano tutti gli uomini liberi del regno; dalle norme, inoltre, emerge come a met\u00e0 dell'VIII secolo le differenze economiche tra i liberi si fossero approfondite e come la classe mercantile fosse divenuta rilevante. Accanto a queste indicazioni, Astolfo eman\u00f2 anche leggi relative alla disciplina dei comandanti, soprattutto contro quelli che esentavano i ricchi dalla leva.\nTemendo attacchi esteri, soprattutto franchi, ripristin\u00f2 e rafforz\u00f2 le difese sulle Alpi e regolament\u00f2 severamente il flusso di merci e persone. I commerci con l'estero divennero possibili solo previa autorizzazione regia.\nLe conquiste.\nRiorganizzato e rafforzato l'esercito, Astolfo pass\u00f2 immediatamente all'offensiva contro i territori italiani ancora soggetti (anche se pi\u00f9 di nome che di fatto) all'Impero bizantino. Nel 750 invase da nord l'Esarcato occupando Comacchio e Ferrara; nell'estate del 751 riusc\u00ec a conquistare l'Istria e poi la stessa Ravenna, capitale e simbolo del potere bizantino in Italia.\nSi install\u00f2 nel palazzo dell'esarca, che venne parificato al palazzo regio di Pavia come centro del regno longobardo.\nAstolfo punt\u00f2 ad accrescere il suo prestigio anche attraverso segnali plastici; fece coniare monete con la sua effigie, stilizzata secondo l'uso bizantino. L'Esarcato non fu omologato agli altri possedimenti longobardi in Italia (non fu cio\u00e8 eretto a ducato), ma mantenne la sua specificit\u00e0 come \"sedes imperii\": in questo modo Astolfo si proclamava erede diretto, agli occhi dei Romanici italiani, dell'imperatore bizantino e dell'esarca, suo rappresentante.\nNel 752 diede seguito a questa sua concezione del proprio ruolo ponendo richieste in termini ultimativi al nuovo papa Stefano II. Chiese al pontefice un tributo di un soldo d'oro per ogni abitante del Ducato romano e il riconoscimento della sua sovranit\u00e0 sull'intero territorio. Il papa rifiut\u00f2 le richieste, reiterate in lunghe trattative. Astolfo, per ribadire la propria superiorit\u00e0 militare, comp\u00ec numerose scorrerie entro il Ducato, occupando anche la roccaforte di Ceccano (753); tuttavia, comprendendo come i suoi predecessori l'importanza di apparire re cattolico, esitava ad attaccare direttamente Roma.\nLa minaccia di Astolfo sul Ducato romano era rafforzata dal controllo che aveva acquisito anche sui ducati dell'Italia centro-meridionale, Spoleto e Benevento. Nel 751 a Spoleto aveva rimosso il duca Lupo, fedele al deposto Rachis, e aveva assunto direttamente il controllo del ducato; a Benevento si assicur\u00f2 la fedelt\u00e0 di Scauniperga, reggente a partire dalla met\u00e0 del 751 (momento della morte del duca Gisulfo II) per il figlio minorenne Liutprando.\nLe guerre contro i Franchi.\nPrima fase (753-755).\nStretto in una morsa, papa Stefano II chiese l'intervento di Pipino il Breve, re dei Franchi, gi\u00e0 preoccupati per l'ascesa del potere longobardo. Il re franco era inoltre fresco debitore (750) al papato per la legittimazione della sua usurpazione a danno dei Merovingi e voleva impedire che la massima autorit\u00e0 religiosa cattolica, influente anche all'interno del suo regno, divenisse vassalla dei Longobardi.\nLa controversia tra Astolfo e Stefano II si trascin\u00f2 in lunghe trattative diplomatiche, che videro coinvolti inviati di Pipino, il vescovo di Metz ed emissari imperiali. Nell'ottobre 753 il pontefice stesso, non vedendosi sostenuto dai bizantini, si mosse da Roma per trattare direttamente con Astolfo a Pavia, ma il re longobardo rifiut\u00f2 ogni concessione. Dopo un mese di trattative, Stefano II si rimise in viaggio, questa volta verso il regno dei Franchi. Il Papa incontr\u00f2 Pipino il 6 gennaio 754, che gli promise di intervenire in Italia. Il 14 aprile Pipino riusc\u00ec a convincere la nobilt\u00e0 franca a sostenere la guerra contro i Longobardi. In caso di vittoria, tutta la penisola sarebbe stata occupata. Pipino avrebbe tenuto per s\u00e9 una parte dell'Italia, quella settentrionale. I territori posti a sud della nuova linea di demarcazione Luni-Monselice sarebbero divenuti domini pontifici. Essi includevano quindi l'ex Esarcato, la Pentapoli e i ducati di Spoleto e Benevento).\nPer sventare la minaccia, Astolfo si accord\u00f2 con il fratello di Pipino, Carlomanno, che nel 747 si era ritirato a Montecassino. Carlomanno rientr\u00f2 in Francia, dove capeggi\u00f2 l'opposizione al re, ma presto (753) fu internato in un monastero a Vienne dove l'anno seguente mor\u00ec.\nNella primavera del 755 Pipino mosse contro Astolfo, lo affront\u00f2 in battaglia alle chiuse (fortificazioni di confine) della Val di Susa e gli inflisse una dura sconfitta. Il re longobardo fugg\u00ec a Pavia, che venne assediata da Pipino. Tuttavia riusc\u00ec a ricevere l'appoggio della nobilt\u00e0 franca che si opponeva a Pipino e, quindi, ad ottenere condizioni di pace relativamente miti. Nel trattato concluso fra longobardi, franchi e romani (Prima pace di Pavia, giugno 755) Astolfo riconobbe la sovranit\u00e0 franca sul regno longobardo, consegn\u00f2 alcuni ostaggi e promise di restituire a Bisanzio i territori che gli aveva strappato (\"Ravenna cum diversis civitatibus\"). Egli mantenne per\u00f2 per s\u00e9 parte dell'Esarcato e non complet\u00f2 le restituzioni dovute.\nSeconda fase (756).\nPoco dopo il ritiro dell'esercito franco Astolfo torn\u00f2 all'offensiva, assediando nuovamente Roma (756). L'assedio dur\u00f2 da gennaio a marzo. Ai primi di aprile, Astolfo tolse l'assedio e ritorn\u00f2 a Pavia. In aprile i valichi alpini ridiventano transitabili, quindi Pipino avrebbe potuto scendere in Italia ed invadere i suoi territori. Ci\u00f2 che avvenne puntualmente: il re dei Franchi invase con il suo esercit\u00f2 l'Italia, sconfisse Astolfo alle chiuse valsusine e lo cinse d'assedio a Pavia. Astolfo capitol\u00f2 e dovette subire condizioni di pace ancora pi\u00f9 dure (Seconda pace di Pavia, giugno 756): la consegna di un terzo del tesoro della corona longobarda, il versamento di un tributo annuale a Pipino e la cessione della citt\u00e0 di Ravenna e delle altre citt\u00e0 precedentemente conquistate. In quell'occasione, per\u00f2, non tornarono sotto il dominio di Bisanzio, ma di quello della Chiesa di Roma. Pertanto l'ex Esarcato, con la Pentapoli bizantina, divenne ufficialmente parte del Patrimonio di San Pietro.\nLa vittoria franca, netta sul piano militare, non fu tuttavia tale da consentire a Pipino la piena attuazione del suo progetto iniziale, che prevedeva di impossessarsi di tutta l'Italia settentrionale a nord della linea Luni-Monselice. Nonostante il regno longobardo avesse perso parte della sua autonomia e dei territori pi\u00f9 recentemente conquistati, conserv\u00f2 l'indipendenza. \nAstolfo mor\u00ec poco dopo, sempre nel 756, in seguito a una caduta da cavallo durante una battuta di caccia e fu sepolto nella chiesa di San Marino a Pavia."}
{"id": "781061", "revid": "17351", "url": "https://it.wikipedia.org/wiki?curid=781061", "title": "Tu-22 Blinder", "text": ""}
{"id": "781063", "revid": "17351", "url": "https://it.wikipedia.org/wiki?curid=781063", "title": "Tupolev Tu-105", "text": ""}
{"id": "781065", "revid": "17351", "url": "https://it.wikipedia.org/wiki?curid=781065", "title": "Tu-105", "text": ""}
{"id": "781082", "revid": "640277", "url": "https://it.wikipedia.org/wiki?curid=781082", "title": "HD 209458", "text": "HD 209458 \u00e8 una stella situata nella costellazione di Pegaso. Si tratta di un astro molto simile al Sole, lievemente pi\u00f9 massiccio, che dista circa 150 anni luce dal sistema solare. Data la distanza, la stella appare di ottava magnitudine e pertanto risulta invisibile a occhio nudo, anche se pu\u00f2 essere individuata con l'ausilio di un buon binocolo o anche con un piccolo telescopio.\nAttorno alla stella orbita un pianeta extrasolare, HD 209458 b, che fa parte della categoria dei gioviani caldi.\nLa stella.\nHD 209458 \u00e8 una nana gialla di classe spettrale G0 V, con una massa di 1,13 \u00b1 0,025 masse solari, un raggio 1,15 volte quello solare e una luminosit\u00e0 1,77 volte la luminosit\u00e0 solare. Si tratta di una stella relativamente ricca in metalli: infatti, il valore della sua metallicit\u00e0, basata sull'abbondanza di ferro e altri elementi pesanti, \u00e8 quasi identico a quello del Sole.\nA breve distanza dalla stella orbita un pianeta extrasolare, HD 209458 b, che periodicamente (ogni 3,5 giorni) transita davanti a essa oscurandone parzialmente la luminosit\u00e0 (circa del 2%); questo rende la stella variabile estrinseca. Per questo motivo una nomenclatura alternativa della stella \u00e8 V376 Pegasi (V sta per variabile). HD 209458 \u00e8 il prototipo delle variabili V376 Pegasi, caratterizzate dal fatto di avere pianeti transitanti; in particolare, la stella \u00e8 classificata come \"EP\", che sta per \"eclipsing planet\", pianeta transitante.\nIl sistema planetario.\nIl 5 novembre 1999 due team di astronomi, che lavoravano indipendentemente (il primo presso l'osservatorio di Ginevra, all\"'Harvard-Smithsonian Center for Astrophysics\" e al \"Wise Observatory\", il secondo al \"California and Carnegie Planet Search team\"), scoprirono, tramite analisi spettroscopiche, la presenza di un pianeta extrasolare in orbita attorno alla stella con il metodo della misura della velocit\u00e0 radiale del pianeta. Poco dopo la scoperta due diversi gruppi di ricercatori capitanati da David Charbonneau e Gregory W. Henry furono in grado di individuare un transito del pianeta sulla superficie della stella; questo fu il primo transito di un pianeta extrasolare intorno a una stella mai osservato dalla Terra. Il pianeta scoperto fu denominato HD 209458 b.\nSi tratta di un pianeta gigante gassoso, con una massa pari al 70% di quella di Giove. Data la sua grande vicinanza alla stella \u00e8 classificato come pianeta gioviano caldo; inoltre gli studi e le osservazioni hanno mostrato che il pianeta sta perdendo gran parte della sua atmosfera a causa del vento della stella madre.\nTravis Barman del Lowell Observatory ha analizzato le emissioni spettrali dell'atmosfera del pianeta, rintracciandovi delle modeste quantit\u00e0 di vapore acqueo; l'atmosfera del pianeta \u00e8 comunque composta in prevalenza, stando alle precedenti ricerche, da silicati.\nAnalisi spettroscopiche del 2020 indicavano la presenza di ossido di sodio o di vanadio, ma non di acqua. Uno studio successivo del 2021 invece non ha trovato alcuna atmosfera planetaria.\nProspetto.\nSegue un prospetto con i principali dati del pianeta orbitante."}
{"id": "781095", "revid": "26630", "url": "https://it.wikipedia.org/wiki?curid=781095", "title": "Renault 25", "text": "La 25 \u00e8 una berlina d'alta gamma prodotta dalla Renault tra il 1984 ed il 1992.\nStoria e profilo.\nNascita del modello.\nPer sostituire la Renault 30 venne avviato il progetto 129 destinato alla realizzazione della nuova ammiraglia della casa di Billancourt, una vettura che si prefiggeva di concorrere con altri modelli francesi come la Peugeot 604 e la CX, cos\u00ec come con le berline tedesche del periodo. Alcuni dei caratteri distintivi della produzione Renault d'alta gamma degli ultimi anni furono mantenuti, cos\u00ec si ritrovarono aspetti come l'impostazione della carrozzeria a cinque porte e con l'ormai diffusa architettura meccanica \"tutto avanti\".\nPer il disegno della carrozzeria ci si affid\u00f2 a Gaston Juchet e Robert Opron (quest'ultimo conosciuto per aver realizzato fino ai primi anni '70 modelli come la Citro\u00ebn CX, la GS, la SM e il restyling della DS), mentre il disegno dell'abitacolo e degli interni fu opera di Marcello Gandini, gi\u00e0 collaboratore di Renault per il design della Supercinque.\nPer migliorare le prestazioni furono utilizzati lamierati molto sottili per contenere il peso.\nLe prime foto ufficiali della vettura furono diffuse nell'ottobre del 1983, mentre una prima presentazione vi fu nel mese di novembre e la produzione fu avviata il 19 dicembre dello stesso anno presso lo stabilimento Renault di Sandouville. La commercializzazione fu avviata nel marzo del 1984, subito dopo la chiusura del Salone dell'automobile di Ginevra che tenne a battesimo la nuova ammiraglia Renault.\nDesign esterno ed interno.\nPur molto pi\u00f9 moderna dell'antesignana Renault 30, la 25 conserv\u00f2 alcune caratteristiche nell'impostazione della carrozzeria, prima fra tutte la carrozzeria a 5 porte con portellone posteriore per l'accesso al vano bagagli; stavolta per\u00f2 la casa francese opt\u00f2 per una configurazione leggermente differente, a due volumi e mezzo, ossia con un accenno di terzo volume nella zona posteriore. In generale, nel disegnare la vettura, gli stilisti si concentrarono molto sull'aerodinamica e seppero realizzare una vettura dotata di un Cx molto ridotto e pari a 0.28, uno dei migliori nella sua epoca ed il migliore in assoluto nella sua categoria.Il frontale evidenziava un netto stacco con la 30: pi\u00f9 moderno e dotato della classica calandra Renault degli anni ottanta a segmenti orizzontali ad effetto decrescente, era caratterizzato da gruppi ottici rettangolari in luogo dei doppi fari circolari dell'antesignana. Il paraurti in acciaio e ricoperto da protezioni in gomma, lasci\u00f2 il posto ad un vero e proprio fascione in plastica. La fiancata era caratterizzata dai montanti anteriori e centrali sottili per dare luogo ad un'ampia superficie vetrata che rendesse luminoso l'abitacolo e non comportasse problemi di visibilit\u00e0 posteriore; solo il montante posteriore era massiccio. Il disegno della coda era dominato dal grande lunotto \"a bolla\" alla cui base si trovava il tergilunotto. Il terzo volume presentava un piccolo spoiler per rendere dinamica, ma con discrezione, la vista posteriore. Completavano il quadro i grandi gruppi ottici posteriori, anch'essi rettangolari e leggermente avvolgenti lungo l'angolo che dava sul parafango posteriore.\nL'abitacolo era molto moderno e lo spazio per i passeggeri posteriori era generoso. L'insieme plancia-console-cruscotto era disegnato da Marcello Gandini: una grande e massiccia palpebra si estendeva fino alla zona centrale, sopra la console, e andava a proteggere dai riflessi un grande quadro strumenti dotato di tachimetro e contagiri, pi\u00f9 una serie di spie luminose di servizio, sia tra essi che ai lati. Era inoltre presente un display a cristalli liquidi che mostrava informazioni come la quantit\u00e0 di carburante rimasto nel serbatoio o la temperatura esterna. La zona sopra la console centrale integrava un vero e proprio computer di bordo \"parlante\". Era presente anche una funzione elettronica che calcolava l'autonomia di carburante, la media oraria ed il consumo istantaneo. Il bagagliaio aveva una capacit\u00e0 di 442 litri.\nStruttura e meccanica.\nL'architettura manteneva l'ormai diffuso schema \"tutto avanti\", ossia con motore anteriore (in questo caso a sbalzo e sistemato longitudinalmente) e trazione sull'avantreno. La struttura era del tipo a scocca portante in acciaio.\nLa meccanica telaistica prevedeva sospensioni a ruote indipendenti con avantreno a quadrilateri trasversali e retrotreno di tipo MacPherson comprendente molle elicoidali a flessibilit\u00e0 variabile. Erano presenti anche le barre antirollio sia davanti che dietro. L'impianto frenante era di tipo misto nella versioni meno ricche, mentre nelle altre prevedeva dischi autoventilanti davanti e dischi pieni dietro. Lo sterzo era a cremagliera su tutte le versioni.\nAl suo debutto la Renault 25 fu prevista in diverse motorizzazioni, sia a benzina che a gasolio, tutte monoalbero a 2 valvole per cilindro:\nIl cambio era manuale a 5 marce per tutte le versioni, ma in alternativa era possibile scegliere un automatico a 3 rapporti.\nAllestimenti e dotazioni.\nLa gamma d'esordio fu proposta in otto livelli di allestimento:\nErano previsti come optional: ABS, selleria in pelle, tetto apribile elettrico in lamiera e climatizzatore.\nEvoluzione.\nLe prime consegne si ebbero nel marzo 1984, in un periodo in cui la Renault dovette fare i conti con quella che fu una delle sue crisi finanziarie peggiori, crisi dovuta all'insuccesso di alcuni suoi modelli e dalla scarsa redditivit\u00e0 di operazioni come l'acquisizione del gruppo AMC avvenuta nel 1979. L'accoglienza da parte della stampa fu positivo, tanto da far giungere l'auto al secondo posto del concorso Auto dell'anno del 1985, alle spalle della Opel Kadett.\nAlla fine del 1985 fu introdotta la nuova versione di punta, ossia la \"V6 Turbo\", che and\u00f2 a porsi un gradino pi\u00f9 in alto rispetto alla V6 aspirata. Il suo motore era condiviso con quello della Alpine V6 Turbo, ed era sempre un PRV, ma con cilindrata ridotta a 2458\u00a0cm\u00b3 e con sovralimentazione mediante turbocompressore, il che permetteva di raggiungere una potenza massima di 182 CV e una velocit\u00e0 massima di 233\u00a0km/h. Nello stesso periodo, venne lanciata un'altra versione top di gamma, ossia la \"Limousine\", caratterizzata dall'allungamento del passo di 22,7\u00a0cm; tale differenza si avvert\u00ec soprattutto nei posti posteriori con l'aumento dello spazio a disposizione dei passeggeri. La limousine, al contrario della berlina, non venne prodotta nello stabilimento Renault di Sandouville, ma presso la Heuliez, nel suo impianto di Cerizay. Le motorizzazioni previste per la limousine furono i due V6, sia aspirato che turbo, ed il 2.1 litri turbodiesel da 85 CV.\nNel primo anno di commercializzazione furono prodotti e venduti circa 150.000 esemplari. In seguito arrivarono critiche sia per la scarsa affidabilit\u00e0 del comparto elettronico della vettura, sia per alcuni inconvenienti dovuti alla scarsa rigidezza che potevano offrire i lamierati sottili, e che causavano spiacevoli imprevisti anche durante normalissime operazioni come ad esempio l'issare la vettura su un cric. Di conseguenza, il primo anno fu quello in cui si registrarono i maggiori numeri di vendita, dopodich\u00e9 si ebbe subito la discesa, nonostante la casa transalpina fosse corsa ai ripari utilizzando lamierati pi\u00f9 spessi e tentando di migliorare anche le finiture della vettura.\nNel 1987 la 25 sbarc\u00f2 negli Stati Uniti d'America sotto mentite spoglie, vale a dire con una inedita carrozzeria a tre volumi e con il nome di Renault Premier. In Francia, la versione limousine divenne l'auto di rappresentanza delle pi\u00f9 alte cariche politiche.\nNel frattempo, la gamma si ampli\u00f2 con l'arrivo della \"25 TX\", una versione intermedia tra la GTS e la GTX: dalla prima riprese il motore Douvrin da 2 litri, mentre dalla seconda riprese l'alimentazione ad iniezione elettronica. La potenza massima fu di 120 CV, quasi come la GTX che quindi divenne meno conveniente.\nNel 1988 si ebbe un restyling che esternamente interess\u00f2 un po' tutta la carrozzeria in generale: anteriormente cambiarono i gruppi ottici, ora leggermente smussati nel lato interno, e la calandra, ora a due feritoie orizzontali. Sia gli scudi paraurti che i fascioni laterali vennero ora proposti in tinta con la carrozzeria, mentre posteriormente i gruppi ottici mantennero la stessa impostazione formale, ma con nuove grafiche per le luci. Internamente vennero adottati materiali di miglior qualit\u00e0, mentre dal punto di vista strettamente meccanico si ebbero alcuni aggiornamenti all'avantreno.\nSi ebbero due novit\u00e0 per quanto riguardava la gamma motori: la GTX venne affiancata dalla TXI, dotata di motore Douvrin 2 litri a 3 valvole per cilindro con 140 CV di potenza massima. Nella zona alta della gamma, invece, il V6 PRV venne portato da 2.7 a 2.8 litri per 153 CV di potenza massima. Per quanto riguardava gli allestimenti, invece, sparirono le versioni limousine, sostituite dalla \"25 Baccara\", dove il termine \"Baccara\" indicava un allestimento particolarmente ricco e lussuoso, comprendente tra l'altro: interni in pelle, inserti in radica di legno e sospensioni a controllo elettronico. Il corpo vettura fu per\u00f2 quello della berlina a passo normale e non pi\u00f9 allungato. Questo allestimento fu previsto in abbinamento con i due motori V6, sia l'aspirato da 2.8 litri, sia il turbo da 2.5 litri. Per quanto riguardava le motorizzazioni diesel, la variante aspirata venne portata da 64 a 70 CV di potenza massima.\nNel 1989 venne introdotta la TXE, una versione che sostitu\u00ec la GTX, della quale riprese il livello di allestimento, ma con il motore 2 litri da 120 CV della TX. Nello stesso anno fece la sua comparsa anche la TI, che combin\u00f2 il motore da 140 CV della TXI con la dotazione della TX. La gamma a questo punto fu composta dalle seguenti versioni:\nDa qui cominci\u00f2 la rapida fase calante della carriera commerciale della 25: nel 1990 furono tolte dal listino le versioni TS (laddove prevista), TI, TXE e TD. Le ultime evoluzioni alla gamma risalgono anch'esse al 1990, quando su alcune versioni venne installato il catalizzatore: con l'arrivo di tale dispositivo i motori interessati furono sottoposti ad alcuni ritocchi con risultati differenti: ad esempio, il 2 litri ad iniezione a 2 valvole per cilindro vide la propria potenza scendere da 120 a 110 CV, mentre il V6 Turbo la vide crescere da 182 a 205 CV.\nL'ultima 25 usc\u00ec dalle linee di montaggio di Sandouville il 13 febbraio 1992, lasciando campo libero alla Safrane come sua erede diretta.\nLe 25 derivate.\nLa Renault/Eagle Premier.\nCome gi\u00e0 accaduto per altri modelli Renault (la 9, la 11 e la 18), anche per la \"25\" c'\u00e8 stato un breve trascorso commerciale nel Nordamerica. Ma la vettura non fu commercializzata cos\u00ec come si presentava in Europa, bens\u00ec con molte modifiche atte a renderla pi\u00f9 gradita alla potenziale clientela d'oltreoceano. La versione per i mercati nordamericani era proposta con una inedita carrozzeria berlina a 3 volumi e a 4 porte ed era stata ristilizzata nel frontale in maniera molto marcata, tanto da non apparire neppure una vettura appartenente alla casa francese. La coda era provvista di gruppi ottici a sviluppo orizzontale e uniti tra di loro da una fascia in plastica rossa, come usava su alcune vetture degli anni '80, anche in Europa. Il disegno della carrozzeria portava la firma dell'Italdesign di Giorgetto Giugiaro.\nLa vettura venne anche proposta con una nuova denominazione, ossia \"Premier\", e venne presentata nel febbraio del 1987 al Salone di Chicago. La vettura veniva prodotta direttamente in loco e pi\u00f9 precisamente nello stabilimento AMC di Brampton (Canada). Era dotata di contenuti molto interessanti: come la sua omologa europea, aveva un Cx ai vertici della sua categoria, battendo il coefficiente di penetrazione aerodinamica della Ford Taurus, all'epoca una delle sue pi\u00f9 dirette concorrenti. Inoltre, era anche pi\u00f9 spaziosa delle rivali ed era coperta da una garanzia di 7 anni o 100.000 miglia. L'abitacolo fu completamente rivisto e venne disegnato dallo staff diretto dal responsabile del design AMC Richard A. Teague. Anche nella Premier venne impiegata elettronica a profusione, visibile nella strumentazione e nei gadget elettronici sulla plancia.\nLa gamma motori era composta di due unit\u00e0 motrici: alla base era disponibile un 4 cilindri AMC da 2465\u00a0cm\u00b3 in grado di erogare fino a 113 CV di potenza massima (e fino a 193 Nm di coppia massima). L'altro motore era invece un V6 PRV portato a 2975\u00a0cm\u00b3 ed in grado di erogare fino a 152 CV di potenza massima. Il cambio utilizzato era un automatico ZF a 4 rapporti.\nLa vettura, che avrebbe dovuto avere il marchio Renault, in realt\u00e0 non avrebbe praticamente mai avuto una carriera commerciale con tale impostazione: infatti nel marzo 1987, ad un solo mese di distanza dalla presentazione, Renault vendette la AMC alla Chrysler. Sotto i nuovi padroni il marchio Renault previsto per i modelli commercializzati oltreoceano venne sostituito dal nuovo marchio Eagle, un nome che ricordava uno dei modelli pi\u00f9 conosciuti della produzione AMC, quest'ultima a quel punto ormai scomparsa.\nLa Premier venne quindi commercializzata come \"Eagle Premier\"; nonostante i validi contenuti, la vettura non fu un gran successo. Fino al 1992 ne furono assemblati solo 139.051 esemplari. Per rimpolpare le vendite, nel 1989 venne proposta anche una versione con marchio Dodge, denominata \"Dodge Monaco\", ma la vettura non decoll\u00f2 e nel 1992 venne tolta dal listino.\nRenault 25 fuoriserie.\nLa 25 \u00e8 stata prodotta in appena 40 esemplari in versione station wagon dall'azienda EBS. La stessa azienda produsse un numero ancor pi\u00f9 ristretto di esemplari con carrozzeria cabriolet."}
{"id": "781098", "revid": "767487", "url": "https://it.wikipedia.org/wiki?curid=781098", "title": "Gudbuy T'Dean", "text": "Gudbuy T'Dean \u00e8 un live album dei Britny Fox uscito nel 1997 per l'Etichetta discografica Stardog Records.\nSi tratta di un concerto registrato il 20 ottobre 1989 all'Empire Rock Club di Filadelfia, Pennsylvania durante il \"Boys in Heat tour\", quando alla voce figurava ancora Dean Davidson.\nIl disco venne pubblicato in origine come bootleg (non ufficiale), mentre fu ristampato in versione ufficiale nel 2002 per la Britny Fox Records."}
{"id": "781100", "revid": "124050268", "url": "https://it.wikipedia.org/wiki?curid=781100", "title": "Teatro comunale (Chiaravalle)", "text": "Il Teatro comunale di Chiaravalle (AN) \u00e8 lo storico teatro della citt\u00e0.\nStoria.\nVenne inaugurato nel 1858 dopo quattro anni di lavori su un'area di propriet\u00e0 dell'antica Abbazia cittadina. Non si conosce con certezza il nome del progettista, che si \u00e8 ipotizzato possa essere stato l'architetto Cesare Boccolini; n\u00e9 si conoscono i nomi dei decoratori e degli scenografi che hanno operato all'interno della sala, utilizzata a partire dal 1935 anche per le proiezioni cinematografiche. La platea aveva un pavimento di assi di legno che poteva essere alzato per ampliarne la superficie in occasione delle feste danzanti. Da qui partivano tre ordini di palchetti in mattoni come le scale ed i pavimenti.\nInterni.\nIl soffitto, sospeso tramite tiranti alle strutture del tetto, di forma concava, intonacato, stuccato e decorato presentava uno stile che riflette il tipico eclettismo ottocentesco. Un lampadario centrale a saliscendi, che scompariva nel soffitto, garantiva l'illuminazione.\nLa guerra e il restauro.\nUn bombardamento aereo, il 17 giugno 1944, danneggi\u00f2 gravemente la struttura. Nel 1950 la facciata, l'avancorpo con l'atrio ed il ridotto soprastante, vennero completamente rifatti in stile novecentesco-piacentiniano. La sala degli spettacoli restaurata e riaperta nel 1997, conserva l'originaria pianta a ferro di cavallo e tre ordini di palchi per un totale di 50. I parapetti sono a fascia continua imbelliti con decorazioni a stucco, mentre la volta e l'architrave del proscenio mostrano una decorazione di autore ignoto. I lavori di restauro dell'apparato decorativo del teatro comunale, iniziati alla fine del settembre 1996, vennero ultimati agli inizi del mese di giugno 1997. Le decorazioni della volta richiamano fittissimi ornamenti e seducenti scene mitologiche raffiguranti \"Leda e il cigno\", \"Danae\", \"Centauro e Ninfa\" e \"Selene ed Endimione dormiente\" mentre nel boccascena la scena centrale raffigura \"Due personaggi femminili in abiti da sera\". La ricchezza dei dipinti nella volta contrasta con le contenute ma eleganti decorazioni dei parapetti dei palchi.\nIl teatro ha riaperto i battenti il 25 ottobre 1997."}
