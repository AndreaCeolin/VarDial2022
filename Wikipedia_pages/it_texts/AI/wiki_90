{"id": "1016263", "revid": "125798191", "url": "https://it.wikipedia.org/wiki?curid=1016263", "title": "Guerra in Iraq", "text": "La guerra d'Iraq (o seconda guerra del Golfo) \u00e8 stato un conflitto bellico iniziato il 20 marzo 2003 con l'invasione dell'Iraq da parte di una coalizione multinazionale guidata dagli Stati Uniti d'America, e terminato il 18 dicembre 2011 col passaggio definitivo di tutti i poteri alle autorit\u00e0 irachene insediate dall'esercito americano su delega governativa statunitense.\nL'obiettivo principale dell'invasione era la deposizione di Saddam Hussein, gi\u00e0 da tempo visto con ostilit\u00e0 dagli Stati Uniti per vari motivi: timori (poi rivelatisi infondati) su un suo ipotetico tentativo di dotarsi di armi di distruzione di massa, il suo presunto appoggio al terrorismo islamista, il volersi appropriare delle ricchezze petrolifere e l'oppressione dei cittadini iracheni da parte di una dittatura sanguinaria. Questo obiettivo di invadere l'Iraq fu raggiunto rapidamente: il 15 aprile 2003 tutte le principali citt\u00e0 erano nelle mani della coalizione, e il 1\u00ba maggio il presidente statunitense George W. Bush proclam\u00f2 concluse le operazioni militari su larga scala. Tuttavia il conflitto si tramut\u00f2 abbastanza presto in una resistenza e in una guerra di liberazione dalle truppe straniere, considerate invasori da molti gruppi armati arabi sunniti e sciiti, per sfociare infine in una guerra civile fra le varie fazioni, causata da una squilibrata gestione del potere (che agevol\u00f2 le componenti sciite maggioritarie).\nI costi umani della guerra non sono ben definibili, e sono spesso oggetto di dibattito. Pi\u00f9 in generale, il bilancio dell'intera guerra risulta difficile in quanto, a fronte della deposizione di Saddam e dell'instaurazione di una democrazia formale, si \u00e8 avuto un netto aumento delle violenze settarie in Iraq, una penetrazione di al-Q\u0101\u02bfida nel Paese e, in generale, un calo della sicurezza dei cittadini.\nIl Consiglio di Sicurezza delle Nazioni Unite il 22 maggio 2003 approv\u00f2 la Risoluzione n. 1483 con la quale sollecitava la Comunit\u00e0 Internazionale a contribuire alla stabilit\u00e0 ed alla sicurezza del Paese iracheno. Il 15 luglio 2003 inizi\u00f2 la missione italiana denominata \u00abAntica Babilonia\u00bb alle dipendenze delle forze britanniche nel sud del Paese nella regione di Dhi Qar. Il 16 ottobre 2003, il Consiglio di Sicurezza approv\u00f2 all'unanimit\u00e0, ai sensi del capitolo VII dello Statuto delle Nazioni Unite, la risoluzione n\u00ba 1511 del 16 ottobre 2003 sull'Iraq che gettava le basi per una partecipazione internazionale e delle Nazioni Unite alla ricostruzione politica ed economica dell'Iraq e al mantenimento della sicurezza.\nFin da prima dell'inizio della guerra, l'ipotesi di un'invasione dell'Iraq scaten\u00f2 malumori in tutto il mondo, contrapponendo chi la riteneva necessaria e chi la considerava un crimine ingiustificabile. Oltre all'opinione pubblica, le polemiche si svilupparono anche sul piano internazionale: in Europa, la Francia e la Germania si opposero fin dall'inizio all'intervento, mentre Italia e Gran Bretagna offrirono (con modalit\u00e0 e tempistiche differenti) il loro supporto politico e militare. L'Italia, disloc\u00f2 i suoi reparti nel sud del Paese, con base principale a N\u0101\u1e63iriya, sotto la guida inglese. Questa partecipazione suscit\u00f2 forti polemiche.\nLa guerra \u00e8 proseguita a fasi alterne durante l'occupazione e anche dopo il ritiro americano nel 2011 fino a culminare nel 2014 in una nuova guerra civile in Iraq che ha portato alla creazione dello Stato Islamico dell'Iraq e del Levante.\nQuadro storico.\nAnni ottanta e la prima guerra del Golfo Persico.\nDurante gli anni ottanta i rapporti fra l'Iraq di Saddam Hussein, gli Stati Uniti, i Paesi occidentali e le monarchie arabe della regione del Golfo Persico (Arabia Saudita, Kuwait, Giordania, Qatar, ecc.) furono sostanzialmente buoni per ragioni di \"realpolitik\". Infatti, nonostante la sua brutalit\u00e0 e la sua contiguit\u00e0 politica con l'Unione Sovietica, il regime laico instaurato dal partito Ba'th era considerato un bastione contro l'espansione del regime islamico iraniano, con cui fu in guerra dal 1980 al 1988.\nDurante la Guerra Iran-Iraq gli Stati Uniti e il blocco politico occidentale sostennero direttamente il regime di Saddam Hussein, fornendo informazioni geografiche e consiglio militare, e sottoscrivendo accordi commerciali riguardanti forniture militari di seconda scelta (comunque superiori alle tecnologie iraniane). Parallelamente, tuttavia, Washington perseguiva sottobanco una politica regionale tesa a logorare entrambe le potenze, nell'ottica di evitare sia la leadership fondamentalista iraniana, sia quella \"socialista\" e \"panaraba\" del partito Ba'th. Lo scandalo Iran-Contras fece emergere abbastanza chiaramente i fini ultimi della politica statunitense nel Vicino Oriente.\nNell'agosto 1990 l'invasione irachena del Kuwait spinse gli USA e i loro alleati a uno scontro frontale con l'Iraq. Il Consiglio di Sicurezza delle Nazioni Unite dispose sanzioni economiche e pi\u00f9 tardi autorizz\u00f2 un intervento militare se gli Iracheni non si fossero ritirati dal Kuwait entro il 17 gennaio 1991. L'Iraq ignor\u00f2 l'ultimatum e al suo scadere un'ampia coalizione guidata dagli USA scacci\u00f2 gli Iracheni dal Kuwait (Prima guerra del Golfo Persico)\nIl presidente statunitense Bush si attenne al mandato ONU, evitando di rovesciare il regime di Saddam Hussein; questo anche per timore che un vuoto di potere portasse a una situazione ancora peggiore. Bush opt\u00f2 invece per una politica di contenimento, basata su:\nLa successiva amministrazione Clinton si attenne a questa politica ma fu costretta a lievi modifiche in due occasioni:\nL'amministrazione di George W. Bush e l'inizio della \"guerra al terrorismo\".\nVerso la fine degli anni novanta diversi intellettuali e politici americani (soprattutto i Neocons) cominciarono a premere per un'invasione dell'Iraq. Fu fondato un istituto denominato progetto per un nuovo secolo americano. Molti di coloro che vi appartenevano erano vicini al Partito Repubblicano e la loro influenza crebbe enormemente con l'elezione (novembre 2000) del figlio dell'ex presidente Bush. Nella nuova Amministrazione entrarono diversi fautori dell'invasione, fra cui il vicepresidente Cheney, il Segretario alla Difesa Rumsfeld e lo stesso George Bush.\nInizialmente l'Iraq venne lasciato in disparte, forse perch\u00e9 la relativa debolezza politica del presidente non gli permetteva di ignorare le ragioni dei \"realisti\" (che temevano le conseguenze negative dell'invasione), rappresentati entro l'Amministrazione dal Segretario di Stato Colin Powell. Gli attentati dell'11 settembre 2001 gli permisero di uscire dall\"'impasse\" presentandosi come il presidente di una nazione gi\u00e0 in guerra. Bush proclam\u00f2 dapprima la cosiddetta \"guerra al terrorismo\" e poi enunci\u00f2 la \"dottrina della guerra preventiva\" (dottrina Bush): gli USA non avrebbero atteso gli attacchi nemici, ma avrebbero usato la propria potenza militare per prevenirli, secondo una nuova dottrina militare, detta Dottrina Wolfowitz.\n\u00c8 stato riferito dall'ex direttore dell'antiterrorismo degli Stati Uniti Richard Clarkes e dall'ex ambasciatore britannico a Washington Cristopher Meyer che Bush pensasse subito all'Iraq, cambiando per\u00f2 idea quando si rese conto che gli attentati erano stati compiuti dal gruppo terrorista \"al-Q\u0101\u02bfida\", capeggiato dal saudita Os\u0101ma bin L\u0101den. bin L\u0101den e i suoi avevano base in Afghanistan dove erano appoggiati dai Talebani, fazione che controllava gran parte del Paese. Poich\u00e9 questi rifiutarono di consegnare bin L\u0101den, gli USA si allearono con i loro nemici interni e li rovesciarono, installando a Kabul un governo filo-occidentale (dicembre 2001); bin L\u0101den riusc\u00ec a fuggire.\nNonostante la campagna afghana non fosse conclusa, l'amministrazione Bush spost\u00f2 rapidamente la propria attenzione ad altri Stati che riteneva pericolosi per la sicurezza statunitense: nel discorso sullo stato dell'Unione del gennaio 2002 Bush parl\u00f2 del cosiddetto \"asse del male\" formato da \"stati canaglia\" quali Iran, Iraq e Corea del Nord, cui occorreva contrapporsi. Nella pratica, gli sforzi dell'amministrazione si indirizzarono soprattutto contro l'Iraq.\nIl dibattito sulla guerra (gennaio 2002 - marzo 2003).\nGli argomenti delle due parti.\nLe ragioni dei sostenitori.\nI sostenitori della guerra addussero diverse motivazioni a suo favore:\nRagioni che secondo gli oppositori hanno contribuito alla decisione di intraprendere la guerra:\nLe ragioni degli oppositori.\nCos\u00ec come i suoi sostenitori, gli oppositori della guerra hanno portato una serie di argomenti, sia ideali che pratici, a sostegno della loro tesi:\nCos\u00ec come non tutti i fautori della guerra condividevano \"tutte\" le ragioni elencate in precedenza, non tutti i suoi oppositori condividevano \"tutte\" le motivazioni appena esposte. Per esempio, \u00e8 molto probabile che i governi francese, tedesco, russo e cinese si siano opposti alla guerra non per ragioni di principio, ma pi\u00f9 probabilmente per timore dell'instabilit\u00e0 che una guerra avrebbe potuto portare nella regione medio-orientale e per ragioni inconfessate di opportunit\u00e0 economica, in quanto diverse compagnie di questi Paesi avevano stipulato accordi vantaggiosi per lo sfruttamento delle risorse petrolifere irachene, che sarebbero entrati in vigore quando le sanzioni internazionali fossero state abolite.\nUn'analisi postbellica.\nDopo diversi anni dal rovesciamento del regime di Saddam Hussein molti degli argomenti di chi si opponeva al conflitto si sono rivelati realistici e fondati, mentre i vantaggi (\"ufficiali\" o meno) propagandati da chi era favorevole non sono stati conseguiti.\nIl Rapporto Chilcot.\nNel 2014 esce il \"Rapporto Chilcot\" del Parlamento britannico, che analizza le responsabilit\u00e0 di Tony Blair nella guerra. Secondo la lunga indagine parlamentare sulla decisione di andare in guerra: \u00abl'azione militare non si poteva considerare l'ultima risorsa possibile\u00bb; non c'era \u00abminaccia imminente da parte di Saddam Hussein\u00bb; la presenza negli arsenali iracheni di \u00abarmi di distruzione di massa era stata presentata con un grado di certezza assolutamente ingiustificato\u00bb; l'intelligence non aveva \u00abstabilito oltre ogni ragionevole dubbio\u00bb che Saddam stesse producendo armi chimiche o biologiche; le basi legali dell'intervento \u00aberano assolutamente insoddisfacenti\u00bb; le scelte politiche sull'Iraq furono adottate sulla base di \u00abintelligence e valutazioni false che mai furono seriamente vagliate\u00bb. Gi\u00e0 in precedenza, il \"Rapporto Hutton\" aveva evidenziato l'utilizzo di argomenti ad alto impatto mediatico, da parte degli spin doctors di Blair.\nPaul Wolfowitz, l'inventore della dottrina della guerra preventiva adottata da Bush per gli Stati Uniti, ha poi detto che le armi di distruzione di massa furono un pretesto per attaccare l'Iraq.\nLa controversia internazionale.\nL'autorizzazione del Congresso.\nL'11 ottobre 2002 Bush ottenne dal Congresso l'autorizzazione all'uso della forza per \"difendere la sicurezza nazionale degli USA contro la continua minaccia posta dall'Iraq; e per attuare tutte le risoluzioni del Consiglio di Sicurezza dell'ONU a questo riguardo\". Bush avrebbe dovuto spingere il Consiglio di Sicurezza a prendere provvedimenti contro il mancato rispetto di 16 precedenti risoluzioni riguardanti l'Iraq; la forza sarebbe stata ammissibile solo dopo che egli avesse determinato che ulteriori sforzi diplomatici non sarebbero valsi a proteggere gli USA o ad attuare le risoluzioni. Tuttavia Bush non avrebbe avuto bisogno di ulteriori autorizzazioni, n\u00e9 del Congresso n\u00e9 dell'ONU.\nLa ripresa delle ispezioni e il braccio di ferro all'ONU.\nDopo alcune settimane di negoziati in seno al Consiglio gli USA ottennero l'approvazione unanime della risoluzione 1441 (8 novembre 2002), che offriva all'Iraq un'ultima possibilit\u00e0 di adempiere ai propri \"obblighi in materia di disarmo\" e minacciava \"serie conseguenze\" in caso contrario, fissando una serie di scadenze entro le quali il disarmo sarebbe dovuto procedere.\nL'Iraq accett\u00f2 la risoluzione, permettendo il ritorno degli ispettori e concedendo loro prerogative (come l'accesso illimitato ai \"siti presidenziali\") che aveva sempre negato. I capi degli ispettori, Hans Blix e Mu\u1e25ammad al-Bar\u0101de\u02bf\u012b, presentarono diversi rapporti. Nel primo di questi (30 gennaio 2003) Blix sostenne che l'Iraq non aveva del tutto accettato i propri obblighi, pur non ponendo ostacoli diretti alle ispezioni; al-Bar\u0101de\u02bf\u012b (capo dell'AIEA e incaricato della distruzione del programma nucleare) sostenne che molto probabilmente l'Iraq non aveva un programma atomico degno di nota. Entrambi chiesero pi\u00f9 tempo prima di dare un giudizio definitivo.\nIl 5 febbraio il segretario di stato USA Colin Powell cerc\u00f2 di convincere il Consiglio ad autorizzare l'uso della forza poich\u00e9, a suo dire, l'Iraq aveva ancora una volta dimostrato di non rispettare le risoluzioni ONU. Nel suo discorso egli espose le \"prove\" dell'esistenza di WMD irachene. La sua tesi fu accolta freddamente e i suoi argomenti furono considerati molto deboli.\nI successivi rapporti di Blix e al-Bar\u0101de\u02bf\u012b (14 febbraio e 7 marzo) furono pi\u00f9 favorevoli all'Iraq, poich\u00e9 parlavano di progressi, anche se diversi problemi restavano irrisolti, soprattutto nel campo delle armi chimiche: secondo Blix, sarebbero stati necessari parecchi mesi di ispezioni per venirne a capo.\nQuesti rapporti, uniti all'annuncio francese di un probabile veto, furono deleteri per i tentativi anglo-americani di ottenere un'ulteriore risoluzione che autorizzasse esplicitamente l'invasione. Nonostante forti pressioni statunitensi solo 4 dei 15 Stati presenti nel Consiglio (USA, Regno Unito, Spagna e Bulgaria) erano intenzionati ad approvare la risoluzione (Francia, Germania, Cina, Pakistan e Siria sembravano contrari, mentre Messico, Cile, Camerun, Angola, Guinea e Russia avevano posizioni pi\u00f9 sfumate). La nuova risoluzione non fu quindi sottoposta al voto e Bush dichiar\u00f2 che la diplomazia aveva fallito.\nDopo la caduta di \u1e62add\u0101m, il Consiglio di Sicurezza dell'ONU ha unanimemente riconosciuto USA e Regno Unito quali potenze occupanti ed invitato i propri membri a contribuire alla stabilizzazione della situazione irachena e a favorire l'autogoverno iracheno (risoluzione 1483 del 22 maggio 2003). Successivamente diverse risoluzioni (tutte approvate senza voti contrari) hanno riconosciuto il nuovo governo iracheno.\nLe proteste popolari.\nIl braccio di ferro all'ONU fu accompagnato da manifestazioni di protesta in gran parte del mondo, notevoli sia per la grande partecipazione che per la loro estensione geografica. Anche se il commentatore del New York Times defin\u00ec l'opinione pubblica mondiale l'unica \"superpotenza\" in grado di contrastare gli Stati Uniti, gli effetti pratici furono irrilevanti. Infatti esse non scalfirono la determinazione dell'amministrazione statunitense (il cui elettorato era in maggioranza favorevole alla guerra) e non riuscirono neppure a porre una pressione sufficiente su governi (come quello italiano e spagnolo) che appoggiavano l'invasione a dispetto dell'opposizione da parte delle rispettive opinioni pubbliche.\nLe proteste da parte di gruppi e organizzazioni contro la guerra, negli Stati Uniti e nel Regno Unito, cominciarono gi\u00e0 nel settembre 2002, prima dell'inizio del conflitto stesso, opponendosi a quella da loro definita \"guerra del petrolio\".\nNel gennaio 2003 le manifestazioni di protesta si estesero a moltissime citt\u00e0 tra cui Roma, Parigi, Oslo, Rotterdam, Tokyo, Mosca.\nIl 20 marzo, giorno di inizio del conflitto, migliaia di manifestazioni e proteste si tennero in tutto il mondo.\nLa \"Coalizione dei volenterosi\".\nFin da prima della controversia all'ONU, Bush e i suoi alleati (fra cui il premier britannico Tony Blair) avevano cercato di raccogliere una coalizione favorevole all'invasione dell'Iraq, per ottenere una risoluzione favorevole alla guerra, o perlomeno una certa copertura politica. Il rafforzamento militare della coalizione era secondario, in quanto nessun Paese \"invitato\" disponeva di forze confrontabili con quelle anglo-americane.\nIl 27 marzo 2003 (cio\u00e8 durante l'invasione) la Casa Bianca diffuse un elenco dei membri della coalizione, allora composta dai 49 paesi; il livello di coinvolgimento andava dalla partecipazione militare (Stati Uniti, Gran Bretagna, Polonia, Australia) al supporto logistico, al semplice appoggio politico. Bush defin\u00ec questi Stati (molti dei quali inviarono poi in Iraq dei contingenti militari) come la \"coalizione dei volenterosi\" (\"coalition of the willing\").\nMolti tuttavia fecero notare l'assenza di paesi importanti come Francia e Germania e lo scarso contributo del mondo islamico, presente solo attraverso il Kuwait (che ricambiava l'aiuto ricevuto 12 anni prima facendo da base principale per l'attacco), la Turchia (che permise l'uso del proprio spazio aereo, ma non il transito della fanteria statunitense), l'Afghanistan, l'Azerbaigian e l'Uzbekistan (che diedero contributi puramente simbolici).\nA titolo di esempio, nel febbraio 2006 restavano in Iraq circa 140.000 soldati statunitensi e 8.000 soldati britannici, cui si aggiungevano 3 contingenti fra 1.000 e 5.000 uomini (Corea del Sud, Italia, Polonia) e altri 18 pi\u00f9 piccoli. Le forze della coalizione erano americane per l'87%, britanniche per il 5% e di altre 21 nazioni per il rimanente 8%. Queste proporzioni erano rimaste grossomodo costanti fin dalla tarda primavera del 2003; tuttavia, a seguito del ritiro di diversi contingenti (fra cui quelli italiano) avvenuto durante il 2006 e dell'aumento (noto col termine inglese di \"surge\") degli effettivi USA in Iraq, durante il 2007 il \"peso\" statunitense \u00e8 stato ben superiore al 90%.\nL'invasione dell'Iraq (marzo-maggio 2003).\nI preparativi militari.\nPer quanto il presidente statunitense Bush sostenesse che la decisione di invadere l'Iraq non fosse stata ancora presa, il comando americano cominci\u00f2 con largo anticipo a pianificare l'invasione, inviando grandi forze in Kuwait. Nella primavera 2002 la stampa USA descrisse i probabili piani di attacco: una campagna relativamente breve ma molto massiccia di bombardamenti aerei sarebbe stata combinata con la rapida avanzata di un esercito relativamente piccolo ma molto mobile, dotato dei pi\u00f9 moderni mezzi. Il principale timore era che questa forza perdesse molti dei propri vantaggi se l'esercito iracheno si fosse asserragliato nelle citt\u00e0. Parecchi militari ritenevano quindi inadeguata sia la forza di 70.000 uomini proposta dal segretario alla difesa Donald Rumsfeld (per confronto, l'esercito che nel 1991 aveva riconquistato il Kuwait era di oltre uomini), sia le stime che parlavano di un'occupazione di circa un anno: ad esempio, il capo di stato maggiore dell'esercito USA, gen. Shinseki dichiar\u00f2 di ritenere necessarie \"diverse centinaia di migliaia di uomini\" \"per diversi anni\". Alla fine gli USA e i loro alleati schierarono circa 250.000 uomini, met\u00e0 dei quali marinai od aviatori.\nInoltre le incursioni aeree sulle \"no fly zones\" furono intensificate: gi\u00e0 nel settembre 2002 furono condotte incursioni che coinvolsero oltre 100 aerei. Alla fine dell'autunno le truppe americane erano pronte all'invasione, prevista nei mesi relativamente freschi dell'inverno, ma che fu ritardata di alcuni mesi dal protrarsi della controversia all'ONU (forse perch\u00e9 la loro presenza minacciosa aveva spinto \u1e62add\u0101m a piegarsi alle ispezioni).\nI combattimenti.\nLa guerra inizi\u00f2 la mattina del 20 marzo del 2003, poche ore dopo un ultimo rifiuto di Saddam Hussein di abbandonare il potere e andare in esilio.\nAl 2 maggio l'Iraq era gi\u00e0 stato bombardato dalla coalizione con pi\u00f9 di trentamila bombe oltre a ventimila missili cruise ad alta precisione paralizzando il paese.La coalizione disponeva di un esercito di circa uomini, cui si aggiungevano alcune decine di migliaia di componenti della milizia curda dei \"peshmerga\". L'esercito iracheno contava invece poco meno di 400.000 uomini (di cui circa \"Guardie Repubblicane\"), pi\u00f9 circa 40.000 paramilitari dei \"Fed\u0101'iyy\u012bn \u1e62add\u0101m\" e ben uomini ufficialmente parte della riserva.\nL'esercito iracheno era per\u00f2 male armato e scarsamente motivato; anche i reparti di \u00e9lite della guardia repubblicana avevano mezzi piuttosto malconci (le sanzioni avevano impedito l'importazione di pezzi di ricambio). In effetti, gran parte delle unit\u00e0 irachene si disintegrarono prima di incontrare il nemico, per via dei bombardamenti, e dell'incompetenza o delle diserzioni dei loro comandanti (spesso corrotti dalla CIA).\nL'attacco di terra fu quasi contemporaneo a quello aereo. Poich\u00e9 la Turchia aveva negato il transito alla fanteria, quasi tutte le forze della coalizione partirono dal Kuwait, anche se nel nord una brigata di paracadutisti e diverse unit\u00e0 di forze speciali si unirono ai peshmerga.\nL'avanzata fu rapida: gi\u00e0 nella serata del 20 marzo le forze britanniche e i Marines avevano occupato il porto di Umm Qa\u1e63r, impossessandosi dei giacimenti petroliferi del sud dell'Iraq, ed erano in prossimit\u00e0 di Bassora (che per\u00f2 fu presa solo il 6 aprile); il grosso degli americani avanz\u00f2 invece verso ovest e verso nord, evitando di prendere d'assalto le citt\u00e0 salvo quando necessario per impossessarsi di ponti sul Tigri o sull'Eufrate.\nGli Iracheni opposero resistenza per alcuni giorni nei pressi di Hilla e Karbala, aiutati da una tempesta di sabbia e dalla necessit\u00e0 americana di rifornire i propri mezzi. Tuttavia il 9 aprile, tre settimane dopo l'inizio dell'invasione, gli americani entrarono nella capitale irachena dopo il vittorioso esito della Battaglia di Baghdad. Di l\u00ec a poco le rimanenti difese irachene crollarono: il 10 aprile i Curdi entrarono a Kirkuk e infine il 15 aprile cadde anche la citt\u00e0 natale del \"rais\", Tikr\u012bt.\nLa fine.\nIl 1\u00ba maggio 2003 il presidente Bush atterr\u00f2 sulla portaerei \"Abraham Lincoln\" (che aveva partecipato alle operazioni in Iraq e stava rientrando alla base) e vi tenne un discorso avendo alle spalle uno striscione che diceva \"Mission Accomplished\" (\"Missione Compiuta\").\nNel discorso Bush proclam\u00f2 la conclusione delle operazioni militari su larga scala in Iraq. Tuttavia nelle settimane successive in Iraq vi fu un drammatico aumento di tutti i tipi di crimini (dal saccheggio dei musei agli attacchi alle truppe della coalizione) per via della scarsit\u00e0 del personale dedicato a mantenere l'ordine e la sicurezza.\nEpurazione del vecchio regime.\nLa caduta del regime iracheno ha determinato l'arresto o la morte di molti importanti esponenti, sia politici che militari, un tempo alla guida del paese. Per facilitare la cattura i soldati americani vennero dotati di un mazzo di 55 carte da poker da uno recanti le immagini e i nomi dei gerarchi pi\u00f9 importanti da arrestare; il mazzo di carte prese il nome di Most wanted iraqi. L'arresto pi\u00f9 importante fu quello di Saddam Hussein avvenuto il 13 dicembre 2003, mentre i figli di Saddam (Uday e Qusay) furono uccisi.\nI leader del vecchio regime vennero processati da un tribunale iracheno costituito ad hoc, il Supremo tribunale criminale iracheno.\nAlcuni importanti esponenti risultano tuttora latitanti:\nL'Iraq dopo la caduta di Saddam Hussein (maggio 2003-dicembre 2011).\nLa scena politica irachena dopo la caduta di Saddam.\nIn teoria il regime di Saddam Hussein aveva imposto all'Iraq l'ideologia laica, nazionalista e con tendenze socialiste del partito Ba\u02bfth. In pratica la societ\u00e0 irachena era ancora percorsa da divisioni etniche, religiose e persino tribali. Il regime sfruttava queste divisioni e praticava discriminazioni sistematiche fra i vari gruppi, favorendo grandemente la minoranza (circa 25% della popolazione irachena) araba sunnita e specialmente i \"clan\" originari di Tikr\u012bt, citt\u00e0 natale di Saddam. Gran parte delle posizioni di una certa responsabilit\u00e0 (dirigenti del partito, funzionari governativi, ufficiali dell'esercito, ecc.) erano affidate a sunniti, possibilmente di tendenze laiche.\nL'opposizione a Saddam era particolarmente forte fra coloro che erano danneggiati da queste discriminazioni, ovvero fra gli sciiti (oltre il 50% della popolazione) e i curdi (circa il 20%).\nAlla caduta del regime i principali gruppi etnici, politici e religiosi erano:\nNella politica irachena le autorit\u00e0 ecclesiastiche svolgono un ruolo importante. Fra esse spiccano i \"grandi ayatollah\" sciiti di Najaf, che avevano goduto di una sia pur minima autonomia persino negli anni del regime. Il pi\u00f9 importante di loro \u00e8 \u02bfAl\u012b al-S\u012bst\u0101n\u012b.\nL'occupazione (maggio 2003-giugno 2004).\nLo scontro con l'\"Esercito del Mahdi\".\nNella primavera del 2004 gli americani decisero di non tollerare ulteriormente le attivit\u00e0 dei seguaci di Muqtada al-Sadr e della sua milizia armata, l'Esercito del Mahdi. Il 4 aprile fu decisa la chiusura del loro giornale (\"al-\u1e24awza\"), accusato di incitare alla violenza. Al-Sadr, temendo un'azione contro di s\u00e9 e il suo gruppo, invit\u00f2 la popolazione di \"Sadr-City\" (un popoloso sobborgo di Baghdad - precedentemente chiamata \"\u1e62add\u0101m City\" - a forte prevalenza sciita, dove egli gode di grande sostegno) a una protesta che degener\u00f2 in gravi incidenti, in cui morirono 8 soldati americani e alcune decine di seguaci di al-Sadr.\nL'arresto di un suo vice conferm\u00f2 al-Sadr nei suoi timori, spingendolo a proclamare un'insurrezione: nei giorni successivi vi furono combattimenti in gran parte del sud sciita. La coalizione annunci\u00f2 un mandato di cattura nei confronti di al-Sadr (accusato di essere il mandante di un omicidio), bench\u00e9 il ministro della Giustizia iracheno (nominato dalla coalizione stessa) negasse che il mandato fosse stato emesso. Nel frattempo, l\"Esercito del Mahd\u012b\" aveva praticamente preso possesso di Sadr City (Mad\u012bnat al-\u1e62adr) e di diverse citt\u00e0 del sud, a volte con la connivenza delle autorit\u00e0 locali e della polizia, a volte dopo scontri armati. Esso ebbe qualche successo anche nelle citt\u00e0 pi\u00f9 importanti, dove erano stanziate le truppe della coalizione: il contingente ucraino fu costretto a lasciare la citt\u00e0 di Kut, a N\u0101\u1e63iriyya gli italiani persero il controllo di parte della citt\u00e0, a Bassora gli insorti riuscirono a occupare la sede del governatorato, mentre a Karbala polacchi e bulgari furono duramente impegnati ma riuscirono a mantenere il controllo. La \"conquista\" pi\u00f9 importante e duratura delle forze di al-Sadr fu la citt\u00e0 santa di Najaf, dove si rec\u00f2 lo stesso Muqtada, spostandosi dall'abituale sede di Kufa, in un edificio prossimo alla tomba dell'Im\u0101m \u02bfAl\u012b.\nL'8 aprile la coalizione invi\u00f2 rinforzi a sud, riprendendo quasi tutte le citt\u00e0: i \"sadristi\" generalmente preferirono evitare di scontrarsi con forze superiori alle proprie, abbandonando le posizioni e mescolandosi col resto della popolazione; solo Kufa, Najaf e Sadr City restarono in mano all'esercito del Mahd\u012b. Gli USA inviarono quindi 2.500 soldati a Najaf, col compito di \"catturare od uccidere\" Muqtada. Essi tuttavia non potevano usare i bombardamenti e le armi pesanti nella consueta misura, poich\u00e9 avrebbero rischiato di danneggiare i numerosi edifici sacri della citt\u00e0 (la cui distruzione avrebbe potuto portare a un'insurrezione generale degli sciiti). Gli statunitensi sperarono dapprima che S\u012bst\u0101n\u012b avrebbe costretto al-Sadr ad abbandonare Najaf, ma l'ayatollah temeva di scatenare uno scontro in seno agli sciiti e rimase neutrale. Lo stallo termin\u00f2 a met\u00e0 maggio, quando fu lanciato un sanguinoso attacco che danneggi\u00f2 anche alcune moschee. Le ostilit\u00e0 ripresero in gran parte del sud, tanto che il 17 maggio gli italiani furono cacciati dal centro di Nassiriya (dove tornarono il giorno seguente grazie a un accordo negoziato), il che allent\u00f2 leggermente la presa americana su Najaf.\nDopo circa tre settimane di combattimenti, il 6 giugno si giunse a una tregua: gli USA dichiararono di aver sconfitto militarmente l'Esercito del Mahd\u012b, ma rinunciarono a catturare Muqtada al-Sadr in cambio del suo impegno a dissolvere la sua milizia e a partecipare al processo politico. Tuttavia nessuna delle due parti si fidava dell'altra, per cui al-Sadr continu\u00f2 a controllare parti di Najaf e di altre citt\u00e0, mentre gli USA continuarono a circondare queste zone. All'inizio di agosto la tregua fu rotta e a Najaf si scaten\u00f2 un nuovo conflitto fra i marines e i miliziani \"sadristi\", spesso nelle vicinanze della tomba dell'Im\u0101m \u02bfAl\u012b e in generale nella citt\u00e0 vecchia. Dopo altre tre settimane di combattimenti, gli americani circondavano da vicino la tomba di \u02bfAl\u012b e stavano considerando un assalto diretto, pur consapevoli dei rischi di insurrezione generale che esso comportava.\nLa situazione fu risolta da S\u012bst\u0101n\u012b: egli era stato ricoverato per circa un mese in un ospedale di Londra, ma al suo ritorno in Iraq egli condusse una sorta di \"marcia\" pacifica su Najaf con lo scopo di fermare i combattimenti (25 agosto). Il giorno successivo S\u012bst\u0101n\u012b negozi\u00f2 una nuova tregua fra le due parti, sulla base dei termini della precedente. La principale novit\u00e0 di questi accordi fu che S\u012bst\u0101n\u012b si fece garante del rispetto degli accordi, obbligando Muqtada a lasciare Najaf e gli americani a desistere dai loro tentativi di arrestarlo. Najaf pass\u00f2 sotto il controllo non della coalizione ma delle forze governative irachene, \"coadiuvate\" da altre milizie sciite (come quella del partito SCIRI) vicine a S\u012bst\u0101n\u012b.\nLe elezioni del 2005 e la redazione della nuova Costituzione.\nLe elezioni del gennaio 2005.\nIl 30 gennaio 2005 il popolo iracheno scelse i 275 rappresentanti della nuova Assemblea Nazionale Irachena. Questo voto rappresent\u00f2 la prima elezione generale dall'invasione statunitense dell'Iraq nel 2003 e fu un passo importante nel passaggio del controllo del paese della coalizione occidentale agli Iracheni.\nI primi risultati del 3 febbraio mostrarono la vittoria dell'Alleanza Nazionale Irachena (un'alleanza di 22 partiti confessionali musulmani sciiti, dei quali i principali sono il Partito Islamico Da'wa, il Supremo Consiglio Islamico Iracheno, il Partito Islamico Da'wa - Organizzazione dell'Iraq, il Movimento Sadrista e il Partito Islamico della Virt\u00f9), tacitamente appoggiata dal leader sciita Ayatollah Ali al-Sistani, con il 48% delle preferenze. L'Alleanza democratica patriottica del Kurdistan si posizion\u00f2 al secondo posto con il 26% dei voti. Il partito del primo ministro Iy\u0101d \u02bfAll\u0101w\u012b, la Lista irachena giunse terza con il 14%.\nLa nuova costituzione.\nIl compito principale del parlamento eletto il 15 gennaio 2005 era di redigere una nuova costituzione. La \"Transitional Administrative Law\" (TAL) prevedeva che essa fosse approvata entro il 15 agosto, in modo da poterla sottoporre a referendum in ottobre. Queste scadenze si rivelarono difficili da rispettare, per motivi sia procedurali (la scelta della commissione che avrebbe redatto la costituzione richiese mesi di negoziati) che sostanziali (i due argomenti pi\u00f9 dibattuti furono il ruolo della religione islamica e la forma federale dello stato iracheno).\nSciiti e curdi giunsero infine a un compromesso, che ignorava per\u00f2 le richieste dei sunniti (e vanificava i precedenti sforzi per coinvolgerli nella stesura della costituzione): i curdi avrebbero accettato un articolo che impedisce l'approvazione di leggi contrarie ai \"principi riconosciuti dell'Islam\" (oltre che ai \"diritti umani\" e ai \"principi democratici\"), mentre gli sciiti avrebbero acconsentito alle confederazioni regionali proposte dai curdi (ciascuna confederazione, composta da almeno 3 province, avrebbe goduto di amplissima autonomia).\nIl testo non venne mai formalmente approvato dal Parlamento iracheno, che in settembre si limit\u00f2 a un voto in cui si accettavano le decisioni della commissione; tuttavia questo voto avvenne \"prima\" che una versione definitiva fosse resa nota. Il 15 ottobre 2005 la costituzione fu sottoposta a referendum. Sciiti e curdi votarono massicciamente a favore e a livello nazionale i \"s\u00ec\" furono circa il 78%. I sunniti presero parte al voto, sperando nella TAL, che prevedeva che se in 3 province i \"no\" fossero stati superiori ai 2/3, la costituzione sarebbe stata respinta indipendentemente dal totale nazionale. Questo tentativo fall\u00ec per poco: nelle due province di al-Anbar e \u1e62al\u0101\u1e25 al-D\u012bn i \"no\" furono ben superiori alla soglia dei 2/3, ma nel Governatorato di Ninawa (Ninive) la significativa presenza curda (e cristiana) ridusse i \"no\" al 55% dei voti della provincia.\nLe elezioni del dicembre 2005.\nA seguito della ratificazione della costituzione irachena del 15 ottobre 2005, venne effettuata il 15 dicembre una elezione generale per eleggere un consiglio di 275 rappresentanti permanenti.\nLe elezioni assegnarono i 230 seggi attraverso i 18 governatorati iracheni in base al numero dei votanti registrati nelle elezioni tenute a gennaio dello stesso anno, tra cui 59 seggi per il governatorato di Baghdad. I seggi relativi ad ogni governatorato sono stati assegnati alle liste attraverso un sistema sistema proporzionale. Oltre a questi, sono stati assegnati 45 seggi di \"compensazione\". L'affluenza \u00e8 stata elevata, attorno al 70%. La Casa Bianca fu incoraggiata dagli scarsi incidenti avvenuti durante gli spogli.\nDal 2006 al 2011.\nNei primi mesi del 2006 si rafforzano le attivit\u00e0 guerrigliere contro le forze d'occupazione e si intensifica lo scontro tra le comunit\u00e0 sciita e sunnita, con diversi attentati a moschee che provocano la morte di centinaia di persone. Le ricercate armi di distruzione di massa non vengono trovate, mentre l'ipotesi che il regime iracheno avesse un rapporto di collaborazione con l'organizzazione terroristica di al-Q\u0101\u02bfida viene progressivamente smontata con l'analisi dei documenti iracheni, gli interrogatori di ufficiali di Saddam e la pubblicazione o desecretazione di numerosi rapporti di CIA e Pentagono anche precedenti all'invasione.\nAll'inizio del 2007 George W. Bush annuncia un forte incremento delle truppe americane in Iraq, come parte della strategia detta \"surge\", nel corso della quale si cerca anche di coinvolgere maggiormente anche i sunniti, sia nel nuovo regime politico, sia nella lotta contro gli estremisti (e in particolare i \"qa'idisti\" di \"al-Jam\u0101\u02bfat al-Taw\u1e25\u012bd wa al-Jih\u0101d,\" che nel frattempo, nel 2004, si erano alleati con bin Laden e avevano cambiato il nome della loro organizzazione, da considerarsi ormai come la diramazione irachena di al-Q\u0101\u02bfida, in \"al-Q\u0101\u02bfida in Iraq\" e successivamente, nel 2006, in \"Stato islamico dell'Iraq\"). Milizie prevalentemente sunnite, alcune delle quali in passato impegnate nella guerriglia contro le truppe straniere, cominciano cos\u00ec a cooperare con gli occupanti e a ricevere da loro finanziamenti. La strategia ha almeno in parte successo, ma nel momento in cui viene terminata alla fine del 2008, molti gruppi sunniti, delusi, si alleano con i ribelli. Nel frattempo alcuni Stati, fra cui il Regno Unito e l'Italia, cominciano il ritiro delle proprie truppe.\nNel 2008 Stati Uniti e Iraq firmano un accordo sullo status delle forze armate nel quale si fissa il ritiro di tutte le truppe americane entro la fine del 2011. Bench\u00e9 continuino i combattimenti sia contro il governo iracheno e le truppe straniere, sia fra le diverse comunit\u00e0 etnico-religiose, la scadenza viene rispettata e nel 2011 le truppe straniere terminano il ritiro dall'Iraq.\nDopo il ritiro statunitense.\nA partire dal 2012 l'Iraq subisce le ripercussioni della guerra civile siriana, essendoci un intenso scambio di guerriglieri fra i gruppi islamisti che operano nella Siria orientale e quelli che operano nell'Iraq occidentale (a maggioranza sunnita, dove \u00e8 forte il risentimento verso il governo di Baghdad, dominato dagli sciiti).\nNel 2013 Abu Bakr al-Baghdadi, leader dello Stato Islamico dell'Iraq, annuncia l'unione del suo gruppo con al-Nusra, il principale movimento islamista della guerriglia siriana. L'unione, respinta dalla maggior parte della dirigenza di al-Nusra e da al-Qaeda, provoca l'allontanamento dalla rete di al-Qaeda del nuovo gruppo, il quale prende il nome di Stato Islamico dell'Iraq e del Levante (ISIS o ISIL nella sigla inglese).\nAll'inizio del 2014 questo gruppo assume il controllo della citt\u00e0 di Falluja e di buona parte della provincia irachena occidentale di al-Anbar, oltre che della Siria orientale, e si espande poi fra giugno e luglio a nord e a est, prendendo in particolare le citt\u00e0 di Mosul e Tikrit e spingendosi fino al territorio del Kurdistan. In questo periodo, rotti definitivamente i legami con al-Qaeda, proclama la creazione di un califfato universale (o Stato Islamico, IS nella sigla inglese) con a capo il suo leader Abu Bakr al-Baghdadi, che prende il nome di califfo Ibrahim. L'avanzata dell'IS viene frenata dai raid degli Stati Uniti e dalle milizie curde e sciite. In seguito alle pressioni internazionali a favore di una politica pi\u00f9 aperta nei confronti dei sunniti, il primo ministro ad interim Nuri al-Maliki viene sostituito ad agosto da \u1e24aydar al-\u02bfAb\u0101d\u012b.\nA partire dal 2015, lo Stato Islamico comincia a perdere terreno, e le offensive dell'esercito regolare e delle milizie a esso legate, unitamente ai raid aerei americani e alla pressione sul fronte siriano, portano alla riconquista iraqena di diverse aree, incluse le citt\u00e0 di Tikrit, Ramadi e Falluja. A luglio 2016 l'unica grande citt\u00e0 di cui lo Stato Islamico mantiene il controllo \u00e8 Mossul, considerata la \"capitale\" del Califfato in Iraq fin dalla sua presa nel 2014.\nIl 9 dicembre 2017 Daesh perde l'ultima roccaforte sulla frontiera con la Siria e viene dichiarato ufficialmente sconfitto in Iraq anche se nel periodo successivo continuano gli scontri e gli attentati.\nGli abusi e le torture.\nLa guerra irachena viene combattuta con mezzi estremamente brutali. Una parte consistente della resistenza non esita a compiere atti terroristici che provocano un gran numero di vittime civili, a volte senza neppure il pretesto di attaccare le forze della coalizione o del nuovo governo iracheno. Nonostante abbiano provocato un numero relativamente piccolo di vittime, in Occidente hanno avuto grande risonanza i rapimenti di personale occidentale, terminati in pi\u00f9 di un caso con l'assassinio degli ostaggi (p.es. gli italiani Fabrizio Quattrocchi ed Enzo Baldoni), a volte in circostanze particolarmente raccapriccianti come quelle del filmato della decapitazione del civile USA Nick Berg.\nLe truppe della coalizione e degli alleati iracheni non sono certo immuni da colpe. Il caso pi\u00f9 noto in Occidente \u00e8 quello della prigione di Abu Ghraib, dove numerosi prigionieri iracheni sono stati sottoposti a tortura da parte di soldati americani, ma vi sono state numerose denunce di abusi, legate sia a episodi \"sul terreno\" che al frequente uso dell'arma aerea da parte dei comandi americani; la campagna di Fall\u016bja del novembre 2004, che ha distrutto 2/3 degli edifici della citt\u00e0 senza tener conto dell'eventuale presenza di civili \u00e8 uno degli esempi pi\u00f9 citati.\nUn caso pi\u00f9 recente \u00e8 il cosiddetto massacro di Haditha, in cui il 19 novembre 2005 una squadra di Marines avrebbe assassinato 24 civili iracheni disarmati in risposta ad un attacco contro truppe statunitensi. Se confermato, il fatto costituirebbe un crimine di guerra. Esso sar\u00e0 oggetto di un processo in cui gli imputati rischiano la pena di morte.\nNell'aprile 2010 viene diffuso il video Collateral Murder, che mostra le varie sequenze di una serie di attacchi aerei compiuti da due elicotteri Apache statunitensi a Baghdad il 12 luglio 2007, in cui furono uccisi almeno 12 civili iracheni tra cui due giornalisti della Reuters. Il video di 17 minuti, a seguito della diffusione da parte di WikiLeaks, ha avuto una copertura mondiale.\nNel maggio dello stesso anno il soldato dell'esercito americano Chelsea Manning viene arrestato con l'accusa di aver divulgato il video e altri documenti riservati e, il 12 agosto 2013, condannato a 35 anni di carcere e congedato con disonore.\nInfine, le varie milizie irachene (siano esse sciite, sunnite, curde o persino governative) sono ritenute responsabili di campagne di omicidi mirati o di vera e propria \"pulizia etnica\" (specialmente in citt\u00e0 contese come Kirk\u016bk; nel giugno 2006 il governo iracheno ha stimato che 180.000 persone siano state costrette a lasciare le proprie case in episodi del genere, ma l'ONU sostiene che oltre un milione di iracheni abbiano lasciato il Paese). Nel dicembre 2005 l'ex primo ministro Iy\u0101d \u02bfAll\u0101w\u012b descrisse gli abusi della polizia del nuovo governo iracheno come \"peggiori di quelli di Saddam\". Poche settimane dopo questo giudizio \u00e8 stato almeno parzialmente confermato dalla scoperta da parte americana di una prigione dove i corpi speciali del governo iracheno (fortemente infiltrati dalle milizie sciite) sottoponevano sistematicamente a tortura dei prigionieri sunniti.\nIl conflitto iracheno e la politica internazionale.\nPolitica interna statunitense.\nI costi economici della guerra.\nI quaranta miliardi di dollari inizialmente preventivati per il conflitto sono diventati duecento. Un editoriale del New York Times annuncia che si prevede di reperire i fondi da quanto destinato alla previdenza sociale.\nIl coinvolgimento italiano.\nLa partecipazione italiana alle operazioni in Iraq.\nL'Italia non prese parte all'invasione dell'Iraq ma forn\u00ec appoggio politico e logistico all'operazione, tanto da essere inserita dalla Casa Bianca nella lista dei membri della \"Coalition of the willing\". Un contingente italiano di circa 3.200 uomini venne inviato in Iraq poco tempo dopo la fine ufficiale delle operazioni militari su larga scala (annuncio di Bush del 1\u00ba maggio 2003); i suoi compiti primari erano il mantenimento della pace e la protezione delle operazioni umanitarie effettuate da organizzazioni come la Croce Rossa Italiana.\nLa Marina Militare ha fatto operare un piccolo contingente nel Golfo Persico da maggio a novembre 2003 costituito da un pattugliatore e due cacciamine cui si \u00e8 aggiunta in un secondo momento la nave anfibia San Giusto. Le navi italiane avevano compiti di pattugliamento e di bonifica delle acque dalle mine navali.\nPer quanto riguarda l'Esercito e i Carabinieri i militari italiani furono schierati nel sud sciita, un'area relativamente tranquilla rispetto alle province sunnite e alla capitale Baghdad; la principale sede del contingente italiano era nella citt\u00e0 di N\u0101\u1e63iriyya: la base \"Maestrale\" della MSU e la base \"Libeccio\" dell'Esercito. Nella citt\u00e0 l'italiana Barbara Contini fu posta dalla CPA a capo dell'amministrazione civile incaricata della ricostruzione.\nNonostante ci\u00f2, non si riusc\u00ec ad evitare che il 12 novembre 2003 i soldati italiani fossero oggetto di un attacco suicida a Nassiriya (o Nasiriya), nel quale 19 dei 23 morti furono italiani, militari e civili.\nSuccessivamente, nel corso dei combattimenti fra i miliziani sciiti dell\"'Esercito del Mahd\u012b\" e le truppe della coalizione (primavera-estate 2004) si registrarono scontri anche nel settore italiano. A N\u0101\u1e63iriyya il 6 aprile 2004, i militari italiani furono impegnati nella citt\u00e0 in uno scontro della durata di 5 ore nel quale furono feriti undici bersaglieri in modo lieve; le perdite irachene furono di una quindicina di morti, tra cui sembra una donna e due bambini, e oltre 35 feriti.\nGli italiani furono coinvolti in altri due scontri militari, a maggio e a settembre dello stesso anno. Nel primo di questi due scontri mor\u00ec Matteo Vanzan, Primo Caporalmaggiore del corpo dei Lagunari, colpito da una scheggia di granata da mortaio.\nNel 2006 la missione italiana \u00e8 stata oggetto di diversi attentati, durante i quali hanno perso la vita quattro soldati italiani: il 27 aprile morirono Franco Lattanzio, Carlo De Trizio e Nicola Ciardelli, mentre il 6 giugno fu ucciso Alessandro Pibiri.\nIl 21 settembre 2006 si \u00e8 svolta a Nassiriya una cerimonia in cui il Ministro della difesa Arturo Parisi ha ufficialmente passato le consegne per le operazioni di sicurezza nell'intera provincia di Dhi Qar dal contingente italiano alle truppe irachene. La cerimonia ha ufficializzato l'inizio del ritiro totale dei militari italiani (gi\u00e0 ridotti a circa 1.600 uomini), completato i primi del dicembre 2006.\nI rapimenti.\nNella primavera del 2004 inizi\u00f2 una lunga serie di rapimenti di stranieri, spesso allo scopo di fare pressione sui vari governi (p.es. per spingerli a ritirare le truppe presenti in Iraq). Gli italiani coinvolti furono otto, di cui due furono assassinati. Essi sono:\nPolitica interna italiana.\nLa partecipazione italiana alla coalizione fu piuttosto impopolare presso l'opinione pubblica italiana.\nL'invio dei militari fu deciso dal voto unanime della maggioranza di governo di Silvio Berlusconi (il quale sostenne - durante la campagna elettorale del 2005 - di aver cercato senza successo di convincere alla rinuncia il presidente statunitense) cui si unirono i parlamentari dell'UDEUR, in contrasto col resto del centro-sinistra.\nAll'inizio del 2006 il governo Berlusconi aveva annunciato di essere intenzionato a ritirare dall'Iraq il contingente italiano entro il mese di novembre. Questo calendario \u00e8 stato sostanzialmente rispettato dal governo di Romano Prodi, che gli \u00e8 succeduto nel maggio 2006, terminando il ritiro il 2 dicembre 2006.\nConseguenze.\nLa prima conseguenza dell'invasione fu la demolizione dell'apparato statuale iracheno e lo scatenamento di una micidiale guerra civile in quasi tutto il territorio del paese.\nDopo la caduta del regime (9 aprile 2003), causata dall'ingresso delle truppe corazzate americane a Baghdad, iniziarono violenze dilaganti in tutto il paese, con numerose depredazioni nella zona della capitale, specie nei palazzi presidenziali di Saddam Hussein e anche nel museo archeologico della citt\u00e0 (da cui sparirono svariate migliaia di pezzi).\nA partire dal 1\u00ba maggio 2003, giorno in cui il presidente degli Stati Uniti ha proclamato la fine della guerra, le forze militari d'occupazione sono state fatte oggetto di un continuo stillicidio di attentati suicidi dinamitardi da parte di una guerriglia organizzata da radicali islamici e ex sostenitori del regime di Hussein.\nNel solo mese di maggio 2003 i soldati americani uccisi furono 24.\nDa allora le vittime hanno continuato a salire, fino a raggiungere le attuali 3728 vittime tra soldati americani e alleati (marzo 2003-25 maggio 2007).\nSubito dopo l'occupazione del paese George Bush ha dato il potere a un provvisorio militare capeggiato dal generale statunitense Paul Bremer.\nDurante il 2003 sono stati uccisi in un bombardamento missilistico i due figli di Saddam Hussein, Uday e Qusay, e nel dicembre del medesimo anno egli stesso \u00e8 stato catturato da truppe speciali americane con un blitz a Tikrit all'interno di un suo rifugio sotterraneo.\nPreso in custodia dalle forze delle coalizione, dopo una breve detenzione, \u00e8 stato consegnato insieme ad altri 7 imputati al giudizio di un Tribunale speciale iracheno formato da suoi connazionali per l'eccidio di 148 sciiti a Dujayl nel 1982. Verr\u00e0 condannato a morte per impiccagione il 5 novembre del 2006, la sentenza verr\u00e0 eseguita il 30 dicembre dello stesso anno.\nSecondo un rapporto del Pentagono pubblicato il 13 ottobre 2005 e citato da Le Monde il 10 novembre, gli Iracheni uccisi o feriti dopo il 1\u00ba gennaio 2004 sono stati 26\u00a0000.\nNel settembre 2005 negli Stati Uniti \u00e8 stato pubblicato il dossier \"The Iraq Quagmire\" riguardante i costi economici e sociali della guerra in Iraq.\nI costi umani della guerra.\nLe perdite della coalizione.\nI costi umani della guerra irachena sono estremamente incerti. Parziale eccezione \u00e8 costituita dalle perdite delle truppe della coalizione, generalmente riportate in dettaglio dalla stampa. Il sito icasualties.org riporta i caduti totali tra le forze della coalizione aggiornati a luglio 2017:\nIl totale \u00e8 di 4.839 caduti, a cui vanno aggiunti oltre 10.000 caduti tra le file dell'Iraqi security forces, 468 contractors statunitensi morti tra il 2003 e il 2010, circa 160.000 civili morti dall'inizio delle operazioni di guerra.\nL'elenco delle perdite statunitensi non comprende le perdite dovute a fattori collaterali, come suicidi provocati da disagi psicologici come il disturbo post traumatico da stress e il disturbo depressivo, che secondo alcune stime hanno coinvolto circa 1/3 dei 103,788 rimpatriati tra il 2001 e il 2005, e che hanno provocato il suicidio di 1.898 veterani statunitensi tra il 2001 e il 2009 dopo il loro ritorno dall'Iraq e dall'Afghanistan.\nLe perdite irachene.\nL'incertezza diventa molto pi\u00f9 grande quando si passa a esaminare le perdite irachene e le cose peggiorano ulteriormente quando si cerchi di separare le vittime civili da quelle dei combattenti (militari, poliziotti, miliziani, guerriglieri, terroristi), tanto pi\u00f9 che le truppe degli USA hanno deciso di non fornire cifre sistematiche sulle vittime delle operazioni.\nUna prima stima \u00e8 stata fornita dal presidente statunitense Bush nella conferenza stampa dopo un discorso del dicembre 2005: \"Direi che pi\u00f9 o meno 30.000 iracheni sono morti come risultato dell'incursione iniziale e della [successiva] continua violenza contro gli iracheni.\"\nProbabilmente questa stima ha valore solo come limite inferiore al numero di morti, anche perch\u00e9 non pu\u00f2 tener conto degli avvenimenti successivi al dicembre 2005.\nPerdite dell'esercito di Sadd\u0101m.\nLa prima incertezza riguarda il numero di truppe irachene uccise dagli americani durante l'invasione della primavera 2003; stime molto diverse sono state fornite da molteplici fonti; fra le pi\u00f9 citate vi sono\nI morti dell'esercito di Saddam sono stimati fra 7.600 e 10.800.\nPerdite delle forze di sicurezza del nuovo governo iracheno.\nPer quel che riguarda le truppe (esercito, polizia ecc.) irachene uccise in scontri durante i 49 mesi di presenza americana, il sito \"Icasualties.org\" riporta un totale di 6\u00a0786 soldati o poliziotti uccisi fino alla meta di maggio 2007. Questo numero \u00e8 teoricamente solido in quanto generalmente queste morti sono annunciate dal ministero dell'interno iracheno; tuttavia esistono sospetti che il ministero stesso cerchi di minimizzare le proprie perdite per ragioni politiche.\nSi stima che le perdite subite dalle forze del nuovo governo iracheno (polizia ed esercito) ammontino ad almeno 7.479 morti.\nPerdite fra i civili iracheni.\nIl numero pi\u00f9 alto di vittime della guerra si trova per\u00f2 fra i civili iracheni; anche qui vi \u00e8 tuttavia una significativa incertezza. Una delle fonti pi\u00f9 citate al riguardo \u00e8 il sito \"Iraq Body Count\", che (il 15 maggio 2007) forniva una cifra minima di oltre 63.000 civili uccisi (10 volte tanto le perdite militari), ricavando questo numero dai soli rapporti della stampa in lingua inglese che siano confermati da almeno due diverse fonti. Questo numero \u00e8 chiaramente un limite inferiore; tuttavia esso non comprende esclusivamente dei civili.\nPerdite della guerriglia e delle milizie irachene.\nNon vi sono praticamente stime dei morti causati dalla guerra fra le file della resistenza e delle varie milizie legate ai gruppi etnico-religiosi iracheni (\"peshmerga\" curdi, milizia \"Badr\", \"Esercito del Mahd\u012b\" ecc.). La Wikipedia inglese fornisce comunque un limite inferiore di 9.446 morti \"da una lista incompleta di rapporti\"; ma \u00e8 difficile credere che la cifra reale non sia significativamente pi\u00f9 alta (ad esempio perch\u00e9, visti i differenti armamenti, \u00e8 inverosimile che le perdite della guerriglia non siano molto superiori ai 10.000 uomini perduti complessive della coalizione e del nuovo governo). \u00c8 possibile che questa cifra sia bassa perch\u00e9 molte di queste morti sono classificate come quelle di \"civili\" dalle fonti utilizzate, per esempio, dall'Iraq Body Count.\nIl totale dei morti e gli studi di \"The Lancet\".\nIl numero \"minimo\" cui si giunge sommando le perdite dell'esercito di Sadd\u0101m e quelle registrate dall'Iraq Body Count \u00e8 di circa 68.000 morti fra gli iracheni; questa \u00e8 certamente una sottostima, sia perch\u00e9 la stampa occidentale non \u00e8 in grado di documentare tutte le uccisioni, sia perch\u00e9, se \u00e8 vero che questi numeri includono anche perdite non civili, \u00e8 molto improbabile che tengano conto di \"tutte\" queste perdite.\nQuesta ipotesi \u00e8 rafforzata da due studi apparsi nell'ottobre 2004 e nell'ottobre 2006 sulla rivista medica \"The Lancet\". Entrambi analizzano il tasso di mortalit\u00e0 in Iraq, misurandone l'aumento rispetto al periodo precedente alla guerra. Il primo trova che nei 18 mesi fra l'invasione e la sua effettuazione (agosto-settembre 2004) vi sarebbero state circa 100.000 morti \"in eccesso\" rispetto a quanto sarebbe avvenuto in assenza dell'invasione. Il secondo stima che nei 40 mesi fra l'invasione ed i rilevamenti (maggio-luglio 2006) vi siano state circa 650.000 morti \"in eccesso\", in gran parte (600.000) dovute ad atti violenti.\nLa metodologia utilizzata \u00e8 imprecisa e vi \u00e8 una rilevante incertezza statistica (per il secondo studio l'intervallo di confidenza al 95% va da 420.000 a 790.000 morti); tuttavia essa \u00e8 ritenuta fra le migliori possibili in situazioni di conflitto (Iraq, Bosnia, Ruanda, Darfur ecc.) e dal punto di vista metodologico le critiche rivolte a questo studio sono infondate. D'altra parte, l'enorme differenza con le stime fornite dall'Iraq Body Count (che nel periodo corrispondente stimava meno di 50.000 morti) \u00e8 molto difficile da spiegare.\nL'ONU sostiene che nel corso del 2006 vi siano state almeno 34.452 morti violente. Una semplice estrapolazione porterebbe ad un totale di circa 130.000 morti violente dall'inizio dell'invasione, un numero che si colloca a mezza strada fra le stime dell'Iraq Body Count e quelle dello studio di \"The Lancet\". Il governo iracheno ha contestato queste cifre sostenendo che sono esagerate, per quanto il 9 novembre lo stesso ministro della Sanit\u00e0 iracheno \u02bfAl\u012b al-Shem\u0101r\u012b avesse dichiarato di ritenere che il totale delle vittime irachene ammonti a circa 150.000 (non \u00e8 chiaro se questa dichiarazione sia basata su dati raccolti dal ministero o sia solo una valutazione personale).\nI morti statunitensi hanno superato il 24 marzo 2008 la cifra totale di 4.000.\nCosto della guerra in Iraq.\nA fine marzo 2008 il costo complessivo dei 5 anni di guerra in Iraq, per il contribuente statunitense, supera i 500 miliardi di dollari, con un incremento mensile di oltre 340 milioni di dollari.\nSempre nel maggio 2008, Linda Bilmes e Joseph Stiglitz (Premio Nobel per l'Economia 2001), hanno calcolato, dichiarato al Washington Post e pubblicato in un libro che la guerra in Iraq coster\u00e0 al popolo americano tremila miliardi di dollari."}
{"id": "1016264", "revid": "17351", "url": "https://it.wikipedia.org/wiki?curid=1016264", "title": "A\u00e9rospatiale AS 532", "text": ""}
{"id": "1016265", "revid": "17351", "url": "https://it.wikipedia.org/wiki?curid=1016265", "title": "Aerospatiale AS 532", "text": ""}
{"id": "1016266", "revid": "2086023", "url": "https://it.wikipedia.org/wiki?curid=1016266", "title": "Planet Hulk", "text": "Planet Hulk \u00e8 un arco narrativo scritto da Greg Pak e disegnata da vari artisti, pubblicato all'interno della serie a fumetti \"The Incredible Hulk\" tra il 2006 e il 2007 dalla Marvel Comics.\nTrama.\nHulk viene spedito con l'inganno dagli Illuminati nello spazio, in quanto \u00e8 considerato da loro come una minaccia troppo grande per il genere umano. La sua destinazione finale prevista \u00e8 un pianeta lussureggiante ma privo di forme di vita intelligenti alle quali Hulk possa nuocere, ma durante il viaggio i colpi del Golia Verde mandano in avaria la navicella e, contrariamente a quanto programmato all'inizio, essa passa attraverso il Grande Portale e atterra su Sakaar, un mondo alieno governato da un imperatore schiavista, il Re Rosso. Appena atterrato sul pianeta, Hulk \u00e8 fortemente indebolito dal passaggio attraverso il Grande Portale e viene catturato dagli alieni che lo mandano a combattere per l'imperatore nella Grande Arena.\nAl Gigante di Giada viene impiantato, cos\u00ec come agli altri gladiatori, un \"disco dell'obbedienza\", una particolare apparecchiatura aliena che lo costringe a battersi contro la sua volont\u00e0; infatti, nel caso in cui un prigioniero provasse a ribellarsi, il disco avrebbe rilasciato una terribile scarica elettrica.\nDopo aver vinto un incontro, Hulk affronta il Re Rosso con la sua armatura tecnologica in un duello. Hulk viene sfregiato dall'imperatore (e da qui in poi assume il soprannome di \"Sfregio Verde\" proprio in riferimento allo sfregio sul suo volto che, di sua spontanea volont\u00e0, non intende rimarginare ma assumere come simbolo nella guerra contro il tiranno) il quale viene poi sfregiato a sua volta; per poco il Golia Verde non uccide il Re Rosso, quando la sua guardia personale, una guerriera ombra di nome Caiera, blocca la spada di Hulk.\nHulk, assieme ad un altro alieno insettoide di nome Miek, viene mandato alla Fauce, la scuola pi\u00f9 letale per i gladiatori, e viene costretto a lottare contro un mostro di lava ed altri alieni.\nI superstiti dello scontro sono Hulk, Miek, un guerriero ombra di nome Hiroim, un membro della Covata, due alieni nativi di quella terra (Elloe Kaifi e Lavin Skee) e Korg, uno dei membri di quella razza di alieni rocciosi che Thor sconfisse ai suoi albori.\nEssi formano una vera e propria squadra di compagni d'armi ed in seguito affrontano dei membri condizionati della razza di Korg e delle creature cibernetiche di nome Wildebot.\nDopo l'ultimo scontro i ribelli della resistenza entrano in azione per aiutare Hulk e chiedergli di guidare la ribellione contro l'imperatore.\nDurante il successivo combattimento, Lavin Skee viene ucciso. Dato che gli altri sono sempre pi\u00f9 vicini all'ottenere la libert\u00e0, il luogotenente del re Rosso Caiera li fa combattere contro Silver Surfer, anch'egli controllato da un disco dell'obbedienza. Durante la battaglia Hulk rompe il disco di Silver Surfer, abbattendo l'avversario.\nPoi, ripresosi, l'alieno argentato libera tutti quanti dai dischi dell'obbedienza e lascia il pianeta dopo aver offerto un passaggio al Golia Verde il quale, ringraziandolo, declina l'invito. In breve tempo Hulk riacquisisce progressivamente i suoi poteri, salva il pianeta che si stava sfaldando in pi\u00f9 parti e sconfigge definitivamente il Re Rosso, appoggiato anche dalla sua ex-guardia Caiera, che in precedenza si era ribellata dopo essersi finalmente resa conto di come l'imperatore in realt\u00e0 fosse solo uno sfruttatore del suo popolo.\nHulk, dopo aver riportato pace e serenit\u00e0 all'intero pianeta, viene proclamato imperatore e per la prima volta nella sua vita, anzich\u00e9 cacciato ed escluso, sente attorno a s\u00e9 calore e affetto, provando una sensazione di felicit\u00e0 e appagamento mai provate prima; Caiera inoltre diviene la sua sposa e poco tempo dopo gli annuncia di essere incinta del suo primo erede.\nMa la felicit\u00e0 di Hulk \u00e8 destinata ad essere di breve durata: l'astronave che lo ha condotto su Sakaar aveva un motore ad energia nucleare, che dopo essere stato sabotato da dei reazionari, scoppia dando vita ad un'esplosione di proporzioni enormi, tanto potente da uccidere met\u00e0 della popolazione del pianeta, compresa Caiera e il bimbo che portava in grembo.\nDopo tale evento Hulk \u00e8 distrutto dal dolore e non ha pi\u00f9 voglia di vivere, ma il suo sconforto si trasforma in furia cieca verso gli Illuminati, secondo lui colpevoli fin dall'inizio del sabotaggio della navicella e quindi responsabili della morte di cos\u00ec tanti innocenti, oltre che di avere distrutto la serenit\u00e0 che il Golia Verde dopo tante fatiche era riuscito a costruirsi. Grazie all'aiuto dei suoi Fratelli di guerra, che hanno recuperato l'astronave di pietra del popolo ombra, Hulk pu\u00f2 finalmente partire verso la Terra per vendicarsi degli Illuminati, dando vita ad un assalto mondiale che dar\u00e0 il via a \"World War Hulk\"."}
{"id": "1016269", "revid": "174925", "url": "https://it.wikipedia.org/wiki?curid=1016269", "title": "Confessioni religiose", "text": ""}
{"id": "1016270", "revid": "1605525", "url": "https://it.wikipedia.org/wiki?curid=1016270", "title": "Il Giallo Mondadori dal 1401 al 1500", "text": ""}
{"id": "1016273", "revid": "125264274", "url": "https://it.wikipedia.org/wiki?curid=1016273", "title": "Giaveno", "text": "Giaveno (\"Giav\u00e8nn\" in piemontese, \"Jav\u00ebn\" in francoprovenzale) \u00e8 un comune italiano di abitanti della citt\u00e0 metropolitana di Torino in Piemonte.\nSi trova in Val Sangone, di cui \u00e8 l'abitato principale e dal maggior numero di residenti.\nStoria.\nGiaveno ha origini molto antiche; alcuni studiosi di storia locale fanno risalire il primo insediamento all\u2019epoca romana.\nA partire dal XV secolo si svilupp\u00f2 a Giaveno un'attivit\u00e0 siderurgica a partire dal minerale di ferro estratto sopra Forno di Coazze, attivit\u00e0 che prosegu\u00ec fino a tutto l'Ottocento, fin quando non pot\u00e9 reggere il confronto con la siderurgia moderna. Nello stesso periodo inizi\u00f2 anche un'attivit\u00e0 di filatura e tessitura della canapa, dapprima a livello domestico, che successivamente \u00e8 evoluta in un'estesa attivit\u00e0 industriale, riguardante anche il cotone e la juta. Sempre nel settore tessile, si deve anche ricordare la manifattura della seta, che inizi\u00f2 verso la met\u00e0 del XVII secolo, con ben nove impianti alla fine del Settecento e poi un rapido declino all'inizio dell'Ottocento.\nNel 1898 nel comune di Giaveno l'industriale svizzero Adolfo Kind utilizz\u00f2 gli sci per la prima volta sulle montagne italiane.\nPartito dalla frazione Pr\u00e0 Fieul sal\u00ec fino al Monte Cugno dell'Alpet ( m), poco ad est della Punta dell'Aquila.\nNel Novecento Giaveno vide un significativo sviluppo industriale, sia nel settore tessile che in quello della carta: diverse cartiere (la pi\u00f9 antica delle quali risale agli anni '30 del XIX secolo) si svilupparono dando lavoro a molti operai. Tuttavia dopo la guerra nel giro di pochi decenni le aziende tessili chiusero e alla fine del secolo anche la maggior parte delle cartiere cess\u00f2 la produzione; l'ultima chiuse nel 2014.\nOrigini del nome.\nIncerte le origini del toponimo \"Giaveno\": pu\u00f2 essere una continuazione del nome personale gallico *\"Gavinus\".\nOnorificenze.\nGiaveno \u00e8 tra le citt\u00e0 decorate al valor militare per la guerra di liberazione, insignita il 17 maggio 1996 della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nCultura.\nBiblioteca.\nL'attuale biblioteca civica nasce nel 1981 grazie a una convenzione fra il comune e l'Associazione \"Circolo Ricreativo Culturale\", la quale gestiva la biblioteca pubblica dal 1965. La collaborazione continua tutt'ora.\nLingue minori.\nA fianco dell'italiano e del piemontese si parla anche il francoprovenzale, lingua di minoranza riconosciuta dalla legge 482/99.\nInfrastrutture e trasporti.\nDal 1883 al 1958 Giaveno fu capolinea di una tranvia per Orbassano e Torino.\nNel presente, i collegamenti locali con il resto della Val Sangone (fino a Orbassano), la vicina Val di Susa e Torino sono assicurati da linee di bus e navette.\nAmministrazione.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone.\nSport.\nBalli caraibici.\nIl palazzetto dello sport ospita gare di danze caraibiche (fids) della regione Piemonte.\nPallavolo.\nLa squadra di pallavolo femminile Pallavolo Giaveno \u00e8 la rappresentativa sportiva pi\u00f9 importante della citt\u00e0, con la prima squadra militante nella categoria di Serie D.\nAttualmente sono presenti due societ\u00e0 di pallavolo: il Gruppo Sportivo Alberto Cuatto e la Pallavolo Giaveno.\nCalcio e altri sport.\nIl calcio a Giaveno ha conosciuto un declino nel 2010 quando sia il Lottogiaveno (militante in Eccellenza) che l'Edelweiss Giaveno (militante in Prima Categoria) hanno rinunciato al proprio titolo sportivo. Il Lottogiaveno (prima del 2007 semplicemente Giaveno) era riuscito con gli anni a raggiungere risultati rilevanti, tra cui il raggiungimento dei Playoff di Serie D nella stagione 2004/2005.\nTuttavia, grazie all'iniziativa di alcuni esercenti locali, nel 2011 \u00e8 rinato il \"vecchio\" GiavenoCoazze. Dopo un anno esclusivamente di settore giovanile, nel 2012 si \u00e8 iscritto in Terza Categoria, ottenendo alla prima stagione la promozione in seconda categoria. Attualmente milita nel girone D di Prima Categoria.\nInoltre sono presenti una squadra dilettantistica di Basket, omonima della cittadina, un gruppo sportivo dedicato al Twirling e un collettivo di Tennis Tavolo."}
{"id": "1016276", "revid": "729019", "url": "https://it.wikipedia.org/wiki?curid=1016276", "title": "Marie \u00c9mile Fayolle", "text": "Biografia.\nDopo essersi diplomato all'\"\u00c9cole polytechnique\" (promozione 1873), Fayolle fece carriera nell'arma di artiglieria sino ad insegnare tattica alla Scuola di guerra (1897), incarico che mantenne sino al 1914, quando and\u00f2 a riposo.\nDopo la dichiarazione di guerra, nell'agosto 1914, Fayolle fu richiamato in servizio, e messo alla testa della 70\u00aa Divisione. La sua carriera progred\u00ec rapidamente, anche in ragione del siluramento di numerosi generali per volere del comandante in capo Joseph Joffre.\nNel febbraio 1916, Fayolle, allora comandante di un corpo d'armata, ricevette il comando della 6\u00aa Armata. Durante l'estate dello stesso anno, le offensive sulla Somme da lui condotte non ottennero granch\u00e9 successo; nonostante ci\u00f2 e malgrado che Joffre fosse stato sostituito da Nivelle, il prestigio di Fayolle rimase notevole.\nTrasferito a capo della 1\u00aa Armata all'inizio del 1917, Fayolle ottenne il comando del Gruppo d'armate Centro al momento della sostituzione di Nivelle da parte di P\u00e9tain nel maggio dello stesso anno; su questo certamente influ\u00ec la medesima scuola di pensiero, in quanto anche P\u00e9tain dava grande importanza all'artiglieria.\nIl 16 novembre 1917 Fayolle fu nominato comandante delle truppe francesi in Italia, e vi fu inviato alla testa di sei divisioni per rinforzare il fronte italiano dopo il disastro di Caporetto.\nRimase in Italia fino al marzo successivo, quando fu richiamato in patria per comandare il Gruppo d'armate della riserva. Questa grande unit\u00e0 (55 divisioni) gioc\u00f2 un ruolo importante nell'arrestare le ultime grandi offensive tedesche del 1918. Dopo la vittoria della seconda battaglia della Marna, il gruppo d'armate di Fayolle fu al centro delle offensive alleate dell'autunno 1918.\nCon Mangin occup\u00f2 Magonza e la riva sinistra del Reno il 14 dicembre 1918. Comand\u00f2 poi le forze di occupazione in Renania-Palatinato e fu membro della commissione di controllo alleata.\nDopo la guerra, nel 1920, fu nominato membro del \"Conseil Sup\u00e9rieur de la Guerre\", il pi\u00f9 alto organismo militare francese. Il titolo di Maresciallo di Francia gli fu concesso nel 1921. Mor\u00ec nel 1928."}
{"id": "1016279", "revid": "38120", "url": "https://it.wikipedia.org/wiki?curid=1016279", "title": "Seventh heaven", "text": ""}
{"id": "1016280", "revid": "547034", "url": "https://it.wikipedia.org/wiki?curid=1016280", "title": "Juan Ruiz", "text": "\u00c8 meglio conosciuto come Arcipreste de Hita, in quanto svolse le funzioni di arciprete a Hita, presso Guadalajara.\nBiografia.\nLa sua opera pi\u00f9 famosa \u00e8 il \"Libro de buen amor\", considerato uno dei capolavori della poesia medievale spagnola; \u00e8 un racconto in parte autobiografico, che descrive le avventure sentimentali dell'arciprete."}
{"id": "1016286", "revid": "22475", "url": "https://it.wikipedia.org/wiki?curid=1016286", "title": "Nitrato", "text": "Lo ione nitrato \u00e8 un importante anione poliatomico. Esso ha formula NO, e numeri di ossidazione +5 per l'azoto e \u22122 per ogni atomo di ossigeno. Viene ridotto ad ammoniaca dalla lega di Devarda, formata da una miscela di polveri metalliche.\nPresenza.\nLo ione NO proviene dalla ionizzazione completa dell'acido nitrico HNO3 o dei nitrati quando sono sciolti in acqua. Ci\u00f2 avviene secondo la seguente formula:\nPoich\u00e9 l'acido nitrico \u00e8 un acido forte, lo ione nitrato, che costituisce la sua base coniugata, presenta soltanto ridottissime propriet\u00e0 basiche. Per questo motivo i suoi sali con metalli alcalino-terrosi e di transizione, che sono tutti idrosolubili e che sono detti \"nitrati\", hanno spesso pH acido in soluzione acquosa. Fa eccezione il caso in cui la parte cationica sia l'acido coniugato di una base forte.\nSali.\nI nitrati, composti in cui \u00e8 presente lo ione nitrato, sono i sali dell'acido nitrico.\nSono tutti molto solubili in acqua e per questo motivo sulla crosta terrestre si possono trovare solo in territori estremamente aridi. I pi\u00f9 diffusi in natura sono il nitrato di sodio e il nitrato di potassio.\nSali principali.\nI sali dell'acido nitrico pi\u00f9 famosi e di maggior importanza sono i seguenti:\nAnalisi a umido.\nNell'analisi a umido si procede per riduzione dei nitrati a nitriti e successiva reazione di questi con reattivo di Griess.\nUna soluzione alcalina del campione viene trattata con acido acetico fino a che il suo pH \u00e8 4-5 e si aggiunge quindi zinco metallico, che riduce i nitrati a nitriti. Per aggiunta del reattivo di Griess, in presenza di nitriti si produce una tipica colorazione rosa.\nUn'alternativa per verificare la presenza di nitrati \u00e8 il saggio dell'anello bruno.\nApplicazioni e importanza.\nLo ione NO ed alcuni suoi sali ricoprono un'importanza fondamentale sia per la natura sia per l'uomo; esso \u00e8 infatti indispensabile per il metabolismo vegetale e quindi per il mantenimento di tutti gli ecosistemi. Inoltre \u00e8 un ottimo fertilizzante, soprattutto quando \u00e8 compreso nel nitrato d'ammonio NH4NO3, un suo sale, a causa dell'elevato contenuto d'azoto.\nNel secolo scorso il sale AgNO3, o nitrato d'argento, \u00e8 stato adoperato per lo studio e la creazione dei primi apparecchi fotografici ed \u00e8 tuttora adoperato per saggiare la potabilit\u00e0 dell'acqua di rubinetto. Il nitrato di argento \u00e8 anche utilizzato come catalizzatore nella reazione che \u00e8 alla base del funzionamento dell'alcool test. Infine questo ione \u00e8 anche il nutrimento dei cosiddetti batteri denitrificanti che hanno il ruolo biologico di produrre azoto molecolare N2 a partire da esso.\nDiverse categorie di nitrati sono utilizzati dall'industria alimentare come conservanti di categoria E, coloranti e antiossidanti. Sono indicati nelle etichette con le sigle E251 ed E252. Il loro impiego \u00e8 praticamente reso obbligatorio per i salumi crudi stagionati ed \u00e8 principalmente dovuto al fatto che i nitrati sono al momento l'unica alternativa nota per contrastare la germinazione delle spore di Clostridium botulino, una delle pi\u00f9 gravi forme di infezione alimentare dall'esito mortale, infezione che pu\u00f2 soltanto essere prevenuta.La ricerca di base per altre forme \u00e8 vietata nei laboratori non specializzati a contatto con gli studenti quali sono le universit\u00e0, limitando ulteriormente i centri disponibili.Un secondo scopo \u00e8 quello di formare e stabilizzare il colore rosso delle carni, in particolare del prosciutto cotto. Questo scopo \u00e8 secondario perch\u00e9 \u00e8 ottenibile anche con l'impiego di vitamina C oppure di particolari banchi gastronomici con tipi di vetro che riflettono opportunamente la luce. In alcuni casi stabilizzare il colore richiede quantit\u00e0 anche pi\u00f9 alte di quelle strettamente necessarie alla conservazione o alla prevenzione del botulismo.\nLe carni, come l'acqua potabile e numerosi ortaggi, contengono naturalmente nitrati e nitriti. I nitriti sono un componente del salnitro impiegato nella preparazione degli insaccati e trovano un impiego in quantit\u00e0 minori per esaltare il colore e il sapore della carne.\nI nitrati sono presenti anche in alimenti di origine vegetale, specialmente a causa dei fertilizzanti.I nitrati possono essere trasformati in nitriti durante la preparazione e conservazione dei cibi o durante la digestione dall'azione di particolari batteri nitrificanti in un ambiente umido poco illuminato e acido. Le ammine sono presenti nei prodotti alimentari contenenti proteine (carne, salumi, formaggi). Come i nitriti, a seguito di determinate reazioni in ambiente acido a pH 3,2, il pH dello stomaco con acido cloridrico tra i succhi gastrici \u00e8 compreso tra 1 e 2, possono formare nitrosammine, classificate come cancerogene.\nI nitrati si trasformano in acido nitroso e poi in nitriti nel microbiota umano e nella saliva. Attraverso una serie di reazioni in ambiente acido diventano nitrosammine, provatamente cancerogene. La trasformazione di nitrati in nitriti \u00e8 catalizzata dalla nitrato-reduttasi, enzima presente nel microbiota umano della cavit\u00e0 orale e del lume intestinale.Tuttavia vitamina C (acido ascorbico) e la vitamina E (alfa-tocoferolo) sono capaci di inibire la conversione dei nitriti in nitrosammine, in monossido di azoto, importante per la vasodilatazione e il controllo dell'aggregazione piastrinica, dunque con un effetto antitrombotico; in altri casi la reazione chimica produce acido nitrico, nota sostanza mutagena.\nI limiti sono stabiliti dalla Direttiva 2006/52/CE, recepita in Italia con il D.M. della Salute del 27 febbraio 2008, che supera il D.M. 209 del 27 febbraio 1996 e non modificati dal Regolamento 1129/2011. Nonostante la documentata pericolosit\u00e0, l'impiego non \u00e8 limitato in linea di principio alla sola funzione antibotulinica o di conservante, ma \u00e8 esteso anche alle propriet\u00e0 antiossidanti e coloranti dei nitrati, aumentandone a parit\u00e0 di limiti massimi il dosaggio possibile per singolo prodotto. Tuttavia i limiti massimi di legge, almeno per il nitrito di sodio fissati a 50\u2013100\u00a0mg/kg, gi\u00e0 di fatto coincidono con la quantit\u00e0 minima necessaria per la sicurezza alimentare. L'impiego \u00e8 consentito dalla legge anche nei prodotti DOC e IGP, salvo l'adozione di scelte e di un disciplinare diverso da parte dei singoli produttori."}
{"id": "1016290", "revid": "2184720", "url": "https://it.wikipedia.org/wiki?curid=1016290", "title": "Stars Are Blind", "text": "Stars Are Blind \u00e8 il singolo di debutto dell'ereditiera Paris Hilton. Prodotto dalla sua stessa casa discografica Heiress Records attraverso il circuito Warner Music. Il singolo ottiene un discreto successo in tutto il mondo.\nLista tracce e formati.\nSingolo standard\nSingolo mazi (edizione limitata con poster)\nEdizione iTunes\nCD promozionale (non in vendita)\nCD Singolo 3AM &amp; Tracey Cole"}
{"id": "1016295", "revid": "152975", "url": "https://it.wikipedia.org/wiki?curid=1016295", "title": "Dr. Mengele", "text": ""}
{"id": "1016296", "revid": "1522738", "url": "https://it.wikipedia.org/wiki?curid=1016296", "title": "Mercurio di Cesarea", "text": "Agiografia.\nFiglio di un cristiano che gli aveva dato il nome di \"Filopatr\u00f2s\" (\"che ama il padre\"), fu un soldato sotto gli imperatori Decio (249-251) e Valeriano (253-260), la cui carriera lo port\u00f2 al rango di generale. Quando i due imperatori decisero di iniziare le loro persecuzioni contro i cristiani, Mercurio rivel\u00f2 all'imperatore la propria fede. Fu per tre volte torturato ma per tre volte venne miracolosamente guarito da un angelo. Infine fu condotto in Cappadocia, sua patria d'origine, e l\u00ec decapitato.\nUna leggenda lo vuole uccisore dell'imperatore Giuliano. Giuliano (360-363) aveva ripristinato la religione romana dopo Costantino, ma mor\u00ec durante una campagna contro i Sasanidi, venendo ucciso in battaglia. La devozione dei fedeli vuole che a uccidere l'imperatore \"apostata\", fosse stato proprio Mercurio, a seguito di una preghiera di Basilio Magno.\nCulto.\nLe reliquie del santo sono conservate presso il Santuario di Monte Vergine presso Avellino, a Toro, nella chiesa del Santissimo Salvatore, e parte nella chiesa di San Mercurio a Serracapriola (FG).\nA Palermo esiste un oratorio a lui intitolato decorato con stucchi di Giacomo Serpotta.\nPatrono di:"}
{"id": "1016297", "revid": "812894", "url": "https://it.wikipedia.org/wiki?curid=1016297", "title": "Dr. Frankenstein", "text": ""}
{"id": "1016298", "revid": "110157", "url": "https://it.wikipedia.org/wiki?curid=1016298", "title": "Turn It Up (Paris Hilton)", "text": "Turn It Up \u00e8 il secondo singolo americano di Paris Hilton, tratto dall'album Paris. Pubblicato nell'agosto del 2006 ottenne un vasto successo nelle discoteche americane."}
{"id": "1016300", "revid": "38120", "url": "https://it.wikipedia.org/wiki?curid=1016300", "title": "Stars are blind", "text": ""}
{"id": "1016301", "revid": "38120", "url": "https://it.wikipedia.org/wiki?curid=1016301", "title": "Turn it up", "text": ""}
{"id": "1016302", "revid": "1305772", "url": "https://it.wikipedia.org/wiki?curid=1016302", "title": "My Friends", "text": "My Friends \u00e8 una ballata dei Red Hot Chili Peppers. Si tratta del secondo singolo estratto dal loro sesto album in studio, \"One Hot Minute\", del 1995.\nLa canzone.\n\"My Friends\" ha un testo introspettivo, che esplora la solitudine e il senso di vuoto a volte avvertiti dalle persone. Il vocalist Anthony Kiedis sottolinea anche che quelle persone, \"ferite dal freddo\", in realt\u00e0 non sono sole e continuano ad essere amate. Alcune parti contengono inoltre riferimenti impliciti a quello che allora provava Kiedis, sull'allontanamento dal gruppo del chitarrista John Frusciante e sui suoi problemi di allora con la droga.\nIl video.\nIl surreale video per \"My Friends\", diretto da Anton Corbijn, mostra il gruppo in varie incarnazioni su un piccolo scafo in mezzo ad acque instabili. Anthony Kiedis ha ammesso che per lui il clip non era tra i migliori ed era anche irrealistico. Per questa canzone c'\u00e8 anche un secondo video, diretto da Gavin Bowden in studio di registrazione e presente nel DVD allegato al \"Greatest Hits\" dei Red Hot Chili Peppers.\nCuriosit\u00e0.\n\"My Friends\" \u00e8 l'unica canzone tratta da \"One Hot Minute\" contenuta nel \"Greatest Hits\" del gruppo.\nIl ritornello fu usato come parte di un medley polka nel brano di \"Weird Al\" Yankovic \"The Alternative Polka\", sul suo album \"Bad Hair Day\".\nTracce.\nCD1 (1995)\nCD2 (1995)\n12\" (1995)"}
{"id": "1016303", "revid": "110157", "url": "https://it.wikipedia.org/wiki?curid=1016303", "title": "Warped (Red Hot Chili Peppers)", "text": "Warped \u00e8 una canzone dei Red Hot Chili Peppers. Si tratta del primo singolo estratto dal loro sesto album in studio, \"One Hot Minute\", del 1995.\nLa canzone.\nSegn\u00f2 un discostamento dallo stile dei primi lavori, con l'abbandono parziale delle influenze funk e rap a favore di sonorit\u00e0 pi\u00f9 vicine ad heavy metal e rock psichedelico.\n\u00c8 la traccia che apre \"One Hot Minute\", con un'intro tranquilla seguita da un riff abrasivo di chitarra e dalle parole del vocalist Anthony Kiedis, distorte ed echeggianti. La canzone termina con un outro melodica ed orecchiabile. Lo stile musicale \u00e8 imprevedibile, ed \u00e8 mantenuto in gran parte delle altre canzoni dell'album. La struttura complessiva di \"Warped\" \u00e8 associabile a quella di un trip, sotto l'effetto di droghe psichedeliche.\nIl video.\n\"Warped\" fu accompagnata anche da un video, che suscit\u00f2 controversie perch\u00e9 nel finale fu mostrato un bacio tra Anthony Kiedis e Dave Navarro.\nCuriosit\u00e0.\nQuando la canzone viene suonata dal vivo, a volte il gruppo suona in outro un campionamento da \"Three Days\" dei Jane's Addiction, la band in cui militava Dave Navarro.\nTracce.\nCD1 (1995)"}
{"id": "1016304", "revid": "54294691", "url": "https://it.wikipedia.org/wiki?curid=1016304", "title": "Lingua amharica", "text": ""}
{"id": "1016307", "revid": "767487", "url": "https://it.wikipedia.org/wiki?curid=1016307", "title": "Nothing in This World", "text": "Nothing in This World \u00e8 il secondo singolo (terzo per l'America) di Paris Hilton, tratto dal suo album di debutto \"Paris\". La canzone \u00e8 stata pubblicata in tutto il mondo digitalmente, mentre il CD singolo contenente il brano \u00e8 uscito solo in alcuni paesi. Il brano \u00e8 cantato nei cori da un'allora sconosciuta Kesha."}
{"id": "1016309", "revid": "1504506", "url": "https://it.wikipedia.org/wiki?curid=1016309", "title": "Lingua proto-basca", "text": "La lingua proto-basca () \u00e8 l'ipotetica forma assunta dalla lingua basca prima della comparsa delle sue prime attestazioni scritte. Poich\u00e9 l'unico parente conosciuto della lingua basca \u00e8 l'estinta lingua aquitana, questa proto-lingua \u00e8 stata sviluppata per mezzo della tecnica conosciuta come ricostruzione interna. In generale, il proto-basco sarebbe stato parlato approssimativamente tra il V secolo a.C. e il I secolo d.C. in un'area estesa dalla Cantabria all'Aquitania.\nClassificazione.\nAttualmente, il dibattito attorno alla lingua proto-basca verte sul suo rapporto con la lingua aquitana. Infatti, sono state formulate due ipotesi: la prima sostiene che il proto-basco e l'aquitano siano sostanzialmente lo stesso idioma o, al pi\u00f9, due dialetti di una stessa lingua; mentre la seconda ipotesi interpreta la lingua proto-basca e la lingua aquitana come \"lingue sorelle\" all'interno della famiglia delle lingue vasconiche, entrambe discendenti da un'ipotetica lingua proto-vasconica.\nLa ricostruzione.\nLa ricostruzione delle etimologie proto-basche \u00e8 un lavoro di ricerca effettuato principalmente per Luis Michelena (\"Fonetica istorica basca\"), Henri Gavel, Alfonso Irigoyen, ecc., ed al presente per Joseba Lakarra, Joaquin Gorrochategui, Ricardo G\u00f3mez, Michel Morvan, ecc. Michelena e Joseba Lakarra propongono differenti stati di lingua. Quello di Michelena rifletterebbe lo stato di lingua precedente alla venuta dei romani, e quello di Lakarra il precedente a quella dei celtici. Il fondamento sono lei iscrizioni aquitaniche, l'onomastica basca (toponimia, antroponimia, idronimia, ecc., nell'area basco-parlante attuale e precedente, la notizia fornita dai dialetti del Labort, Biscaglia, Alava, Guipuscoa, Alta-Navarra, Bassa-Navarra, Sola e Roncal, i testi arcaici, la letteratura basca, i parlari baschi.\nIn principio, il tipo linguistico protobasco pi\u00f9 recente si distinguerebbe per un ordine ND, Nome-dimostrativo, NA, Nome - Aggettivo, delle categorie di nome ed aggettivo poco differenziato, uguale che in basco attuale, ed assenza di genere grammaticale.\nEsempi di parole monosillabiche reduplicate alla sinistra in preprotobasco, di Joseba A. Lakarra:\nEsempi protobaschi di Luis Michelena."}
{"id": "1016314", "revid": "38120", "url": "https://it.wikipedia.org/wiki?curid=1016314", "title": "Nothing in this world", "text": ""}
{"id": "1016315", "revid": "1494169", "url": "https://it.wikipedia.org/wiki?curid=1016315", "title": "Cetina", "text": ""}
{"id": "1016322", "revid": "787565", "url": "https://it.wikipedia.org/wiki?curid=1016322", "title": "Fortunato Cesari", "text": "Biografia.\nInfanzia, studi ed arruolamento nella Regia Aeronautica.\nNacque in via Sogliano a Galatina il 17 marzo 1912, figlio di Luigi e Maria Ida Albanese. Ragazzo tranquillo, riflessivo, determinato, affettuoso, \u00e8 attratto sin da piccolo dalla vita militare e dopo aver acquisito la licenza liceale nella sua citt\u00e0 natale, frequenta l'universit\u00e0 di Torino per due anni. Entra nella Regia Aeronautica ammesso al Campo scuola di Sesto San Giovanni come Allievo Ufficiale di Complemento il 4 marzo 1933, conseguiva il brevetto di pilota civile l'8 aprile successivo e quello di pilota militare dopo 6 mesi sull'addestratore Breda Ba.25 presso la Scuola di osservazione aerea di Grottaglie, contemporaneamente alla promozione a sottotenente 4 novembre 1933. Successivamente consegue l'abilitazione al pilotaggio per gli aerei Ansaldo A.300/6, Fiat C.R.20, Ansaldo AC.2, Fiat C.R.32 e nella sua permanenza in Africa prender\u00e0 l'abilitazione per i velivoli IMAM Ro.1 e IMAM Ro.37bis. Ultimato il servizio di prima nomina presso il 2\u00ba Stormo Caccia Terrestre di stanza sull'aeroporto di Mirafiori (Torino), fu collocato in congedo per le conseguenze di un grave incidente il 3 novembre 1934 ritornando ai suoi studi di giurisprudenza presso l'universit\u00e0 di Torino. Richiamato a domanda per mobilitazione il 13 maggio 1935 e dopo aver frequentato i corsi di allenamento presso la Scuola caccia per circa un mese fu dapprima assegnato al 5\u00ba Stormo d\u2019assalto nel mese di giugno e poi trasferito in servizio sull'aeroporto di Gorizia, in forza al 4\u00ba Stormo Caccia Terrestre nel mese di agosto.\nLa missione in Africa Orientale e la morte.\nIl 25 gennaio 1936 si imbarca a Napoli per l'Africa Orientale Italiana assegnato in servizio sull'aeroporto di Neghelli; a partire dal 18 febbraio si distingue per l'audacia e le capacit\u00e0 di combattente. In terra di Africa, il pilota per le numerose azioni di guerra, per coraggio, spirito di sacrificio ed elevate qualit\u00e0 combattive, ottiene la promozione, per merito straordinario, a sottotenente del ruolo permanente effettivo. In nove mesi compie ben 38 azioni militari nei campi di Neghelli, Mega, Allata, Irghelein, Meta Gafersa, Arerr\u00f2, Uacille, Uadar\u00e0 e Regioni dei Laghi.\nIl comandante, generale di brigata Ettore Faccenda, invia lui e il tenente osservatore Gaetano Devitofrancesco ad aiutare le truppe della colonna Geloso dirette al centro di Gimma (allora contava circa 5.000 abitanti).\nI due ufficiali partono alle ore 9 dell'8 novembre 1936 con un velivolo Ro.37 della 108\u00aa Squadriglia. \nUn nucleo di ribelli apre il fuoco contro il velivolo che, forse perch\u00e9 colpito al serbatoio del carburante, deve fare un atterraggio di fortuna.\nI resti dei loro corpi e di alcuni frammenti dell\u2019aereo vengono recuperati dalla colonna Geloso ed in seguito collocati in un piccolo monumento ai piedi dell\u2019alzabandiera del campo di Irgalem.\nRiportiamo per intero la notizia della loro morte pubblicata sulla copertina, disegnata da Vittorio Pisani, del Supplemento illustrato de \"La Tribuna illustrata\", Anno XLV - N. 2\u00a0\u201310 gennaio 1937: L'eroica fine di due aviatori costretti ad atterrare tra i predoni - Un apparecchio con due ufficiali, che accompagnava la marcia della colonna Geloso nel Gimma, per cause imprecisate era costretto a scendere fra i predoni in agguato. Il tenente osservatore Gaetano De Vito, [Devitofrancesco] deciso a vendere cara la propria vita, cominciava subito, prima ancora di toccare terra, ad azionare la mitragliatrice, seminando cos\u00ec la morte tra i selvaggi pronti al massacro\". L'aereo atterrava fra i predoni, e nell'impatto l'osservatore veniva sbalzato gi\u00f9 dal velivolo: \"Fortunato Cesari, lui pure ferito, si alzava e correva verso il compagno. La turba feroce avanzava urlando verso gli aviatori. Calmo, risoluto, il Cesari impugnava la rivoltella e mirando con freddezza, sparava tutti i colpi del caricatore fino a quando, crivellato di proiettili, stramazzava sul compagno. Alla memoria dei due Caduti \u00e8 stata concessa la Medaglia d'oro al valor militare alla memoria.\nI due ufficiali cadono da eroi nei pressi del lago Auasa a Radama (Etiopia). I frammenti dei loro corpi e di alcuni pezzi dell'aereo vengono recuperati dalla colonna Geloso e successivamente vengono disposti in un piccolo monumento ai piedi dell'alzabandiera del campo di Irgalem. Il 4 aprile 1937 nel campo dell'Aeroporto di Ciampino a Roma gli viene assegnata la Medaglia d'oro al valor militare. La sua citt\u00e0 natale, Galatina, gli ha intitolato: una Piazza, il GR.E.FA.R. (Gruppo evocatore di fatti remoti) una lapide commemorativa situata nella omonima piazza, una lapide nella Societ\u00e0 Operaia; inoltre l'aeroporto militare di Galatina, dove ha sede il 61\u00ba Stormo, \u00e8 a lui intitolato. \nDomenica 21 ottobre 2013 alla presenza del sindaco di Galatina Cosimo Montagna, del luogotenente Saverio Mengoli (vice-presidente della sezione di Galatina dell'Associazione Arma Aeronautica), delle Associazioni d'Arma di Galatina, del Comandante del 61\u00ba Stormo colonnello Sergio Cavuoti, del cappellano militare del 61\u00ba Stormo Don Fabio Villani ed una nutrita rappresentanza militare e civile, \u00e8 stata restaurata e, finalmente, riportata agli antichi splendori la lapide commemorativa di cui sopra che versava, purtroppo, in uno stato di degrado e di abbandono. Tutto ci\u00f2 \u00e8 stato possibile grazie all'interessamento del Lgt Saverio Mengoli, all'opera meritoria della Signora De Blasi Nanza, alla fattiva collaborazione del tecnico comunale Daniele Grappa ed al meticoloso lavoro di alcuni soci in servizio dell'Associazione (maresciallo Russo Piero Luigi, maresciallo Notaro Vito e maresciallo Sbr\u00f2 Salvatore). Solo adesso si possono ammirare e leggere le gesta dell'eroe galatinese."}
{"id": "1016338", "revid": "1870933", "url": "https://it.wikipedia.org/wiki?curid=1016338", "title": "Turn It Up", "text": ""}
{"id": "1016341", "revid": "38120", "url": "https://it.wikipedia.org/wiki?curid=1016341", "title": "Turn It up", "text": ""}
{"id": "1016345", "revid": "38120", "url": "https://it.wikipedia.org/wiki?curid=1016345", "title": "Turn it Up", "text": ""}
{"id": "1016351", "revid": "72396", "url": "https://it.wikipedia.org/wiki?curid=1016351", "title": "Galla del colletto", "text": ""}
{"id": "1016353", "revid": "92723", "url": "https://it.wikipedia.org/wiki?curid=1016353", "title": "Epifanio il Saggio", "text": "Biografia.\nFu autore dell'agiografia di Sergio di Radone\u017e, iniziata un anno dopo la morte del santo sulla base delle memorie lasciate da quest'ultimo. Termin\u00f2 la stesura della \"Vita\" ben 26 anni dopo la scomparsa di Sergio, intorno al 1417-1418. Tale opera fu in seguito perfezionata e riscritta da Pacomio il Serbo, nella versione che \u00e8 oggi pi\u00f9 nota. Epifanio scrisse inoltre l'agiografia di Stefano di Perm'.\nNell'intento di idealizzare la vita dei santi, realizz\u00f2 i suoi lavori facendo largo uso di panegirici e di uno stile successivamente nominato \"pletenie sloves\", o \"ondate di parole\", caratterizzato da un ampio utilizzo di neologismi in sostantivi e aggettivi. Serge Zenkovskij vide nelle opere di Epifanio una \"nuova pagina della letteratura russa\". \u00c8 opinione di molti che il nuovo stile letterario inaugurato dal santo fosse influenzato dal contemporaneo sviluppo dell'arte pittorica russa nonch\u00e9 dal pensiero di Teofane il Greco.\nDurante la sua vita Epifanio comp\u00ec molti viaggi, visitando i complessi monasteriali di Costantinopoli e del Monte Athos. Mor\u00ec portando il rango di ieromonaco e di confessore del monastero di Troice-Sergieva Lavra."}
{"id": "1016363", "revid": "1522738", "url": "https://it.wikipedia.org/wiki?curid=1016363", "title": "Enzo Erra", "text": "Biografia.\nConvinto fascista sin da ragazzo, nel 1943 fugge da Napoli all'arrivo degli anglo-americani e raggiunge Roma, dove si arruola, a 17 anni, tra gli allievi ufficiali della Repubblica sociale italiana. Terminato il corso, entra nella divisione San Marco della RSI. Rischia la fucilazione a Magenta dopo il 25 aprile 1945, ma riesce a scamparla e a raggiungere Napoli.\nAttivit\u00e0 politica.\nQui aderisce in un primo momento all'Uomo Qualunque, ma allaccia gi\u00e0 contatti con ambienti neofascisti. Nel 1947 si trasferisce a Roma e s'iscrive al Movimento Sociale Italiano, nel quale si mette presto in luce come uno dei pi\u00f9 brillanti esponenti del \"Raggruppamento giovanile\". Il 1\u00ba gennaio 1948 fond\u00f2 con Pino Rauti ed Egidio Sterpa la rivista \"La Sfida\" di cui divenne direttore. Legato al filosofo spiritualista Massimo Scaligero, cultore del pensiero di Rudolf Steiner, entra poi in contatto con Julius Evola, che collabor\u00f2 alla rivista.\nEletto membro della direzione nazionale al Congresso giovanile missino del marzo 1949, Erra chiede al partito di assumere una linea intransigente e contesta le posizioni moderate della dirigenza. Insieme a Pino Rauti, alla maggior parte del movimento giovanile e in linea con le tesi di Julius Evola, si schier\u00f2 in opposizione ai vecchi schieramenti contrapposti tra destra e sinistra o tra Unione sovietica e Stati Uniti, oppure tra socialismo e capitalismo.\nPer due volte, nel maggio 1949 e nel luglio 1950, con i militanti del suo gruppo, occupa per protesta la sede nazionale del MSI. Terminata l'esperienza de \"La Sfida\", fonda nel 1950 la rivista \"Imperium\", che ospita diversi interventi di Evola e Scaligero.\nArrestato nel gennaio 1951, nell'ambito dell'inchiesta che porta al cosiddetto \"processo FAR\", viene assolto nel novembre dello stesso anno, insieme a Rauti e numerosi altri giovani attivisti della destra. Erra raggiunge un accordo con i vertici del MSI ed entra in direzione al III Congresso dell'Aquila del luglio 1952 e in settembre viene eletto segretario del Raggruppamento giovanile missino. Al IV Congresso del MSI (Viareggio, gennaio 1954) promuove con Pino Romualdi ed Ernesto De Marzio una corrente di destra per contrastare la sinistra missina di Ernesto Massi, che interpreta il fascismo come una forma di \"socialismo nazionale\", e il centro moderato di Augusto De Marsanich, Arturo Michelini e Giorgio Almirante.\nDopo alterne vicende nel novembre 1956, al V Congresso missino di Milano, Erra si schiera al fianco di Michelini (eletto segretario nell'ottobre 1954) nello scontro all'ultimo voto con Almirante. Pi\u00f9 tardi per\u00f2 contesta la decisione di Michelini di concludere un nuovo accordo con lo stesso Almirante. Agli inizi del 1958 si dimette dal MSI per fondare con Nicola Foschini il Movimento Nazionale Italiano, che si presenta alle elezioni politiche insieme al Partito Monarchico Popolare dell'armatore napoletano Achille Lauro. Erra per\u00f2 non viene eletto alle politiche del 1958.\nRientrato nel MSI alla fine degli anni ottanta, tra il 1990 ed il 1992 fu sostenitore del suo vecchio sodale Rauti, divenuto segretario nazionale del MSI e rest\u00f2 anche in AN fino alla svolta di Fiuggi. Abbandonata la politica attiva, si dedic\u00f2 completamente all'attivit\u00e0 di saggista e conferenziere, fino alla scomparsa avvenuta all'et\u00e0 di 85 anni.\nAttivit\u00e0 giornalistica e saggistica.\nNel 1954 lascia la segreteria giovanile del MSI e assume la condirezione del settimanale \"Lotta Politica\", organo ufficiale del MSI, che per\u00f2 viene chiuso nel 1955.\nNel 1958 lascia per un lungo periodo la politica attiva, dedicandosi esclusivamente al giornalismo. Lavora quindi per i quotidiani \"Roma\" di Napoli e \"La Notte\" di Milano, per i quali per anni \u00e8 cronista parlamentare e notista politico. Nel 1976, all'indomani della pubblicazione dell\"Intervista sul fascismo\" di Renzo De Felice, Erra scrisse, insieme a Maurice Bard\u00e8che, Gottfried Eisermann, Julien Freund, A. James Gregor e Giovanni Volpe, un volume intitolato \"Sei risposte a Renzo De Felice\". Nel suo scritto Erra, specularmente a quanto affermato dai critici \"da sinistra\" di De Felice, contest\u00f2 la tesi defeliciana secondo cui il fascismo era un fenomeno definitivamente tramontato ed irripetibile.\nNel 1979 collabora con la rivista della Nuova Destra \"Elementi\". Negli ultimi venti anni pubblica numerose opere di storia e di politica. Lo storico Giuseppe Parlato, in un saggio sulle origini del neofascismo definisce Erra \u00abuno dei pi\u00f9 lucidi intellettuali del mondo missino\u00bb."}
{"id": "1016386", "revid": "1563111", "url": "https://it.wikipedia.org/wiki?curid=1016386", "title": "Do Ya Think I'm Sexy?", "text": ""}
{"id": "1016388", "revid": "767487", "url": "https://it.wikipedia.org/wiki?curid=1016388", "title": "Fatti, strafatti e strafighe", "text": "Fatti, strafatti e strafighe (\"Dude, Where's My Car?\") \u00e8 una commedia americana del 2000, diretta da Danny Leiner.\nTrama.\nDopo una notte di follie, Jesse e Chester non riescono a ricordare niente, compreso dove hanno lasciato la loro macchina nella quale hanno dimenticato i regali per l'anniversario delle loro ragazze, gemelle tra loro, Wilma e Wanda. Vengono intercettati da diversi gruppi di persone: uno composto da ragazze aliene bellissime (le cosiddette \"strafighe\") che promettono loro \"piacere orale\", uno da due alieni con sembianze di uomini nordici con tendenze omosessuali e un altro gruppo di sfigati esaltati guidati da un certo Zurl\u00ec che vogliono andare nello spazio; tutti chiedono ai ragazzi il fantomatico \"transponditore del continuum\", che servirebbe a evitare la distruzione dell'universo. Jesse e Chester affronteranno cos\u00ec tante avventure per scoprire chi realmente dei tre gruppi vuole distruggere il pianeta, ma soprattutto dove \u00e8 la loro auto.\nCitazioni in altre opere.\nLa scena dei tatuaggi \u00e8 stata ripresa nel film \"Scary Movie 2\"."}
{"id": "1016408", "revid": "152616", "url": "https://it.wikipedia.org/wiki?curid=1016408", "title": "Moto Guzzi 850 California", "text": ""}
{"id": "1016422", "revid": "290351", "url": "https://it.wikipedia.org/wiki?curid=1016422", "title": "Jason Patric", "text": "Biografia.\nFiglio unico dell'attore e drammaturgo Jason Miller e dell'attrice Linda Gleason, suo nonno era l'attore Jackie Gleason; i suoi genitori divorziarono quando aveva 7 anni. Debutta nel 1986 con il film \"I guerrieri del sole\", successivamente recita nel film \"Ragazzi perduti\". Tra i film pi\u00f9 importanti a cui ha partecipato, spicca su tutti \"Sleepers\" di Barry Levinson, al fianco di Brad Pitt, Robert De Niro Dustin Hoffman e Vittorio Gassman. Inoltre ha recitato in film come \"La custode di mia sorella\", \"Speed 2 - Senza limiti\", \"Amici &amp; vicini\", \"Narc - Analisi di un delitto\" e \"Alamo - Gli ultimi eroi\".\nVita privata.\nPatric ha avuto una relazione con Robin Wright, dopodich\u00e9 ha conosciuto Julia Roberts, pochi giorni dopo che lei aveva annullato il matrimonio con Kiefer Sutherland nel giugno 1991. Dopo due anni di fidanzamento, nel 1993 ha iniziato una relazione con Jennifer Jason Leigh, da cui si \u00e8 separato nel 1994, dopo un anno di convivenza. Dallo stesso anno ha avuto una relazione, che durer\u00e0 fino al 2000, con la modella Christy Turlington. Nel 2002 si \u00e8 fidanzato con Danielle Schreiber, da cui ha avuto un figlio, Gus, nato nel 2010 tramite fecondazione assistita. La coppia si \u00e8 separata nel maggio 2012, dopo dieci anni di relazione discontinua.\nDoppiatori italiani.\nNelle versioni in italiano dei suoi film, Jason Patric \u00e8 stato doppiato da:"}
{"id": "1016432", "revid": "857138", "url": "https://it.wikipedia.org/wiki?curid=1016432", "title": "Malinchismo", "text": "La parola malinchismo \u00e8 un termine popolare messicano che si usa per descrivere una condotta deferente verso lo straniero, quasi un tradimento della propria patria:\nIl termine ha la sua origine ne La Malinche, la donna che accompagn\u00f2 Hern\u00e1n Cort\u00e9s come guida e interprete verso il dominio del suo popolo. Secondo una delle tante versioni storiche, solo grazie a questo determinante aiuto gli spagnoli furono capaci di stabilire alleanze e patti per ottenere l'aiuto di altre popolazioni contro l'Impero Mexica e riuscire cos\u00ec a sottomettere il paese."}
{"id": "1016433", "revid": "271489", "url": "https://it.wikipedia.org/wiki?curid=1016433", "title": "Destra spiritualista", "text": ""}
{"id": "1016435", "revid": "116037517", "url": "https://it.wikipedia.org/wiki?curid=1016435", "title": "Gaetano Martinez", "text": "Biografia.\nFin da piccolo aiut\u00f2 il padre, maestro d'arte, nei lavori di intagliatore di pietra leccese. \nFrequent\u00f2, nella citt\u00e0 natale, la scuola d'arte \"Gioacchino Toma\". Il suo spirito anelava, per\u00f2, a raggiungere Roma, nel tentativo di insediarsi nel mondo dell'arte. \n&lt;br&gt;L'occasione gli fu data dalla biennale del 1911. Il tentativ\u00f2 per\u00f2 fall\u00ec, e allora torn\u00f2 a Galatina dove espresse la sofferenza subita nelle opere \"Il dolore umano\" e \"Maternit\u00e0\". \nDopo la pausa della guerra, nel 1922 ritorn\u00f2 a Roma, ma solo due anni dopo la critica incominci\u00f2 ad interessarsi a lui alla \"Mostra d'arte pugliese\" con le creazioni \"Il Caino\" (dove i muscoli contratti rivelano efficacemente il tormento interiore del fratricida) e con \"Il vinto\" (dove rivela il suo animo in pena). \nFu l'inizio della sua carriera d'artista, che lo vide presente con numerose opere in diversi paesi (\"Lampada senza luce\", \"Cariatide\", \"L'offerta ad Esculapio\"). \nNel 1932 ricevette la medaglia d'oro in una mostra ispirata all'infanzia.\nDelle sue opere, ospitate in gallerie e musei di tutto il mondo, nonch\u00e9 in collezioni private, restano a Galatina, nel museo civico Pietro Cavoti, alcuni busti in terracotta, statue in gesso e, in Piazza Aligheri (lato sud), la gi\u00e0 citata \"Lampada senza luce\", che i galatinesi chiamano \"La pupa\", un nudo femminile in bronzo.\nAll'indomani della sua morte, nel 1951, gli viene dedicata una retrospettiva nell'ambito della VI Quadriennale di Roma."}
{"id": "1016470", "revid": "1305772", "url": "https://it.wikipedia.org/wiki?curid=1016470", "title": "Incubo (disambigua)", "text": ""}
{"id": "1016475", "revid": "1893", "url": "https://it.wikipedia.org/wiki?curid=1016475", "title": "Angoli esplementari", "text": ""}
{"id": "1016477", "revid": "38120", "url": "https://it.wikipedia.org/wiki?curid=1016477", "title": "Vanilla ninja", "text": ""}
{"id": "1016484", "revid": "1442080", "url": "https://it.wikipedia.org/wiki?curid=1016484", "title": "Eborico", "text": "Origine.\nFiglio del re dei Suebi di Gallaecia, Miro e di sua moglie, Siseguta. \nBiografia.\nSal\u00ec al trono, nel 583, alla morte del padre, rispettando la tregua concordata dal padre.Riconosciuta la superiorit\u00e0 dei Visigoti, strinse un patto di alleanza col loro re Leovigildo. Questa sua sottomissione ai Visigoti, port\u00f2 alla ribellione dell'aristocrazia, che ebbe come conseguenza la sua detronizzazione, nel 584.\nUno dei nobili ribelli, Andeca, che era anche suo cognato, lo fece tonsurare, lo fece rinchiudere in un monastero e forzando sua madre, Siseguta, la vedova del re Miro, a sposarlo si proclam\u00f2 e re prese il posto di Eborico sul trono.Eborico mor\u00ec dopo l'anno 585. Ma molto pi\u00f9 probabilmente in quell'anno stesso (585), fatto assassinare dal cognato e patrigno, Andeca.\nDiscendenza.\nDi Eborico non si conosce alcuna discendenza."}
{"id": "1016487", "revid": "1893", "url": "https://it.wikipedia.org/wiki?curid=1016487", "title": "Metodi di indirizzamento", "text": ""}
{"id": "1016493", "revid": "287204", "url": "https://it.wikipedia.org/wiki?curid=1016493", "title": "Gas reale", "text": "Si definisce gas reale un gas il cui comportamento termodinamico si discosta da quello di gas ideale, ovvero che non segue l'equazione di stato dei gas perfetti.\nUn gas pu\u00f2 essere considerato reale per pressioni elevate e basse temperature ,cio\u00e8 per valori della densit\u00e0 del gas abbastanza grandi.\nSulla base della Teoria cinetica dei gas gli scostamenti dal comportamento ideale sono dovuti soprattutto a due delle ipotesi assunte nel modello della teoria:\nDiagramma di Andrews.\nIl diagramma di Andrews \u00e8 la rappresentazione nel piano p-V (detto anche \"piano di Clapeyron\") del comportamento di un sistema gas-liquido (della stessa sostanza).\nConsideriamo un gas racchiuso in un cilindro chiuso tramite un pistone mobile.\nSe il gas considerato \u00e8 ideale, mantenendo la temperatura costante, sul piano di Clapeyron si ottengono delle isoterme, cio\u00e8 delle iperboli equilatere di equazione formula_1. \nSe invece consideriamo un gas reale, notiamo che solo per temperature abbastanza alte e pressioni abbastanza basse le isoterme si avvicinano a delle iperboli, in accordo con l'equazione di stato dei gas perfetti.\nPotenziale di Lennard-Jones.\nSulla base dell'osservazione sperimentale quindi un fatto notevolmente importante per la distinzione tra comportamento di gas reale e ideale \u00e8 proprio il fatto che un gas reale non si pu\u00f2 comprimere indefinitamente, in disaccordo con l'ipotesi di gas ideale. Ci\u00f2 abbiamo appurato essere dovuto al fatto che le molecole occupano un loro \"covolume\". Ma l'osservazione attenta della comprimibilit\u00e0 esprime anche un'altra diversit\u00e0 dal comportamento ideale: il gas \u00e8 per basse pressioni (ma non troppo basse) pi\u00f9 comprimibile che il corrispondente gas ideale e meno comprimibile per valori della pressione pi\u00f9 elevati. Questo comportamento dipende essenzialmente dalla temperatura e dal tipo di gas. \nIl comportamento pu\u00f2 essere spiegato con la presenza di forze intermolecolari che, per valori di temperatura piccoli, \u00e8 fortemente repulsiva e per grandi valori della temperatura invece \u00e8 debolmente attrattiva. La forma di questa forza deriva da un tipico potenziale come in figura. Questo potenziale ha un minimo in corrispondenza di una precisa distanza intermolecolare formula_2 che \u00e8 tipica di ciascuna sostanza e rappresenta il punto in cui la forza \u00e8 nulla. Prima di tale punto la derivata parziale:\nquindi vi \u00e8 repulsione tra le molecole che cresce velocemente al diminuire della distanza, per formula_4 invece si ha una derivata negativa che implica una forza attrattiva, ma tuttavia sempre pi\u00f9 debole fino a scomparire per distanze molto grandi. Sulla base di questo potenziale detto di Lennard-Jones o \"12-6\" che ha la forma:\nnel 1873 Van der Waals formula un'equazione di stato per i gas reali che tiene conto del fatto che le molecole hanno un proprio volume ed esistono forze intermolecolari che influiscono sulla pressione del gas."}
{"id": "1016496", "revid": "125585728", "url": "https://it.wikipedia.org/wiki?curid=1016496", "title": "Pietro Siciliani", "text": "Biografia.\nFiglio di un commerciante di pelli, dopo gli studi nel seminario di Otranto frequent\u00f2 il Collegio gesuitico di Lecce (1850-55) e, dal 1856 al 1857, il Collegio medico-cerusico di Napoli, dal quale fugg\u00ec dopo essere stato segnalato alla polizia borbonica a causa delle sue simpatie liberali. \nA Pisa, nel 1859, si laure\u00f2 in Medicina e chirurgia sotto la guida di Cesare Studiati, stringendo inoltre un proficuo rapporto di collaborazione con lo iatrofilosofo Francesco Puccinotti (1794-1872), che influ\u00ec molto sui suoi studi filosofici. Sempre in Toscana strinse rapporti di profonda amicizia con personalit\u00e0 importanti e influenti della cultura dell'Ottocento, quali: Silvestro Centofanti, Filippo Pacini, Gino Capponi, Maurizio Bufalini e altri.\nSeguendo la sua vocazione, orient\u00f2 i propri studi verso le discipline filosofiche e ottenne, nel 1862, la cattedra di Filosofia speculativa e morale nel Regio liceo \"Dante Alighieri\" di Firenze, dove insegn\u00f2 fino al 1867. \nA Firenze spos\u00f2, nel 1864, la letterata e filantropa Cesira Pozzolini (1839-1914), nipote del senatore Vincenzo Malenchini e appartenente a una famiglia di forte fede unitaria e liberale (la madre, Gesualda Malenchini, ispettrice nelle scuole femminili di Firenze e fondatrice di una scuola rurale gratuita per i figli dei contadini del piccolo centro di Bivigliano, era stata la prima donna ad aver portato a Firenze il tricolore nei moti del 1848 e il fratello Giorgio Pozzolini aveva combattuto nelle maggiori battaglie risorgimentali affiancando Giuseppe Garibaldi e Nino Bixio). Da questa unione nacque, nel 1866, il console Vito Siciliani conte di Morreale (1866-1940).\nIn questo periodo fu iniziato in massoneria nella loggia fiorentina \"La Concordia\" (1867). \nNel 1867 fu nominato professore straordinario di filosofia teoretica a Bologna dal ministro Cesare Correnti e incaricato dell'insegnamento di pedagogia. Nel 1879, poi, divenne docente ordinario della stessa disciplina sempre nell'Ateneo felsineo. A Bologna tenne anche il secondo corso italiano di sociologia teoretica. Qui, inoltre, strinse amicizia col poeta Giosu\u00e8 Carducci, anch'egli accademico a Bologna ed entr\u00f2 in contatto con Francesco Fiorentino e Bertrando Spaventa.\nDal 1868 al 1869 fu co-direttore della \"Rivista bolognese di scienze, lettere, arti e scuole\" con Francesco Fiorentino, Cesare Albicini ed Enrico Panzacchi. Ne abbandon\u00f2 la direzione per divergenze maturate in seno alla direzione generate, probabilmente, dall'impostazione (eclettica) che Siciliani intendeva dare alla Rivista e che contrastava con l'indirizzo idealistico voluto da Fiorentino.\nA Bologna istitu\u00ec un centro di studi pedagogici, contribuendo all'elevazione della pedagogia al rango di scienza. Fu un convinto assertore della \"valorizzazione della persona\" e perci\u00f2 la sua azione educativa, per giungere alla conquista della libert\u00e0 e del carattere morale da parte del soggetto da educare, prevedeva l'intervento della famiglia e della societ\u00e0. Altro suo pensiero fondamentale fu il principio dell'autodidattica che, pur non escludendo l'azione dell'educatore, mette in primo piano il protagonismo del soggetto da educare. \nAlla sua morte, avvenuta nel 1885, ricevette onoranze e attestati di stima da parte di molti studiosi europei e americani, mentre in Italia la sua fama fu oscurata da giudizi negativi, espressi anzitutto da Giovanni Gentile che vedeva in lui un'espressione (bench\u00e9 autonoma) della scuola positivistica . Di recente \u00e8 stata rivalutata l'influenza vichiana sul suo pensiero.\nA lui \u00e8 dedicata la Biblioteca civica di Galatina, nella quale \u00e8 conservato il \"Fondo Siciliani\" la raccolta, cio\u00e8, dei libri appartenuti al pensatore e donati alla biblioteca dalla moglie Cesira Pozzolini. A Pietro Siciliani \u00e8 dedicato anche il Liceo Socio-Psicopedagogico di Lecce e l'Istituto Penale per i minorenni di Bologna.\n\u00c8 sepolto nel Cimitero delle Porte Sante di Firenze.\nIl pensiero filosofico.\nDi formazione giobertiana, Siciliani si accost\u00f2 al pensiero di Vico gi\u00e0 negli anni fiorentini, tentando di inaugurare una filosofia mediana (detta della \"terza via\") che individuasse una sintesi tra opposte e differenti discipline. Dal suo punto di vista, infatti, ogni pensiero contiene del buono e delle esagerazioni. Metodo del pensiero \"mediano\" sar\u00e0, dunque, quello di salvare ci\u00f2 che c'\u00e8 di buono di una scuola di pensiero per rigettarne le astrattezze e le esagerazioni. \nCon lo scritto del 1876, \"La Critica nella filosofia zoologica del XIX secolo\", Siciliani approd\u00f2 nel pi\u00f9 ampio dibattito europeo, ricevendo apprezzamenti e pareri favorevoli dai pi\u00f9 illustri scienziati internazionali. Nel frattempo approfond\u00ec e diede il suo contributo speculativo alle nuove discipline che in quegli anni muovevano alla ricerca di un'identit\u00e0 epistemologica: la sociologia (\"Socialismo, darwinismo e sociologia moderna\", 1879; \"Teorie sociali e socialismo\", 1880) e la psicologia (\"Prolegomeni alla moderna psicogenia\", 1878, tradotta in francese da Alessandro Herzen con il titolo \"Prol\u00e8gom\u00e9nes a la psychog\u00e9nie moderne\", 1879).\nI Congressi Pedagogici.\nA partire dal 1880 il ministro Francesco De Sanctis confer\u00ec a Siciliani la presidenza di vari congressi pedagogici che si tennero a Firenze (1880), Venezia (1881), Genova (1882) Milano (1883) e sempre nel 1880 Siciliani presiedette la prima sezione dell'XI Congresso pedagogico romano. Queste esperienze lo portarono a un approfondimento sempre maggiore della pedagogia, alla quale egli contribu\u00ec a conferire un indirizzo scientifico, positivista e ampiamente laico (si vedano le sue opere \"Rivoluzione e pedagogia moderna\", 1882; \"La scienza nell'educazione\", 1881)."}
{"id": "1016500", "revid": "1516566", "url": "https://it.wikipedia.org/wiki?curid=1016500", "title": "Non \u00e8 la Rai estate", "text": "Non \u00e8 la Rai estate \u00e8 la quarta compilation di canzoni cantate nel programma televisivo \"Non \u00e8 la RAI\", pubblicata nel giugno 1994 dall'etichetta discografica RTI Music. La denominazione \"estate\" \u00e8 legata alla stagione nel quale il disco \u00e8 stato pubblicato.\nIl disco.\nIl disco conteneva 22 tracce, per la maggior parte cover di brani gi\u00e0 noti a livello nazionale o internazionale, eseguite come da tradizione per la maggior parte da cantanti professioniste che prestavano la propria voce alle giovani protagoniste della trasmissione che le interpretavano. Nei crediti dell'opera, le cantanti sono segnalate come \"vocalist\" e attribuite ai brani da loro eseguiti insieme alla ragazza che li interpretava in ambito televisivo.\nLe ragazze che hanno invece potuto incidere con la propria voce un brano su questo disco sono Alessia Gioffi, Pamela Petrarolo, Ilaria Galassi, Roberta Modigliani, Roberta Carrano, Laura Migliacci."}
{"id": "1016502", "revid": "7336", "url": "https://it.wikipedia.org/wiki?curid=1016502", "title": "Scuola positivistica", "text": ""}
{"id": "1016503", "revid": "181699", "url": "https://it.wikipedia.org/wiki?curid=1016503", "title": "Chi Chi LaRue", "text": "Ha diretto un elevato numero di film pornografici gay, bisessuali e etero. Ha diretto film anche con gli pseudonimi di \"David Lawrence\" e di \"Taylor Hudson\". Prima di passare alla direzione dei film pornografici, ha partecipato come attrice ad un certo numero di essi.\nBiografia.\nChi Chi LaRue \u00e8 Solo un piccolo numero di registi erotici gay hanno ottenuto una fama anche al di fuori del settore, e lei \u00e8 una di questi. Nonostante abbia subito un leggero attacco di cuore nel marzo del 2004, mantiene un ritmo di lavoro serrato, che comprende ospitate presso varie situazioni mondane e partecipazioni a show in cui si assegnano premi; inoltre presenzia in vari eventi in giro per gli Stati Uniti e l'Europa.\nDivenuta ormai un'autentica icona gay, \u00e8 poi praticamente un'\"istituzione\" permanente in eventi di grande importanza, come la Folsom Street Fair a San Francisco, oppure Southern Decadence a New Orleans.\nDopo aver diretto centinaia di film gay fin dal 1988, LaRue nel 2003 inizi\u00f2 a dirigere anche film etero, per la casa di produzione Vivid Video, e presto fu molto amata tra le attrici, in particolare da Jenna Jameson. Come uomo gay, ha infatti dimostrato un tipo di approccio sensibile e caratterizzato da sincera ammirazione per le donne, che i registi eterosessuali spesso hanno trascurato.\nPer un certo periodo si \u00e8 divisa tra la Vivid Video e la sua propria casa di produzione, la Rascal Video, distribuita da un'altra societ\u00e0 di cui pure \u00e8 socia, la Channel 1 Releasing. Al di l\u00e0 della produzione cinematografica poi, LaRue sta espandendo il suo \"impero\" con una sua serie di dildi e altri giocattoli sessuali, e inoltre libri, calendari e altro ancora. Gli attori della Rascal Video sono tra i pi\u00f9 noti nell'industria del porno gay. Tra gli altri si possono annoverare Benjamin Bradley, Luca DiCorso, Jan Fischer, Chad Hunt e Johnny Hazzard. Nel 2006 LaRue ha anche acquistato la All Worlds Video.\nInfine, \u00e8 anche una notevole DJ, operativa in numerosi eventi gay durante l'anno. Nel 1992 Chi Chi comparve nel video del brano musicale \"Deeper and Deeper\" di Madonna.\nChi Chi ha usato spesso la sua influenza del mondo hardcore per promuovere l'uso del preservativo sia nei video che nella vita. \u00c8 molto attiva non solamente a parole, ma anche nei fatti, avendo lasciato la Vivid Video nel febbraio 2006, dopo che questa casa di produzione aveva cambiato la sua politica in materia, dirottando verso un uso non sistematico delle protezioni. Sebbene comunque LaRue abbia intrapreso una politica aziendale e un'attivit\u00e0 personale volta alla promozione dell'uso del condom, al punto da arrivare a rifiutare la presenza nei suoi film di attori di cui fosse documentata una passata attivit\u00e0 senza protezioni sul set, tale rifiuto non \u00e8 sistematico, ma dipende dai singoli casi. Infatti alcuni attori che in passato hanno recitato senza condom, continuano ancora a lavorare in film di LaRue, come per esempio Brent Everett, Andy Hunter e Michael Brandon. Al contrario, attori come Jeff Palmer e Jackson Price sono stati \"esiliati\" da Chi Chi: questo sembra dovuto al fatto che questi attori non solamente hanno recitato in passato in film senza protezioni, ma pare continuino tuttora a sostenere l'inutilit\u00e0 dei preservativi.\nNel 2004 LaRue fu fotografata da Timothy Greenfield-Sanders per la sua monografia, dal titolo \"XXX: Thirty Porn-star Portraits\". Alle immagini si accompagnava un'intervista di John Waters, un fan dichiarato dell'opera di LaRue. La \"directrix\", come viene chiamata, \u00e8 poi comparsa anche in un documentario intitolato \"Thinking XXX\" trasmesso dalla rete televisiva HBO; e inoltre nei documentari \"Porno Valley\" e \"Cycles of Porn: Sex/Life L.A., Part 2\" (diretto da Jochen Hick).\nRiconoscimenti.\nInoltre ha diretto i seguenti film premiati come migliori film hard gay:"}
{"id": "1016507", "revid": "729019", "url": "https://it.wikipedia.org/wiki?curid=1016507", "title": "Acronimo ridondante", "text": "Un acronimo ridondante \u00e8 l'uso di un acronimo ripetendo una parola usata nella formazione dell'acronimo, quindi ridondante. In inglese \u00e8 chiamata RAS Syndrome o RAP Phrases, termine coniato nel 2001 dalla rivista inglese New Scientist. \nI nomi inglesi sopra citati sono usi ironici dell'errore, infatti per esteso significherebbero rispettivamente \"Redundant Acronym Syndrome Syndrome\" e \"Redundant Acronym Phrases Phrases\".\nUsi.\nAlcuni acronimi ridondanti possono essere usati per distinguere due acronimi uguali, che in un contesto non determinato possono essere confusi. Infatti si pu\u00f2 usare \"Foglio CSS\" perch\u00e9 CSS pu\u00f2 essere riferito anche al Content Scrambling System, un sistema di sicurezza usato nei DVD, talvolta chiamato tramite acronimo ridondante \"Sistema CSS\"."}
{"id": "1016510", "revid": "125350225", "url": "https://it.wikipedia.org/wiki?curid=1016510", "title": "Wakeboard", "text": "Il wakeboard \u00e8 uno sport acquatico che nasce dalla fusione tra lo sci nautico e lo snowboard.\nDescrizione.\nSport di recente diffusione, viene praticato soprattutto nei laghi, ma pu\u00f2 essere praticato anche in mare sebbene il moto ondoso disturbi la pratica. Il praticante viene trainato sull\u2019acqua per mezzo di una corda e di un bilancino permettendogli di eseguire curve, salti e manovre di ogni genere. Durante la pratica \u00e8 obbligatorio l\u2019utilizzo di un giubbotto di salvataggio che permetta di galleggiare.\nPraticato inizialmente negli Stati Uniti a partire dagli anni '90, ha visto una larga diffusione, nel giro di pochi anni, in tutto il mondo, con densa presenza televisiva e parte integrante dei famosi X Games, organizzati dall'emittente televisiva americana ESPN. Questa disciplinasta riscuotendo un grande successo anche per numero di praticanti, prendendosi il grande merito di trascinare con s\u00e9 anche la popolarit\u00e0 di altre discipline come le classiche o i piedi nudi.\nSi utilizzano tavole generalmente sottili e di forma rettangolare con gli spigoli smussati e un profilo convesso. Sulla faccia superiore presentano attacchi simili agli scarponi da snowboard con i quali l\u2019atleta (\"rider\") rimane attaccato alla tavola. Le tavole possono avere fondo liscio, possono presentare linee d\u2019acqua e/o essere dotate di pinnette per una tenuta migliore. Variano tra loro per forma, misura, e flessibilit\u00e0.\nUna variante del wakeboard \u00e8 il \"wakeskate\": la tavola non presenta attacchi ma solamente un grip antiscivolo sul quale il praticante \u00e8 appoggiato. Le manovre che si eseguono sono molto pi\u00f9 simili allo skateboard.\nUna novit\u00e0 degli ultimi anni \u00e8 la possibilit\u00e0 di far praticare il wakeboard anche a persone con disabilit\u00e0 nell\u2019uso delle gambe per mezzo di una particolare attrezzatura detta \"sitwake\". Il \"sitwake\" \u00e8 una particolare tavola dotata di un telaio montato al posto degli attacchi. Sul telaio \u00e8 agganciato guscio all\u2019interno del quale pu\u00f2 sedere l\u2019atleta. Grazie a spostamenti del busto l\u2019atleta pu\u00f2 direzionare la tavola con il proprio peso ed eseguire curve, salti e rotazioni.\nL\u2019impostazione del wakeboard si pu\u00f2 dividere in due diverse andature:\nSolitamente un atleta ha una preferenza per quanto riguarda l\u2019andatura, che pu\u00f2 essere o \"regular\" o \"goofy\". Di conseguenza si introduce il termine \"switch\" nel momento in cui il rider procede con un\u2019andatura opposta rispetto a quella propria preferita. Un atleta \"regular\" \u201cin \"switch\"\u201d procede con andatura \"goofy\". Per gli atleti in \"sitwake\" si parler\u00e0 di \"switch\" nel momento in cui procederanno all\u2019indietro tenendo il bilancino dietro la schiena.\nWakeboard barca.\nIl wakeboard pu\u00f2 essere praticato venendo trainati da una imbarcazione specifica ad una velocit\u00e0 di 32-36 km/h. La barca deve essere provvista di \"tower\", una particolare struttura in tubolari metallici che permette di innalzare il punto di ancoraggio della corda a circa 2 metri di altezza dal livello dell\u2019acqua. Questo facilita la partenza dell\u2019atleta dall\u2019acqua e l\u2019esecuzione delle manovre (\"tricks\").\nLe manovre possono essere di varie tipologie e, nella maggior parte dei casi, sfruttano le due onde create dall\u2019imbarcazione per eseguire salti. L\u2019atleta utilizza la prima onda come rampa, esegue una figura durante la fase aerea e atterra sulla seconda onda. I tricks si possono dividere in 3 grandi categorie:\nDurante una competizione, una giuria preposta, valuta la difficolt\u00e0, l\u2019esecuzione e lo stile dei tricks. Ogni atleta ha due passaggi durante i quali pu\u00f2 eseguire un numero variabile di figure a seconda della competizione. In caso di caduta il rider verr\u00e0 ripescato e la sua gara continuer\u00e0 da dove si era interrotta. I giudici non conteggeranno la figura fallita che penalizzer\u00e0 inoltre il punteggio complessivo della prova.\nCable wakeboard.\nIl cable wakeboard differisce dal wakeboard barca per quanto riguarda il mezzo di traino dell\u2019atleta. In questo caso viene utilizzato un impianto molto simile ad uno skilift per trainare pi\u00f9 praticanti contemporaneamente lungo un percorso ad anello. L\u2019impianto \u00e8 dotato di tralicci di 10-12 metri di altezza con ai loro estremi pulegge che sorreggono un cavo principale trainante.\nEsistono 2 tipologie di impianti cable\nLa differenza sostanziale \u00e8 che, sul 1 on 1 c'\u00e8 un solo bilancino, che va avanti ed indietro su un percorso in linea retta, di conseguenza \u00e8 possibile trainare un solo rider per volta. Questa soluzione \u00e8 l'ideale per chi voglia imparare, in quanto in caso di caduta, l'impianto si ferma, e l'operatore manda il bilancino a riprendere il rider in acqua per farlo ripartire immediatamente senza perdite di tempo.\nIl Full Size Invece \u00e8 composto da pi\u00f9 tralicci che compongono una forma circolare, su questo cavo, mosso da un motore elettrico alla velocit\u00e0 di 30-32 km/h, sono posti ad intervalli regolari specifici ganci (\"carriers\") ai quali sono attaccati di volta in volta corde e bilancini. A differenza degli impianti da sci, i praticanti possono compiere pi\u00f9 giri una volta partiti; nel caso di caduta mollano il bilancino, nuotano fino alla sponda pi\u00f9 vicina e ritornano al punto di partenza. Un operatore preposto alla guida dell\u2019impianto \u00e8 addetto all\u2019aggancio e allo sgancio delle corde, facendo s\u00ec che i praticanti possano partire sostituendosi a coloro che sono caduti.\nNon essendovi le onde create dalla barca, per eseguire le manovre, lungo il percorso sono disposte strutture galleggianti di vario genere (rampe, rails, tubi) assimilabili a quelle presenti in uno snowpark. Inoltre l\u2019atleta pu\u00f2 eseguire manovre sfruttando il potere trainante dell\u2019impianto senza l\u2019utilizzo di rampe. Le manovre principali si possono dividere quindi in due tipologie:\nDurante le competizioni ogni atleta compie un giro dell\u2019impianto durante il quale deve eseguire un pari numero di \"airtricks\" e di \"tricks\" sulle rampe. Ogni atleta ha a disposizione due giri dell\u2019impianto (run) di cui verr\u00e0 conteggiato solo il migliore. In caso di caduta la run dell\u2019atleta terminer\u00e0 e verranno conteggiate le figure eseguite correttamente solo fino a quel punto. La giuria valuter\u00e0 la difficolt\u00e0 tecnica delle manovre, l\u2019esecuzione e lo stile. Inoltre vengono valutate anche la variet\u00e0 delle manovre e la capacit\u00e0 dell\u2019atleta di compiere rotazioni in entrambi i sensi (orario e antiorario).\nPer poter salire sulle strutture galleggianti \u00e8 obbligatorio l\u2019uso del casco nonch\u00e9 del giubbotto di salvataggio.\nI migliori risultati italiani.\nCable Wakeboard.\nI primi italiani ad aver formato la Nazionale e ad aver partecipato ad un mondiale di cable wakeboar Nelle Filippine con la Federazione Italiana sono stati nel 2012 Manuela Cicalini (Pescara) e Federico Farina (Milano), senza aver conquistato titoli.\nNel settembre 2015, presso l'impianto \"Starwake Cablepark\" di Ravenna, si sono disputati i Campionati Europei (Europa, Africa e Middle East) di cable wakeboard : la squadra italiana, ha conquistato la medaglia di bronzo nella classifica per nazioni. I migliori piazzamenti della nazionale italiana sono stati:\nPer la prima volta nella storia di questo sport, gli atleti paralimpici hanno partecipato alla competizione con il titolo europeo in palio, ed il romagnolo Emanuele Pagnini ha conquistato la medaglia d'argento.\nNel novembre 2016, presso l\u2019impianto \"Morelos Acuaski Action Park\" in Messico si sono tenuti i Campionati Mondiali di cable wakeboard, dove molti atleti italiani hanno ottenuto risultati . La squadra italiana, ha conquistato la medaglia d\u2019argento nella classifica per nazioni. I migliori piazzamenti della nazionale italiana sono stati:\nAd Agosto 2018, presso l'impianto \"Wakeparadise Milano,\" si sono disputati i Campionati Europei (Europa, Africa e Middle East) di cable wakeboard: la nazionale italiana ha ottenuto il proprio miglior risultato di sempre, con la vittoria dell'oro a squadre nella competizione Open. \nI migliori piazzamenti individuali che hanno portato a questo risultato sono:"}
{"id": "1016517", "revid": "1534172", "url": "https://it.wikipedia.org/wiki?curid=1016517", "title": "Sangiaccato (Balcani)", "text": "Il Sangiaccato (in serbo, croato e bosniaco \"Sand\u017eak\" o \"\u0421\u0430\u043d\u045f\u0430\u043a\" , in albanese \"Sanxhak\" o \"Sanxhaku\", in turco \"Sancak\") \u00e8 una regione storico-politica e geografico-amministrativa dei Balcani occidentali suddivisa tra Serbia e Montenegro. Deve il suo nome all'unit\u00e0 amministrativa del Sangiaccato di Novi Pazar, una suddivisione dell'Impero ottomano che rimase in vigore fino alle guerre balcaniche del 1912.\nNome.\nLa regione \u00e8 conosciuta come \"Sand\u017eak\" (\"\u0421\u0430\u043d\u045f\u0430\u043a\") o \"Novopazarski Sand\u017eak\" da tutti i gruppi etnici presenti nel suo territorio (Bosgnacchi, Serbi e Montenegrini). A volte i Serbi si riferiscono alla regione come all'\"Oblast di Ra\u0161ka\" (\"\u0420\u0430\u0448\u043a\u0430 \u041e\u0431\u043b\u0430\u0441\u0442\").\nGeografia.\nIl Sangiaccato si estende dal confine con la Bosnia ed Erzegovina fino al Kosovo comprendendo un'area di 8.686\u00a0km\u00b2. La regione delinea inoltre il confine tra la Serbia (a nord-est) e il Montenegro (a sud-ovest).\nSei municipalit\u00e0 del Sangiaccato sono incluse nel territorio serbo (Novi Pazar, Sjenica, Tutin, Prijepolje, Nova Varo\u0161 e Priboj) e sei si trovano in Montenegro (Pljevlja, Bijelo Polje, Berane, Andrijevica, Ro\u017eaje e Plav).\nLa citt\u00e0 maggiore della regione, nonch\u00e9 tradizionale capoluogo storico e amministrativo, \u00e8 Novi Pazar, che conta circa 55.000 abitanti. Le altre maggiori citt\u00e0 del Sangiaccato sono Pljevlja (23.800 abitanti) e Priboj (19.600). In Serbia le municipalit\u00e0 di Novi Pazar e Tutin sono incluse nel distretto di Ra\u0161ka, mentre le municipalit\u00e0 di Sjenica, Prijepolje, Nova Varo\u0161 e Priboj sono incluse nel distretto di Zlatibor.\nStoria.\nI primi abitanti delle regioni di cui si hanno notizie sono gli Illiri. Nel I secolo d.C. la regione venne conquistata dai Romani, mentre tra il VI e il VII secolo si insediarono le prime trib\u00f9 slave, molte di etnia serba.\nNel Medioevo la regione era inclusa nello stato serbo di Ra\u0161ka (\"Rascia\"). La capitale della Ra\u0161ka era la citt\u00e0 di Stari Ras, localizzata vicino all'attuale centro di Novi Pazar. Il Sangiaccato fu in seguito parte dei successivi stati serbi, fino a quando venne conquistato dagli Ottomani nel XV secolo.\nDurante i secoli di dominazione ottomana il Sangiaccato di Novi Pazar fu una parte della Provincia di Bosnia dell'Impero ottomano, prima di essere incluso nella Provincia del Kosovo nel 1878 a seguito della perdita della Bosnia divenuta protettorato dell'Austria-Ungheria.\nIl congresso di Berlino, tenutosi nello stesso anno, autorizz\u00f2 l'Austria-Ungheria a posizionare presidi militari nel Sangiaccato, che rimasero attivi fino al 1909, quando fu ceduto agli ottomani in cambio del consenso all'annessione totale della Bosnia.\nNell'ottobre 1912, la regione venne conquistata dalle truppe serbe e montenegrine, alleate nella prima guerra balcanica contro i Turchi. A conclusione delle operazioni militari, il Sangiaccato venne suddiviso tra i Regni di Serbia e Montenegro.\nCome diretta conseguenza della politica autoritaria delle nuove autorit\u00e0 serbe e montenegrine, molti abitanti bosgnacchi e albanesi del Sangiaccato emigrarono in Turchia come \"muhajir\". L'emigrazione dur\u00f2 dal 1912 al 1970 e si stima che pi\u00f9 di un milione di Turchi derivi da emigranti del Sangiaccato. Ci sono numerose colonie di Bosgnacchi di questa regione dei Balcani in Turchia, in particolare a Edirne, Istanbul, Adapazar\u0131, Bursa, e Samsun.\nNel corso della prima guerra mondiale, il Sangiaccato fu occupato dall'Austria-Ungheria dal 1914 al 1918. Nel 1918 l'unificazione dei Regni di Montenegro e Serbia con i territori fino ad allora asburgici abitati da Slavi meridionali (Slovenia, Croazia, Bosnia ed Erzegovina) port\u00f2 alla creazione del Regno dei Serbi, Croati e Sloveni, dal 1929 Regno di Jugoslavia. Tra il 1929 e il 1941 il Sangiaccato fu un'area inclusa nella nuova unit\u00e0 amministrativa della Banovina della Zeta, che aveva per capoluogo l'antica capitale montenegrina Cettigne.\nGran parte del Sangiaccato fu sotto l'occupazione italiana durante la seconda guerra mondiale, per lo pi\u00f9 all'interno del Governatorato del Montenegro. La citt\u00e0 di Novi Pazar venne inclusa nella Serbia, lo stato fantoccio del generale Milan Nedi\u0107, mentre Plav e Ro\u017eaje vennero annesse all'Albania italiana. Dopo la conclusione del conflitto, il Sangiaccato venne suddiviso tra Serbia e Montenegro, come previsto dagli accordi fra i due Paesi del 1913.\nLe guerre jugoslave degli anni novanta non interessarono il Sangiaccato, anche se i conflitti in Bosnia e nel Kosovo comportarono la crescita delle tensioni etniche e nel secondo caso i bombardamenti della NATO.\nSecondo i dati forniti da alcuni partiti rappresentanti dei Bosgnacchi del Sangiaccato, circa 60.000-80.000 Bosniaci musulmani emigrarono dalla regione in questo periodo a causa dell'oppressione politica e dell'operato della polizia nel territorio del Sangiaccato. Ci furono alcuni casi di assassini di cittadini bosgnacchi negli anni compresi tra il 1992 e il 1995; i pi\u00f9 conosciuti riguardarono i casi di Sjeverin (Priboj), Bukovica (Pljevlja) e \n\u0160trpci (Prijepolje).\nCon i radicali cambiamenti in senso democratico che caratterizzarono la politica serba nel 2000, i Bosgnacchi poterono cominciare a partecipare in modo pi\u00f9 significativo alla vita politica in Serbia e Montenegro. Rasim Ljaji\u0107, esponente politico bosgnacco, divenne ministro del governo della Serbia e Montenegro, mentre Rifat Rastoder \u00e8 l'attuale vicepresidente del parlamento montenegrino.\nDemografia.\nSecondo i censimenti ufficiali effettuati in Serbia e in Montenegro tra il 2002 e il 2003, nel Sangiaccato risiede una popolazione complessiva di 426.044 persone. Gli abitanti della parte serba della regione ammontano a 235.567 persone, mentre risiedono nella parte montenegrina 190.477 abitanti.\n\"'Gruppi etnici nel Sangiaccato:\nGruppi etnici nel Sangiaccato serbo:\nGruppi etnici nel Sangiaccato montenegrino:\nLe municipalit\u00e0 a maggioranza bosgnacca e albanese sono: Novi Pazar (76,28%), Tutin (94,23%), Sjenica (73,34%), Plav (50,73%) e Ro\u017eaje (81,68%).\nLe municipalit\u00e0 a maggioranza serba sono: Priboj (74,15%), Prijepolje (56,82%), Nova Varo\u0161 (90,09%), Pljevlja (59,52%) e Andrijevica (65,08%).\nLe municipalit\u00e0 etnicamente miste con una maggioranza relativa serba sono: Bijelo Polje (36,31%) e Berane (41,43%).\nComponente bosgnacca e albanese nelle diverse municipalit\u00e0 del Sangiaccato: \n\"Musulmani di nazionalit\u00e0\" nelle diverse municipalit\u00e0 del Sangiaccato:\nComponente serba nelle diverse municipalit\u00e0 del Sangiaccato:\nComponente montenegrina nelle diverse municipalit\u00e0 del Sangiaccato: \nPolitica e ricerca di autonomia.\nNel periodo di esistenza della Repubblica Federale di Iugoslavia e della Confederazione di Serbia e Montenegro (1992-2002 e 2002-2006), alcuni politici di etnia bosgnacca provenienti da questa regione sostennero la costituzione di uno status autonomo per il territorio del Sangiaccato.\nLa proposta pi\u00f9 radicale fu quella della possibile creazione della \"Repubblica del Sangiaccato\", confederata a Serbia e Montenegro. Poich\u00e9 ora Serbia e Montenegro sono stati indipendenti, e il Sangiaccato si trova suddiviso fra queste due repubbliche, \u00e8 probabile che futuri assetti autonomistici per la regione rispettino i confini internazionali fra i due Paesi.\nInoltre, costituendo i bosgnacchi la maggioranza solo in tre municipalit\u00e0 orientali del Sangiaccato serbo e in due municipalit\u00e0 orientali di quello montenegrino, ed essendo la popolazione serba e montenegrina di questa regione etnicamente mista sostanzialmente contraria a un possibile status autonomo, \u00e8 improbabile che una futura regione autonoma racchiuda anche le municipalit\u00e0 a maggioranza serba e montenegrina del Sangiaccato.\nIl \"Consiglio Nazionale Bosgnacco di Serbia-Montenegro\" rappresenta la regione presso l'Organizzazione delle Nazioni e dei Popoli non rappresentati (UNPO) dal 1993."}
{"id": "1016518", "revid": "3732", "url": "https://it.wikipedia.org/wiki?curid=1016518", "title": "Passo del Muraglione", "text": "Il passo del Muraglione, gi\u00e0 Colla dei Pratiglioni, \u00e8 un valico dell'Appennino tosco-romagnolo, altitudine 907 m s.l.m., sito in provincia di Firenze, nel comune di San Godenzo, 6 chilometri a sud del confine amministrativo fra Toscana ed Emilia-Romagna (provincia di Forl\u00ec-Cesena). \u00c8 attraversato dalla strada statale 67 Tosco-Romagnola. Separa la valle di San Godenzo e il Mugello dalla valle del Montone.\nStoria.\nAnticamente percorso da mulattiere, ebbe il nome di \u00abColla di Pratiglione\u00bb. Tra il 1832 e il 1836 il granduca di Toscana Leopoldo II fece costruire una strada carrozzabile per mettere in comunicazione la capitale Firenze con la Romagna toscana fino a Terra del Sole. Contemporaneamente alla strada furono costruiti sul passo una casa cantoniera e un alberghetto. L'ingegnere che progett\u00f2 la via di comunicazione, Alessandro Manetti, fece costruire un muro di pietre per offrire ai viandanti un riparo dal forte vento di crinale. Dal muro, o muraglione, deriva il nome del passo.\nEscursionismo.\nIl passo \u00e8 un posto-tappa della Grande escursione appenninica."}
{"id": "1016520", "revid": "36426", "url": "https://it.wikipedia.org/wiki?curid=1016520", "title": "Gioacchino Toma", "text": "Biografia.\nOrfano a sei anni, Gioacchino Toma conobbe un'infanzia infelice, tra orfanotrofi, conventi e per un certo tempo anche il carcere\u02d0 queste esperienze segnarono per la vita la sua sensibilit\u00e0. Nell'unica opera letteraria di cui fu autore: \"Ricordi di un orfano\", Toma, descrivendo la sua infanzia di orfano privo di affetti, deline\u00f2 una sufficiente guida per capire la sua personalit\u00e0 di artista. Le vicende tragiche della sua adolescenza, impregnarono infatti di tristezza parte della sua produzione artistica, tanto che una parte della critica ufficiale, in modo semplicistico, lo defin\u00ec \"il pittore del grigio\".\nA dieci anni, come orfano, fu affidato a parenti, cui giunse poco gradito l'impegno di prendersene cura. Se ne liberarono, affidandolo prima ad un convento e successivamente all'Ospizio gratuito di Giovinazzo, Gioacchino dove apprese i primi rudimenti del disegno e realizz\u00f2 negli anni 1853-1855 varie nature morte di modesta qualit\u00e0.\nRitorn\u00f2 a casa, a Galatina, in seguito ad una malattia; ma l'atmosfera domestica gli era insopportabile. Un violento litigio con i familiari lo indusse all'et\u00e0 di 18 anni a rompere definitivamente con questi e partire. Nel 1855 raggiunse fortunosamente Napoli e si pose al seguito del pittore Alessandro Fergola, allora impegnato nella decorazione de \"La Favorita\", (opera francese di Gaetano Donizetti); realizz\u00f2 per Fergola soprattutto bozzetti e divenne, egli stesso, un buon artigiano esperto d'ornato.\nNel 1857, in una retata fu arrestato per errore dalla polizia borbonica, con l'accusa di cospirazione e dovette scontare 18 mesi di confino a Piedimonte d\u2019Afile, dove fu iniziato alla carboneria da alcuni aristocratici liberali del luogo. Costoro furono anche i primi committenti, per i quali esegu\u00ec soggetti sacri, ritratti e nature morte, al modo di Gennaro Guglielmi.\nTerminato il periodo di confino, persever\u00f2 nel suo impegno patriottico, arruolandosi tra i garibaldini e partecipando alla campagna militare del 1860. Durante la guerra fu catturato e condannato; l'intervento delle truppe piemontesi, al comando del generale Cialdini, lo salv\u00f2, quando ormai la sua sorte sembrava segnata.\nStudi di pittura e prime esposizioni.\nAl suo ritorno a Napoli, nel 1858, grazie alla garanzia del Duca di Laurenzana, si iscrisse al Reale Istituto di Belle Arti, seguendo la scuola di nudo di Mancinelli. Realizz\u00f2 ritratti secondo un gusto ancora neoclassico (vedi il \"Ritratto della duchessa Gaetani\") e si dedic\u00f2 alla pittura di storia, sulla scia di Morelli; infatti con un soggetto tassesco, l\"Erminia\" (Napoli, Palazzo Reale), esord\u00ec ufficialmente nell'ultima mostra Borbonica del 1859, ricavandone una medaglia d'argento e l'acquisto da parte di Casa reale.\nI due anni successivi furono dedicati ai moti contro il Borbone, alla campagna garibaldina e alla militanza nella Guardia nazionale, per combattere il brigantaggio. Dal 1861 - anno della cacciata dei Borboni - pot\u00e9 dedicarsi con continuit\u00e0 alla pittura.\nNel 1861 espose a Firenze \"Un prete rivoluzionario\", opera affine ai modi di Cammarano, per chiaroscuro e teatralit\u00e0 di impianto; a quest'opera contrapponeva l'anno seguente \"Il danaro di San Pietro\" (noto anche come \"Il prete reazionario\"; gi\u00e0 collezione Vonwiller, ora a Napoli, al Museo di Capodimonte), che indagava nell'animo di un prete pieno di dubbi, nel momento in cui stava per finanziare il brigantaggio, con il ricavato della questua. Con tale dipinto e con \"I figli del popolo\" (Bari, Pinacoteca Provinciale) - \"una bambocciata di due bambini che festeggiano le figure di Garibaldi e Vittorio Emanuele\" - nel 1862 Toma prese parte, su invito di Morelli, alla prima mostra della Promotrice di belle arti di Napoli, societ\u00e0 di cui fu socio dal 1867 al 1880, partecipando con sue opere alle mostre. La retrospettiva, postuma, fu curata da De Nigris nel 1891.\nNel 1863 aveva presentato \"Il fiore appassito\" e \"I fanciulli italiani\"; nel 1864 espose \"Un esame rigoroso del Sant\u2019Uffizio\" (Napoli, Comune), che fu inviato anche all'Esposizione Universale di Parigi del 1867, riscuotendo l'ammirazione di Meissonier.\nVeniva cos\u00ec a maturazione il suo modo di intendere il quadro di storia, sia antica che contemporanea, attraverso una rappresentazione dei sentimenti e delle situazioni psicologiche, piuttosto che attraverso le ricostruzioni filologiche. Rispetto al modello dei soggetti di Celentano - dal Toma lungamente studiato, anche nell'impostazione dei dipinti di interni \u2013 prevaleva la dimensione domestica e quotidiana degli affetti che dava agli eventi un carattere universale. Era una scelta vicina a quella dei seguaci di Filippo Palizzi, come Martelli o Migliacci, ed in parte accostabile anche all'orientamento dei fratelli Induno, ben noti a Toma, senza tuttavia scadere nel bozzettivismo, n\u00e9 nel pittoresco, n\u00e9 tanto meno nel sentimentalismo esteriore.\nInsegnamento.\nTale fase giovanile, caratterizzata talvolta da un chiaroscuro insistito \u2013 sulla scia di Filippo Palizzi e di Cammarano - da una prospettiva rigorosa, per lo pi\u00f9 d'angolo, dalla severit\u00e0 dell'impianto e dall'individuazione di pochi personaggi ed oggetti, in funzione simbolico/espressiva si chiuse nel 1864, anno in cui Toma ebbe una forte crisi. Ne usc\u00ec nel 1865, grazie alla decisione di cambiare vita e di dedicarsi all'insegnamento del \"disegno applicato\", nella scuola Operaia di Arti e Mestieri, nell'ex Convitto Cirillo e nella scuola di Ricamo dell'Ospizio Femminile di San Vincenzo Ferreri.\nL'esperienza didattica, proseguita nel 1878 presso l'Istituto di Belle Arti, prima con l'incarico di professore aggiunto di \"pittura ornamentale\" poi, dal 1885, di \"disegno dei gessi\", lo indusse anche a scrivere dei testi di disegno elementare e a pubblicare dei disegni per ricamo e per merletti, esposti alla Promotrice del 1886.\nLa ricerca prospettica, insieme alla sua eccezionale padronanza del mezzo luministico, graduato in modo tenue, tanto da fornire una base unitaria al dipinto e giocato su tonalit\u00e0 fredde (particolari furono le gamme dei grigi e dei neri), costituirono i principali elementi della sua fase matura.\nQuesta fase va da \"Le merlettaie cieche\" del 1872 (Napoli, collezione privata) \u2013 che mostra qualche affinit\u00e0 con Lega, forse attraverso la conoscenza delle opere di Cecioni \u2013 alla prima redazione della \"Luisa Sanfelice in carcere\", esposta alla Promotrice del 1874, al \"Clemente VII in Castel Sant'Angelo\", mentre \u00e8 intento a nascondere le gioie del Vaticano, per trafugarle (1874, acquistato da Antonio Mordini alla Promotrice del 1875; Napoli, collezione privata), alle quattro opere passate quasi inosservate all'Esposizione nazionale di Napoli del 1877: \"La messa in casa\" (Napoli, Comune), \"Il viatico dell'orfana\", \"La Ruota dell'Annunziata\" e la seconda versione della \"Luisa Sanfelice in carcere\" del 1877 (le tre opere sono a Roma, alla Galleria nazionale d'arte moderna e contemporanea).\nIl quadro \"Luisa Sanfelice in carcere\" \u00e8 considerato uno dei capolavori di Toma, ed uno dei pi\u00f9 importanti quadri dell'Ottocento italiano, per lo studio attento dei colori e delle ombre che ricordano la lezione del Vermeer.\nUltimi anni.\nNel 1880 invi\u00f2 a Torino \"Le educande al coro\", \"La confessione in sacrestia\", \"La pioggia di cenere a Napoli\", dipinto in occasione dell'eruzione del 1872.\nLa causa dei diseredati e dell'infanzia abbandonata, insieme alle atmosfere conventuali erano oggetto di rappresentazione per Toma, anche in consonanza con la letteratura romantica minore\u02d0 cio\u00e8 quella dei romanzi per le giovinette. Esemplari della sua vena intimista, fin troppo sottolineata dalla critica posteriore, sono dipinti come \"L'onomastico della maestra\" (1879), \"Il romanzo del chiostro\" (esposto alla Promotrice del 1888 e alla retrospettiva del 1891), \"Le orfane\" (esposto nel 1890 e nel 1891), \"La madre di latte\" (o \"Le due madri\", 1874, tela esposta nel 1891).\nDopo il 1880, nell'ultimo decennio della sua attivit\u00e0, entr\u00f2 in crisi e, soprattutto nei paesaggi, mut\u00f2 radicalmente la tecnica. Abbandon\u00f2 infatti il tonalismo, che lo poneva fuori del dibattito del tempo e si accost\u00f2 alla pittura di \"macchia\", gi\u00e0 sperimentata alla scuola di Res\u00ecna: realizz\u00f2 pertanto una serie di dipinti di grande luminosit\u00e0, con un sistema di pennellate larghe e ben individuate, come nei \"Funari di Torre del Greco\" e nel \"Tatuaggio dei camorristi\" (Napoli, Museo di Capodimonte).\nNonostante il temperamento schivo ebbe varie onorificenze, di cui ricordiamo la nomina a professore onorario dell'Accademia Ligustica. Nel 1890 ha fatto parte del giur\u00ec della Promotrice di Napoli. Mor\u00ec prematuramente a 55 anni, nel 1891.\nOpere in musei e collezioni.\nDei dipinti conservati nelle collezioni pubbliche segnaliamo: \"Paesaggio sotto la pioggia\" e \"La Sanfelice condotta al carcere di Palermo\" del 1855 (entrambe a Napoli, Banco di Napoli); \"Il Vesuvio\" (Milano, Civiche raccolte d'arte applicata); \"L'orfana\" (1862, Palermo, Galleria Comunale d'Arte Moderna); \"Roma o morte\" (1863, Lecce, Pinacoteca Provinciale). Alla Galleria dell'Accademia di belle arti di Napoli si conserva la tela \"Onomastico della maestra\", 1879, 113x73,5 cm.\nA Gioacchino Toma \u00e8 stata dedicata una via residenziale del quartiere Vomero di Napoli.\nRenato Guttuso nel 1944 ha dipinto \"Roma o Morte da Toma\" (1944, Roma, coll. Rai) riproponendo il tema Risorgimentale in connessione con la Resistenza antinazista.\nScritti.\nRicordare anche il Toma scrittore, non solo per la capacit\u00e0 di narrare un'esistenza a tratti picaresca, ma anche per meriti squisitamente stilistici. Forse tardivamente - per interesse dei Croce - e non diffusamente riconosciuto, Toma fu capace di una scrittura vigorosa, schietta ed incalzante. I \"Ricordi di un orfano\" sono appassionata memoria di un'infanzia difficile, di vera tenacia e di desiderio di riscatto, oltre che dell'impegno civile e politico di un uomo che seppe mettersi a nudo, pure nelle proprie debolezze, di fronte al giudizio del lettore."}
{"id": "1016521", "revid": "74801", "url": "https://it.wikipedia.org/wiki?curid=1016521", "title": "Arvika (comune)", "text": "Arvika \u00e8 un comune svedese di abitanti, situato nella contea di V\u00e4rmland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1016522", "revid": "1705737", "url": "https://it.wikipedia.org/wiki?curid=1016522", "title": "Battaglia di Tora Bora", "text": "La battaglia di Tora Bora \u00e8 stata una battaglia avvenuta nel dicembre 2001 nel corso dell'invasione statunitense dell'Afghanistan.\nL'esercito statunitense era convinto che il leader di al-Qa'ida, Osama bin Laden, si trovasse nascosto nella regione delle montagne di Tora Bora. Non \u00e8 possibile constatare se bin Laden fosse stato effettivamente presente alla battaglia; tuttavia, se lo era, \u00e8 riuscito a fuggire senza essere catturato o ucciso.\nContesto.\nNel 2001 le montagne di Tora Bora erano usate da al-Q\u0101\u02bfida e si sospettava che qui sorgesse il quartier generale di bin Laden. Veniva descritto da molti come un complesso di grotte a pi\u00f9 piani che sfruttava l'energia idroelettrica dai torrenti delle montagne, o come un'abitazione sotterranea con corridoi in stile hotel in grado di ospitare pi\u00f9 di 1.000 persone. Si diceva anche che contenesse una grande scorta di munizioni, come missili FIM-92 Stinger residuati degli anni Ottanta.\nLa battaglia.\nAlla fine dell'invasione dell'Afghanistan del 2001, i combattenti di al-Q\u0101\u02bfida stranieri resistevano ancora nelle montagne di Tora Bora. La milizia tribale anti-Talebana continuava la salda avanzata attraverso il terreno difficile, supportata da fulminanti raid aerei delle Forze Speciali statunitensi e britanniche. Rendendosi conto della disfatta, le forze di al-Q\u0101\u02bfida negoziarono una tregua con un comandante di milizia locale, cos\u00ec da dare loro tempo di consegnare le proprie armi. Col senno di poi, comunque, molti ritengono che la tregua fosse uno stratagemma per permettere a importanti membri di al-Q\u0101\u02bfida, incluso Osama bin Laden, di fuggire.\nIl 12 dicembre riesplose la battaglia, forse iniziata da una retroguardia come diversivo per favorire la fuga del grosso delle forze attraverso le Montagne Bianche verso le aree tribali del Pakistan. Ancora una volta, forze tribali aiutate da truppe per operazioni speciali statunitensi e supporto aereo spinsero contro le posizioni fortificate di al-Q\u0101\u02bfida in grotte e bunker disseminate nella regione montuosa. Dodici commando di SBS (Special Boat Service) britannici accompagnarono le forze per le operazioni speciali statunitensi nell'attacco al complesso di grotte di Tora Bora. In passato \u00e8 stato falsamente riportato che il SAS (Special Air Service) britannico avesse impegnato due squadriglie nell'azione.\nPer il 17 dicembre l'ultimo complesso di grotte era stato preso e i loro difensori erano fuggiti. Un setacciamento dell'area da parte di forze statunitensi continu\u00f2 fino a gennaio, ma non emerse alcun segno di bin Laden o della leadership di al-Q\u0101\u02bfida. L'ultima volta che bin Laden fu sentito parlare alla radio era il 14 dicembre. Si riteneva che fossero gi\u00e0 fuggiti nelle aree tribali del Pakistan a sud e est. Si ritiene che circa 200 dei combattenti di al-Q\u0101\u02bfida siano stati uccisi durante la battaglia, insieme a un imprecisato numero di combattenti tribali anti-Talebani. Non si parl\u00f2 di alcun morto della coalizione.\nConseguenze.\nDopo Tora Bora, tutte le forze statunitensi e britanniche e i loro alleati afghani consolidarono la loro posizione nella regione. Dopo un Loya jirga (grande consiglio) delle maggiori fazioni afghane, di leader tribali e di ex-esiliati, venne creato un governo afghano ad interim a Kabul retto da Hamid Karzai. Le forze statunitensi stabilirono la loro base pi\u00f9 importante nella Base Aerea di Bagram, poco a nord di Kabul. L'aeroporto di Kandahar divenne anch'esso area di un'importante base statunitense. Furono creati molti avamposti nelle province orientali per dare la caccia a Talebani e fuggitivi di al-Q\u0101\u02bfida. Il numero di truppe della coalizione a guida statunitense che operavano nel paese sarebbe infine cresciuto a pi\u00f9 di 10.000 unit\u00e0.\nNel frattempo, i Talebani e al-Q\u0101\u02bfida non si erano arresi. Le forze di al-Q\u0101\u02bfida iniziarono a riorganizzarsi nelle montagne Shahi-Kot della provincia di Paktia nel gennaio e febbraio 2002. Un fuggitivo talebano nella provincia di Paktia, mull\u0101 Saif al-Rahman, inizi\u00f2 anche lui a ricostituire parte delle forze della sua milizia in supporto ai combattenti anti-statunitensi. Radunarono pi\u00f9 di 1.000 uomini per l'inizio di marzo del 2002. L'intenzione dei ribelli era di usare la regione come un'area-base per lanciare attacchi di guerriglia e possibilmente una grande offensiva sullo stile dei mujaheddin che combatterono le forze sovietiche durante gli Anni Ottanta."}
{"id": "1016523", "revid": "765341", "url": "https://it.wikipedia.org/wiki?curid=1016523", "title": "Non \u00e8 la Rai novanta5", "text": "Non \u00e8 la Rai novanta5 \u00e8 la quinta compilation di canzoni interpretate nella trasmissione televisiva \"Non \u00e8 la Rai\". Pubblicato nel dicembre 1994 dall'etichetta discografica RTI Music, l'album contiene 22 tracce ed \u00e8 intitolato cos\u00ec in occasione dell'imminente inizio dell'anno nuovo.\nIl disco.\nIl disco \u00e8 composto da 22 brani presentati nell'autunno 1994 durante la quarta edizione di \"Non \u00e8 la RAI\"; come nei precedenti, la maggior parte delle canzoni era eseguita da cantanti professioniste che prestavano la propria voce per le esibizioni televisive delle giovani protagoniste del variet\u00e0, ma alle quali veniva attribuita la canzone in qualit\u00e0 di vocalist nei crediti dell'opera. Le uniche ragazze che hanno anche eseguito vocalmente il brano da loro interpretato erano Pamela Petrarolo, Francesca Pettinelli, Sofia Sed, Roberta Carrano e Roberta Modigliani.\nSi trattava del primo disco legato alla trasmissione nel quale non appariva nemmeno un brano interpretato da Ambra Angiolini (che aveva da poco pubblicato il disco d'esordio, \"T'appartengo\").\nMolte canzoni incluse in questo disco, come \"Il telefonino\", \"Che fatica\" e \"Non sono lolita\", erano state originariamente scritte da Peppi Nocera per il primo album da solista di Ambra, ma furono scartate e reinterpretate nell'ambito della trasmissione da altre ragazze, curiosamente con l'ausilio vocale della vocalist ricorrente per i brani della Angiolini nelle precedenti stagioni, Alessia Marinangeli.\nContrariamente alla tradizione, non \u00e8 stata inserita nel disco la sigla della trasmissione, \"La calunnia \u00e8 un venticello\", a seguito delle polemiche che ne causarono anche la cessazione dell'utilizzo nel programma."}
{"id": "1016525", "revid": "2373", "url": "https://it.wikipedia.org/wiki?curid=1016525", "title": "Vanity Fair (rivista italiana)", "text": "Vanity Fair \u00e8 un periodico di costume, cultura, moda e politica, dal 2003 edizione italiana di una delle diverse riviste in lingua inglese, \"Vanity Fair\", nato negli Stati Uniti d'America nel 1983. Da dicembre 2018 \u00e8 diretta da Simone Marchetti.\nStoria.\nLa prima edizione italiana di \"Vanity Fair\" fu creata nel maggio 1990 da Paolo Pietroni (che per la Cond\u00e9 Nast cre\u00f2 e diresse anche \"Myster\", con Carlo Palumbo come condirettore). Il mensile fu chiuso dopo un anno (maggio 1991)\n\"Vanity Fair\" riapparve nel 2003 come settimanale. Oggi la rivista vanta grandi firme del giornalismo italiano. All'angolo della posta collabora, con le sue opinioni in forma di risposte alle lettrici, la cantante Mina. A partire dal 2015 l'angolo della posta \u00e8 gestito da Massimo Gramellini.\nNel novembre 2018, la rivista \"Vanity\" con il patrocinio del Comune di Milano ha inaugurato presso gli spazi del Cinema Anteo, Vanity Fair Stories, un evento dedicato ai propri lettori. L'evento che ha avuto un impatto digitale notevole con circa visualizzazioni su streaming dei live trasmessi da Vanity sulla pagina Facebook, si \u00e8 concluso con la premiazione dei Vanity Fair Stories \u2013 The awards."}
{"id": "1016527", "revid": "74801", "url": "https://it.wikipedia.org/wiki?curid=1016527", "title": "Torsby (comune)", "text": "Torsby \u00e8 un comune svedese situato nella contea di V\u00e4rmland, della quale \u00e8 capoluogo.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1016528", "revid": "1573940", "url": "https://it.wikipedia.org/wiki?curid=1016528", "title": "Monastero di San Leone da Pannacchio", "text": "Il complesso monastico benedettino di San Leone da Pannacchio era ubicato su un pianoro nei pressi del monte San Leo in territorio di Malpasso (allora casale di Patern\u00f2) a quota 1100 metri.\nStoria.\nEsisteva originariamente nel sito una vecchia chiesa bizantina intitolata a San Leone il Taumaturgo, nel quale si ritir\u00f2 a vita ascetica Giovanni di Amalfi, un monaco giunto a Catania attorno al 1136 con l'abate bretone Angerio da Sant'Eufemia, insieme con alcuni confratelli: sia San Leone che Angerio sono stati vescovi della citt\u00e0. \nNel 1137 il conte Enrico di Policastro, che avrebbe fatto costruire i monasteri di Santa Maria la Scala, di Santa Maria Maddalena (con l'ospedale), di San Michele e di Sant'Elia e il convento di San Filippo, concesse l'edificio allo scopo di istituirvi un monastero, anche per accelerare il processo di emarginazione della Chiesa ortodossa.\nPer assicurarne l'indipendenza economica, venne dotato di un consistente patrimonio fondiario in terre, case, vigne, pozzi e pascoli, costituito nel corso di un solo settennio per successive donazioni.\nIl figlio di Enrico, Simone, concesse nell'aprile del 1156 ai religiosi di San Leone la facolt\u00e0 di realizzare in alcuni tenimenti di regio patronato siti nei pressi dell'odierna Nicolosi un ospedale (hospitalem), dotato di estesi feudi per il proprio sostentamento. Tali donazioni vennero confermate dai sovrani Guglielmo II nel 1186 e Martino I di Aragona il 20 maggio 1392 .\nCon l'elevazione ad Abbazia del monastero di Santa Maria di Licodia, ad opera del vescovo Ruggero nel 1205, l'Abate Pietro Celio assunse anche il titolo di San Leone, e il monastero divenne suffraganeo dell'Abbazia Licodiese.\nIl monastero ebbe un periodo di grande splendore fino al marzo del 1536, quando una ennesima eruzione dell'Etna lo ricopr\u00ec e distrusse interamente. Il titolo di San Leone e il culto al Santo, furono trasferiti nel 1539, nella cappella monastica, presso l'Abbazia di Santa Maria di Licodia.\nNei pressi della zona, in prossimit\u00e0 del monte, nel 1992 fu edificata una chiesa dedicata sempre a San Leone vescovo di Catania."}
{"id": "1016529", "revid": "122616094", "url": "https://it.wikipedia.org/wiki?curid=1016529", "title": "Campionati del mondo di atletica leggera 1983", "text": "I campionati del mondo di atletica leggera 1983 (in inglese: \"1st IAAF World Championships in Athletics\") sono stati la 1\u00aa edizione dei campionati del mondo di atletica leggera. La competizione si \u00e8 svolta dal 7 al 14 agosto presso l'Olympiastadion di Helsinki, in Finlandia."}
{"id": "1016530", "revid": "868829", "url": "https://it.wikipedia.org/wiki?curid=1016530", "title": "Sand\u017eak", "text": ""}
{"id": "1016531", "revid": "767487", "url": "https://it.wikipedia.org/wiki?curid=1016531", "title": "Time Machine (gruppo musicale)", "text": "I Time Machine sono una band italiana che, assieme a band come Black Jester, Eldritch ed Evil Wings, fecero parte della scena progressive metal nazionale ed europea. La loro musica presenta anche lievi contaminazioni power ed epic metal.\nStoria del gruppo.\nLa nascita dei Time Machine ed i primi EP.\nI Time Machine vennero fondati sul finire del 1992 dal bassista e tastierista Lorenzo Deh\u00f2, che \u00e8 anche la voce della band, e dal chitarrista Ivan Oggioni. Fu poi del 1993 la pubblicazione del loro primo EP dal titolo \"Project: Time Scanning\", pubblicato per la Limited Records. In questo periodo entrarono nella band prima Andrea Ruggeri, poi Joe Taccone, entrambi gi\u00e0 nei Moon Of Steel, e nel 1994 diedero alle stampe il loro secondo EP intitolato \"Dungeons Of The Vatican\".\n1995: Act II - Galileo.\nNel 1994 i Time Machine integrarono nella band Antonio Rotta e Folco Orlandini, e con questa nuova formazione, nel 1995 diedero alle stampe \"\" per la Lucretia Records International, che ancora oggi \u00e8 considerato l'apice della carriera dei Time Machine. Il disco, dalle sonorit\u00e0 molto personali e difficilmente catalogabili, era un concept album sulla figura di Galileo Galilei e sulla persecuzione per eresia che sub\u00ec dalla'inquisizione. Pur presentando lunghe session, spesso inframezzate da interludi e recitativi nel tipico stile progressive rock, la band utilizzava sonorit\u00e0 techno-metal ed ambientazioni tra l'epico ed il gotico. Nel corso del tour che segu\u00ec il disco \u00e8 da ricordare la data del 6 aprile 1996 presso il Factory di Milano, in cui la band fu accompagnata dal vivo dai brasiliani Angra, in una esecuzione acustica del disco.\n1996-1999.\nNel 1996 la band cambi\u00f2 formazione e si un\u00ec a loro per un periodo Morby alla voce, che era uno dei nomi storici del metal italiano ed in precedenza Sabotage. Alla batteria entr\u00f2 poi Nick Rossetti ed al sax Stefano Della Giustina. Fu con questa formazione che pubblicarono. L'EP, che si ispira alle sonorit\u00e0 power metal degli anni '80, conteneva un loro classico dal titolo \"Heaven &amp; Hell\". Il tour che segu\u00ec il disco vide poi date importanti per la band, come la data al Rolling Stone Rock Club di Milano e la partecipazione al Gods of Metal del 1997. Alla fine del tour Morby lasci\u00f2 la band ed entr\u00f2 al suo posto Nick Fortarezza.\nFu con lui che nel 1998 la band pubblic\u00f2 un nuovo album dal titolo \"Eternity Ends\", che vedeva anche la partecipazione di Andre Matos, cantante degli Angra, prestare la voce nel brano \"I Believe Again\".\nGli anni 2000.\nTra il 1999 e il 2002, il gruppo hanno partecipato ad altre due edizioni del Gods of Metal."}
{"id": "1016532", "revid": "74801", "url": "https://it.wikipedia.org/wiki?curid=1016532", "title": "Sunne (comune)", "text": "Sunne \u00e8 un comune svedese di abitanti, situato nella contea di V\u00e4rmland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1016533", "revid": "1100311", "url": "https://it.wikipedia.org/wiki?curid=1016533", "title": "Timmy Simons", "text": "Nella sua lunga carriera ha collezionato pi\u00f9 di mille presenze.\nCarriera.\nClub.\nCresciuto nelle giovanili del Diest, face le sue prime 3 apparizioni nella seconda divisione belga nel campionato 1994-1995. Nel 2002 vinse la \"Scarpa d'oro belga\", premio per il miglior giocatore del campionato.\nNazionale.\nDal 2001 al 2013 ha fatto parte della nazionale belga.\nIl 13 novembre 2016 ha fatto la sua 94\u00aa (e ultima) apparizione col Belgio in occasione della vittoria per 8-1 contro l'Estonia rilvendo nel finale Axel Witsel, divenendo cos\u00ec (all'et\u00e0 di 39 anni e 11 mesi) il giocatore pi\u00f9 vecchio nella storia della selezione belga.\nDopo il ritiro.\nIl 1\u00ba giugno 2018, poco tempo dopo la fine della sua carriera professionistica, diviene vice allenatore del Club Bruges.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "1016534", "revid": "1005847", "url": "https://it.wikipedia.org/wiki?curid=1016534", "title": "Pietro Cavoti", "text": "Biografia.\nComp\u00ec i primi studi al Real Collegio dei Gesuiti a Lecce. \nAbbandonati gli studi partecip\u00f2 attivamente, con Sigismondo Castromediano, al movimento patriottico liberale salentino. Insegn\u00f2 francese, disegno e calligrafia nel Collegio degli Scolopi, divenuto poi Liceo Convitto Colonna, attuale sede del museo a lui dedicato.\nArtista e ricercatore attento, fu nominato dal Ministro della pubblica istruzione nella commissione incaricata di censire e classificare i monumenti italiani, al fine di indicare quelli da considerare monumenti nazionali. Il suo lavoro inizi\u00f2 dalla provincia di Lecce e precisamente dalla Chiesa di Santa Caterina a Galatina e della Chiesetta di Santo Stefano a Soleto. Furono questi gli anni del suo soggiorno fiorentino, durato 15 anni, dal 1861 al 1876, fino a quando le sue condizioni di salute non lo indussero a ritornare a Galatina.\nFu amico di Atto Vannucci, che gli affid\u00f2 l'illustrazione della sua \"Storia dell'Italia Antica\".\nNel 1876, tornato a Galatina dalla sua esperienza fiorentina, accett\u00f2 l'incarico, affidatogli da Sigismondo Castromediano, di presidente della \"Commissione conservativa dei monumenti di Terra d'Otranto\" e di \"Ispettore dei monumenti\".\nRicevette l'incarico di rilevare gli affreschi del Palazzo Marchesale di Sternatia e di effettuare lo studio dell'edificio arcaico detto \"Le Cento Pietre\" di Pat\u00f9.\nOpere.\nHa realizzato diversi disegni, acquerelli ed incisioni. Scrisse inoltre alcuni saggi, tra cui si ricorda \"Saggio di lavori nelle pietre denominate carparo e pietra leccese delle rocce salentine\".\nGran parte dei suoi lavori \u00e8 conservata nel museo civico di Galatina a lui intitolato."}
{"id": "1016535", "revid": "868829", "url": "https://it.wikipedia.org/wiki?curid=1016535", "title": "Sandzak", "text": ""}
{"id": "1016537", "revid": "838137", "url": "https://it.wikipedia.org/wiki?curid=1016537", "title": "Sun Xiang", "text": "Carriera.\nSun ha militato per quasi tutta la sua carriera professionistica nello Shanghai Shenhua, tranne che per una breve parentesi europea.\nNel 2006 \u00e8 stato infatti chiamato dal PSV insieme al gemello Ji per fare un provino: Ji \u00e8 stato scartato, mentre Xiang ha firmato un contratto di tre anni. Arrivato nei Paesi Bassi, ha debuttato il 17 febbraio 2007, divenendo il primo calciatore cinese della storia dell'Eredivisie. Il 20 febbraio \u00e8 entrato da sostituto nel match di Champions League contro l'Arsenal, vinto dalla sua squadra per 1-0, diventando cos\u00ec il primo cinese a giocare nella massima competizione europea per club."}
{"id": "1016538", "revid": "110157", "url": "https://it.wikipedia.org/wiki?curid=1016538", "title": "Filipstad (comune)", "text": "Filipstad \u00e8 un comune svedese di 10.545 abitanti, situato nella contea di V\u00e4rmland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1016539", "revid": "1442080", "url": "https://it.wikipedia.org/wiki?curid=1016539", "title": "Andeca", "text": "Origine.\nQualche fonte lo vuole figlio del re Teodemaro, quindi fratello del re Miro ma molto pi\u00f9 probabilmente, secondo Giovanni di Biclaro, era un nobile che aveva sposato la figlia di re Miro, quindi era genero del re.\nBiografia.\nSal\u00ec al trono, nel 584, dopo aver prima deposto, facendolo tonsurare, e poi rinchiudere in un monastero, il precedente re, suo cognato, Eborico, ed averne sposato la madre, Siseguntia, vedova del re Miro si fece proclamare re dagli aristocratici, che erano insorti perch\u00e9 Eborico aveva confermato il patto di sottomissione ai Visigoti, stipulato precedentemente da suo padre, Miro.\nIl re dei Visigoti, Leovigildo, prese a pretesto la deposizione e l'assassinio di Eborico per poter intervenire, ancora una volta, nel regno suebo; invase immediatamente il territorio suebo e, secondo quanto afferma il cronista Isidoro, \"con la massima rapidit\u00e0\" li sconfisse con due sole battaglie, a Portucale ed a Bracara. Battuto e fatto prigioniero Andeca, nel 585, fu deposto, costretto a sottoporsi alla tonsura, e rinchiuso in un monastero a Pax Julia.\nIl regno svevo fu assoggettato ed incorporato nel regno visigoto, divenendone una provincia; si fece avanti, allora, un pretendente al trono: Malarico, discendente del re Miro. \nMatrimoni e discendenza.\nAndeca spos\u00f2, in prime nozze, la figlia di re Miro, da cui non risulta che ebbe figli.Poi in seconde nozze, nel 584, spos\u00f2 Siseguta, la vedova di Miro, da cui non ebbe figli. Di Andeca non si conosce alcuna discendenza, n\u00e9 legittima n\u00e9 illegittima."}
{"id": "1016540", "revid": "62004", "url": "https://it.wikipedia.org/wiki?curid=1016540", "title": "Uefa Champions League", "text": ""}
{"id": "1016543", "revid": "74801", "url": "https://it.wikipedia.org/wiki?curid=1016543", "title": "Eda (comune)", "text": "Eda \u00e8 un comune svedese di abitanti, situato nella contea di V\u00e4rmland. Il suo capoluogo \u00e8 la cittadina di Charlottenberg.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1016549", "revid": "45891", "url": "https://it.wikipedia.org/wiki?curid=1016549", "title": "L'ospite in corpo (X-Files)", "text": ""}
{"id": "1016550", "revid": "1310927", "url": "https://it.wikipedia.org/wiki?curid=1016550", "title": "Fred Benson", "text": "Carriera.\nClub.\nBenson ha inizia la sua carriera con l'FC Amstelland, prima di passare all'AVV Zeeburgia nel luglio 2002.\nDopo due anni con l'AVV Zeeburgia passa allo Jong Ajax nel gennaio 2004. Nel luglio dello stesso anno lascia lo Jong Ajax dopo soli 6 mesi e passa allo Jong Vitesse dove rimane fino al gennaio 2005 quando viene trasferito in prima squadra. Benson rimane al Vitesse fino al luglio 2007 quando si trasferisce al dopo aver segnato 14 gol in 62 partite con il Vitesse.\nL'11 febbraio 2010, viene annunciata la cessione di Benson in prestito allo , squadra che milita nella Chinese Super League. Al termine della stagione torna al RKC Waalwijk. Al termine della stagione passa ai polacchi del Lechia Danzica. Nel gennaio 2012 rimane svincolato. Viene quindi ingaggiato per la stagione 2012-2013 dal. Il 22 gennaio 2015 \u00e8 acquistato dai moldavi del dello Sheriff Tiraspol. Nel gennaio 2015 viene acquistato dai rumeni del Rapid Bucarest.\nRimasto svincolato, il 14 settembre 2015 viene ingaggiato dall'. Il 19 luglio 2016 passa a titolo definitivo al .\nNazionale.\nNel 2006 ha fatto parte della nazionale Under-21 olandese agli Europei Under-21 in Portogallo, che la selezione olandese ha vinto."}
{"id": "1016551", "revid": "1718925", "url": "https://it.wikipedia.org/wiki?curid=1016551", "title": "Hagfors (comune)", "text": "Hagfors \u00e8 un comune svedese di abitanti, situato nella contea di V\u00e4rmland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1016552", "revid": "107288119", "url": "https://it.wikipedia.org/wiki?curid=1016552", "title": "Linea di battaglia", "text": "La linea di battaglia indica un modello di formazione navale e la relativa tattica di combattimento utilizzati dalle marine militari a vela a partire dal XVII secolo. In estrema sintesi, essa consiste nell'allineare tutti i vascelli da guerra uno dietro l'altro in un'unica fila; viene perci\u00f2 chiamata anche linea di fila.\nStoria.\nIn base alle ricostruzioni storiche, il primo a utilizzare la formazione in \"linea di battaglia\" fu il portoghese Vasco da Gama durante la sua seconda spedizione in India (Malabar) del 1502, nella battaglia navale di Calicut contro una grossa flotta musulmana. Nei mari d'Europa, invece, sarebbe stato l'ammiraglio olandese Maarten Tromp ad adottarla per primo il 18 settembre 1639 nello scontro preliminare con la flotta spagnola, che si concluse poi con la battaglia delle Dune il 30 ottobre dello stesso anno e che segn\u00f2 la fine della potenza navale spagnola.\nLa sua prima codificazione si deve ai generali dell'armata terrestre di Oliver Cromwell \u2013 Richard Deane, William Penn e soprattutto Robert Blake, il cosiddetto \"padre della marina da guerra inglese\" \u2013 e alle \"Sailing and Fighting Instructions\" da loro emanate nel 1653, in cui la disposizione in fila indiana e a ranghi molto serrati, per evitare manovre di penetrazione da parte degli avversari, era indicata come il pi\u00f9 efficiente assetto tattico delle unit\u00e0 per un combattimento navale. Rispetto alle caotiche mischie precedenti, che finivano con il trasformarsi in tanti singoli scontri o abbordaggi nave contro nave, questo tipo di formazione consentiva di avere un solo fianco esposto alle bordate dei cannoni delle navi nemiche che sfilavano, in senso contrario o di conserva, a sinistra o a dritta, e aveva il grande vantaggio di sparare cannonate senza il timore di colpire involontariamente le navi del proprio schieramento.\nNelle marine da guerra europee l'adozione della \"linea di battaglia\" fu preliminare alla generale riduzione a soli due o tre tipi diversi di navi da battaglia e alla loro classificazione. Era evidente infatti che quella formazione avrebbe avuto la massima efficacia solo se ogni unit\u00e0 impiegata avesse avuto prestazioni analoghe: medesima velocit\u00e0, stessa capacit\u00e0 di manovrare ed armamento simile. Le navi che ne facevano parte furono quindi dette navi di linea.\nCaratteristiche.\nLa linea di battaglia, divenuta la formazione da combattimento per eccellenza dei velieri da guerra, poteva organizzarsi come una \"linea a prua\" (\"line ahead\") se le navi che la componevano stavano tutte davanti all'ammiraglia, una \"linea a poppa\" (\"line astern\") se le stavano dietro, e una \"linea a prua e a poppa\" (\"line ahead and astern\") se l'ammiraglia era al centro della formazione. Esisteva inoltre la \"linea di fianco\" (\"line abreast\") quando le navi si disponevano non in fila, ma parallele le une alle altre: era la formazione adottata per avvicinarsi al nemico, prima di assumere la linea di battaglia (\"line of battle\").\nLa linea di fila aveva anche lo scopo di evitare l'attacco al punto pi\u00f9 debole dei vascelli: la poppa. Infatti, durante la fase di preparazione al combattimento, detta \"sgombrare i ponti per l'azione\" e necessaria per permettere i movimenti di uomini e munizioni, le paratie venivano rimosse ma, senza la protezione delle paratie trasversali, un colpo di cannone che l'avesse centrata avrebbe potuto provocare danni molto gravi. Le navi potevano usare al meglio il loro armamento posto sulle fiancate solo quando il nemico era visibile dalla fiancata stessa, e il fuoco della batteria di un lato veniva detto bordata. Perci\u00f2, se una nave riusciva a porsi a prua o a poppa di un'altra, poteva \"spazzare i ponti\" avversari con la propria bordata senza dover subire un'efficace risposta.\nI combattimenti opponevano spesso squadre navali o intere flotte di taglia equivalente. I comandanti avevano la consegna di non rischiare inutilmente i vascelli in caso di inferiorit\u00e0 numerica e la lotta non si impegnava veramente se i due avversari non erano fermamente decisi a battersi. Allora le navi si ponevano in fila indiana a intervalli di 150\u2013200\u00a0m l'una dall'altra, cosicch\u00e9 le linee di battaglia potevano raggiungere lunghezze enormi (una fila di 40 vascelli allineati toccava i 6-8\u00a0km) contrariamente a quanto lasciano intendere i dipinti relativi a questi eventi bellici.\nLa trasmissione degli ordini dall'ammiraglia, posizionata generalmente al centro della linea di battaglia, diventava estremamente problematica a causa dell'estensione di questa linea e, se a ci\u00f2 si aggiungono il fumo, la confusione della battaglia e la complessit\u00e0 di certe segnalazioni, la loro comprensione ed esecuzione divenivano talvolta impossibili. La coesione giocava allora un ruolo fondamentale: si seguiva ciecamente la nave precedente e se ne imitavano le manovre, stando sempre attenti a non allontanarsi per non interrompere la linea e consentire in tal modo al nemico di attraversarla. Nella linea di battaglia, infatti, la vicinanza era fondamentale perch\u00e9 ogni vascello era protetto da quello che lo precedeva e da quello che lo seguiva.\nPer spezzare la linea di battaglia e attraversarla veniva impiegato il cosiddetto taglio della T, manovra perpendicolare agli avversari usata in varie battaglie famose come a Trafalgar, oppure si cercava di separare e isolare una parte delle navi nemiche aggredendole con forze superiori come accadde ad esempio alle Saintes.\nDecadenza.\nNel XIX secolo, la linea di battaglia perse importanza con l'avvento delle corazzate, le navi da battaglia moderne, prima a vapore e a elica, poi a turbina e a motore. Continu\u00f2 tuttavia a essere utilizzata con successo anche nel XX secolo in alcune celebri battaglie navali, come quelle di Tsushima (1905) e dello Jutland (1916). Perfino durante la seconda guerra mondiale, quando ormai l'utilizzo di portaerei e siluri ne avevano decretato l'irrazionalit\u00e0, fu impiegata vittoriosamente nella battaglia dello Stretto di Surigao (1944).\nDi fatto, anche le navi da guerra moderne con il loro armamento in torri potevano adottarla appieno sparando solo lungo le fiancate (in quanto gli angoli morti delle torri, determinati dalla sovrastruttura e dalle altre torri, avrebbero impedito la visibilit\u00e0 a tutti i pezzi contemporaneamente). Per questo motivo alcune classi di navi, come la francese Dunkerque, vennero progettate con i pezzi tutti disposti in caccia, cio\u00e8 completamente in avanti, a prua, in modo da poter usare tutto l'armamento contemporaneamente almeno sull'arco dei 180\u00ba anteriori.\nIn ogni caso, l'utilit\u00e0 della linea di battaglia \u00e8 decaduta definitivamente con l'affermarsi di altre esigenze belliche, come la protezione antiaerea ed antisommergibili, e con il declassamento della nave da battaglia dal ruolo di unit\u00e0 principale delle formazioni navali in favore della portaerei, che non richiede pi\u00f9 il confronto diretto tramite artiglieria."}
{"id": "1016554", "revid": "74801", "url": "https://it.wikipedia.org/wiki?curid=1016554", "title": "Karlstad (comune)", "text": "Karlstad \u00e8 un comune svedese di abitanti, situato nella contea di V\u00e4rmland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1016555", "revid": "38120", "url": "https://it.wikipedia.org/wiki?curid=1016555", "title": "I passi dell'amore - A walk to remember", "text": ""}
{"id": "1016557", "revid": "767487", "url": "https://it.wikipedia.org/wiki?curid=1016557", "title": "Michel Vorm", "text": "Carriera.\nClub.\nUtrecht.\nCresciuto nelle giovanili dell'Utrecht, viene mandato in prestito nella stagione 2005-2006 al Den Bosch in Eerste Divisie. Dalla successiva diventa il titolare del suo club d'appartenenza. L'esordio in Eredivisie avviene il 19 agosto 2006 contro il Willem II. Da quel momento disputa 137 gare di campionato in 5 stagioni, nonostante qualche infortunio nella sua seconda stagione (ginocchio e spalla), divenendone un punto fermo.\nSwansea.\nNell'estate 2011 passa allo Swansea. Il 15 agosto 2011 fa il suo esordio in Premier League nella sconfitta per 4-0 contro il Manchester City. Nella stagione 2012-2013 vince la Coppa di Lega, vincendo 5-0 in finale contro il Bradford City.\nTottenham.\nIl 23 luglio 2014 viene acquistato dal Tottenham per una cifra intorno ai 7 milioni.\nCon gli \"Hotspurs\" fa il suo esordio a 34 anni in Champions League nel dicembre 2017, \u00e8 lui a proteggere i pali nella vittoria per 3-0 contro i ciprioti dell'Apoel Nicosia.\nA giugno 2019, rescinde il suo contratto con il club rimanendo svincolato.\nIn seguito nell'ottobre dello stesso anno viene richiamato dallo stesso Tottenham in seguito all'infortunio di Hugo Lloris\nIl 26 ottobre 2020 annuncia il proprio ritiro dal calcio giocato.\nNazionale.\nHa fatto parte della nazionale olandese che ha vinto gli Europei Under-21 2006 in Portogallo.\nIl 19 novembre 2008 ha fatto il suo esordio in amichevole con la nazionale maggiore, subentrando ad inizio secondo tempo nella vittoria contro la Svezia nel 3-1 finale.\nViene convocato dal c.t. Bert van Marwijk per il Mondiale 2010 in Sudafrica, e dal c.t. Louis van Gaal per il Mondiale 2014 in Brasile, conquistando rispettivamente un 2\u00ba e un 3\u00ba posto."}
{"id": "1016558", "revid": "125777883", "url": "https://it.wikipedia.org/wiki?curid=1016558", "title": "Remko Pasveer", "text": "Carriera.\nPrima di andare all\u2019 nel 2006 ha giocato al . Ha fatto parte della nazionale olandese vincitrice degli Europei under 21 2006 in Portogallo. Dopo una parentesi di due anni al torna all\u2019Heracles. Dopo un'esperienza da riserva al , nel 2017 si lega al diventandone un titolare inamovibile. In scadenza di contratto in estate, il 23 aprile 2021 firma un contratto biennale con l\u2019."}
{"id": "1016559", "revid": "7899983", "url": "https://it.wikipedia.org/wiki?curid=1016559", "title": "Denarius", "text": ""}
{"id": "1016560", "revid": "767487", "url": "https://it.wikipedia.org/wiki?curid=1016560", "title": "Simon Rolfes", "text": "Carriera.\nClub.\nInizia la carriera nella squadra amatoriale del , disputando 100 partite in quattro campionati, realizzando 18 reti. Nel 2004 si trasferisce all'Alemannia Aachen in Zweite Bundesliga. L'anno successivo viene acquistato dal , di cui \u00e8 stato capitano.\nSimon Rolfes si \u00e8 ritirato alla fine della Bundesliga 2014-2015.\nNazionale.\nEsordisce in nazionale nel marzo del 2007 contro la Danimarca e l'anno successivo viene inserito nella rosa della squadra per il campionato europeo in Svizzera ed Austria."}
{"id": "1016561", "revid": "767487", "url": "https://it.wikipedia.org/wiki?curid=1016561", "title": "Una bara per lo sceriffo", "text": "Una bara per lo sceriffo \u00e8 un film western del 1965 diretto da Mario Caiano.\nTrama.\nA Richmond, arriva un misterioso pistolero che dice di chiamarsi Texas Joe. Quella sera stessa, gli uomini di Lupe Rojo, un bandito ricercato, organizzano una rapina alla banca del paese, e Texas Joe, si unisce a loro, portando un ferito in salvo, per dimostrare la sua buona fede.\nMa presto si svela la vera identit\u00e0 del pistolero: per entrare a far parte della banda infatti, bisogna battere un altro membro della banda ad un duello all'ultimo sangue. Cos\u00ec, Joe Logan - questi \u00e8 il vero nome del misterioso individuo - quando ferisce a morte il suo nemico, gli si avvicina e gli chiede chi fosse stato, tra i membri della banda, durante una rapina ad una diligenza avvenuta anni prima, a violentare e uccidere una donna. L'uomo muore senza rivelarglielo, e Texas Joe \u00e8 costretto a far finta di nulla e ad entrare a far parte della banda di Lupe Rojo per ottenere altre informazioni. \nIntanto i banditi progettano un assalto alla fattoria di un ricco proprietario di animali, Wilson, amico di Joe. Allora Joe, fingendo di portare il cavallo a bere, va ad avvertire Wilson, ma quando torna il suo cavallo \u00e8 molto sudato, e i banditi si insospettiscono. Quando poi attaccano la fattoria e si rendono conto che gli uomini di Wilson li stavano aspettando con i fucili spianati, pestano a sangue Texas Joe per sapere perch\u00e9 si era infiltrato nella banda.\nPur di scoprire chi \u00e8, i banditi rapiscono la figlia di Wilson, per ottenere informazioni da lei, visto che Texas Joe l'aveva difesa. La povera ragazza non sa nulla, ma i banditi, credendo che in realt\u00e0 non parla per proteggere Texas Joe, decidono di violentarla e ucciderla, e uno di loro si fa scappare che l'aveva gi\u00e0 fatto tempo prima, durante la rapina ad una diligenza.\nTexas Joe, accecato dall'ira, inizia a bruciare le corde che lo legano, mettendo i polsi nel fuoco del camino, ignorando il dolore. A questo punto per\u00f2, la sguattera dei banditi si ribella, non riuscendo a sopportare l'idea di veder violentare una ragazza e, raccogliendo una pistola, uccide Lupo Rojo. Nella confusione creatasi per\u00f2, Texas Joe si libera definitivamente delle corde, raccoglie la pistola che la sguattera aveva lasciato cadere e, usando un tavolo ribaltato per proteggersi uccide quasi tutti i membri della banda. \nRiesce a scappare proprio quello che aveva ucciso la donna nella diligenza, ma Texas Joe si lancia al suo inseguimento e lo uccide.\nEstero.\nAll'estero il film \u00e8 conosciuto come:"}
{"id": "1016563", "revid": "81195", "url": "https://it.wikipedia.org/wiki?curid=1016563", "title": "Meccanismo Grotthuss", "text": ""}
{"id": "1016565", "revid": "599013", "url": "https://it.wikipedia.org/wiki?curid=1016565", "title": "Florian Kringe", "text": "Carriera.\nHa cominciato a giocare nel Wei\u00dftal, quindi \u00e8 andato al Siegen. Dal 1994 al 2002 ha giocato nelle giovanili del . Nel 2002 \u00e8 andato al Colonia, per tornare due anni dopo a Dortmund. Conta pi\u00f9 di 150 presenze in Bundesliga, con 17 reti.\nFC St. Pauli.\nIl 24 luglio 2012 Kringe viene ceduto al St. Pauli."}
{"id": "1016567", "revid": "11959", "url": "https://it.wikipedia.org/wiki?curid=1016567", "title": "Ta'abbata Sharran", "text": "Ta\u02beabba\u1e6da Sharran (\"che si porta un male sotto il braccio\") \u00e8 il \"laqab\" di Th\u0101bit b. J\u0101bir b. Sufy\u0101n, dei Ban\u016b Sa\u02bfd b. Fahm, sotto-trib\u00f9 dei Qays \u02bfAyl\u0101n.\nIncluso con Shanfara (dei B. Azd), \u02bfAmr ibn al-Barr\u0101q (dei B. Hamd\u0101n) e altri ancora fra i \"predoni\" (\"\u1e63a\u02bf\u0101lik\", sing. \"\u1e63u\u02bfl\u016bk\") del deserto - sorta di \"poeti maledetti\" dell'et\u00e0 preislamica - e tra i veloci \"corridori\" a piedi (a ci\u00f2 probabilmente costretti dalla loro povert\u00e0), Ta\u02beabba\u1e6da Sharran fu personaggio dotato di sprezzante coraggio e di rude quanto raffinata poesia, caratterizzata da una vivida e inusuale capacit\u00e0 espressiva.\nInsieme ad Antara b. Shadd\u0101d al-\u02bfAbs\u012b, ad Ab\u016b Mi\u1e25\u01e7an Nu\u1e63ayb b. Rab\u0101\u1e25, a Khufaf ibn Nadba e a Sulayk b. al-Sul\u0101ka, era annoverato fra i \"corvi degli Arabi\" (\"Aghribat al-\u02bfArab\"), a causa del colorito scuro della pelle, dovuta al fatto di avere un genitore africano (per lo pi\u00f9 etiope). Nel caso di Ta\u02beabba\u1e6da Sharr, sua madre era di pelle nera e faceva parte dei Ban\u016b Kayn.\nCirca il suo soprannome esistono diverse spiegazioni. La prima (con diverse varianti) parla del fatto che Ta\u02beabba\u1e6da Sharran, al rimprovero della madre che lamentava di ricevere solo dagli altri suoi figli qualcosa da cuocere per il desinare, fosse tornato una volta a casa portando sotto braccio un montone indemoniato oppure un sacco riempito di vipere.\nUn'altra spiegazione fa infine riferimento alla sua spada, apportatrice di morte, che il poeta usava portare nel suo fodero, sotto il suo braccio.\nUn'ultima spiegazione, pi\u00f9 fascinosa e problematica, parla invece di un incontro di Ta\u02beabba\u1e6da Sharran con una \"gh\u016bl\", il peggior tipo di \"jinn\" femmina, che si riteneva vivesse nel deserto, pronta ad uccidere i malcapitati viandanti.&lt;br&gt;\nIn un luogo chiamato Rah\u0101 Bi\u1e6d\u0101n, nel territorio dei B. Hudhayl, Ta\u02beabba\u1e6da Sharran si sarebbe dunque imbattuto in questa sorta di orco preislamico al femminile, e l'avrebbe uccisa quando essa aveva tentato di sbarrargli la via.&lt;br&gt;\nMessosi poi il corpo sotto braccio, Ta\u02beabba\u1e6da Sharran sarebbe tornato tra la sua gente e per ci\u00f2 si sarebbe guadagnato il suo soprannome.\nDi tale episodio viene proposta un'altra versione:\ne ancora una variante ben differente, riportata da Mas\u02bf\u016bd\u012b:\nIl verbo impiegato per rendere la trasformazione della gh\u016bl \u00e8 \"istaghala\", che ha in effetti il significato di \"incutere spavento\", \"tendere un'insidia\" o \"uccidere a tradimento\" ma anche quello appunto della radicale trasformazione (caratteristica questa dei jinn) e quindi, nel caso, la possibilit\u00e0 di trasformarsi da essere spaventevole in essere maliardo, con cui il poeta avrebbe ben potuto intrattenere con piacere rapporti carnali, menandone poi \"scandaloso\" vanto con i suoi contribuli, in pieno accordo con la natura caratteriale del poeta, decisamente \"border line\", rendendo in tal modo tale versione assai pi\u00f9 intrigante di quella tradotta da Gabrieli, da lui condotta dal testo del \"Kit\u0101b al-Agh\u0101n\u012b\"..\nE d'altronde, ad avvalorare l'ipotesi che una \"gh\u016bl\" potesse trasformarsi in una donna affascinante, sta il componimento poetico della \"Burda\" di Ka\u02bfb b. al-Zuhayr b. Ab\u012b Sulm\u0101, in cui il poeta paragona l'amatissima Su\u02bf\u0101d, che l'ha affascinato in modo straordinario, a quest'entit\u00e0.\nFamoso un altro carme di Ta\u02beabba\u1e6da Sharran, in memoria d'un cugino morto:\nPer quanto riguarda il suo poema forse pi\u00f9 noto, la \"q\u0101fiyya\", Francesco Gabrieli si diceva convinto della sua origine spuria e tardiva.\nSuoi sembrano essere i precedenti versi, mentre l'arabista solleva dubbi circa i seguenti, peraltro assai noti, che disegnano il tradizionale ricorso alla vendetta:\nSi dice che, come l'amico e compagno di tribolazioni Shanfar\u0101, Ta\u02beabba\u1e6da Sharran morisse di morte violenta, epilogo logico e forse ambito dal poeta, inadatto a vivere una vita placida nell'impegnativo mondo dell'Arabia preislamica dei primi decenni del VI secolo. Ta\u02beabba\u1e6da Sharr\u0101n mor\u00ec infatti a \u1e24uray\u1e0da, o Rakhm\u0101n, nelle vicinanze del monte Num\u0101r, nel \u1e24ij\u0101z sud-orientale, per mano dei tradizionali nemici B. Hudhayl.&lt;br&gt;\nIl suo corpo (come d'altronde quello di Shanfar\u0101) rimase insepolto, preda delle fiere della \"b\u0101diya\"."}
{"id": "1016568", "revid": "599013", "url": "https://it.wikipedia.org/wiki?curid=1016568", "title": "Gareth Barry", "text": "Nel 2011 \u00e8 stato inserito al 12\u00ba posto di una speciale classifica sui migliori calciatori della storia dell'. Inoltre \u00e8 il giocatore con pi\u00f9 apparizioni (653) nella storia della Premier League.\nBiografia.\n\u00c8 nato a Hastings, nell'East Sussex. Ha frequentato il \"William Parker Sports College\" nello stesso periodo del famoso giocatore di cricket del Sussex Michael Yardy.\nNel 1994 si trasfer\u00ec nelle giovanili del Brighton &amp; Hove Albion.\nSuo nipote Bradley \u00e8 anch'esso un calciatore. Aveva un fratello di nome Marc, deceduto nel luglio 2018.\nCaratteristiche tecniche.\nCalciatore molto duttile e completo, \u00e8 considerato un vero e proprio jolly. Nato come difensore laterale in una difesa a tre, ha spesso ricoperto il ruolo di terzino sinistro. Nonostante ci\u00f2 si \u00e8 affermato come centrocampista, sia come interno di centrocampo, come centrale, come regista davanti alla difesa, che anche come ala sinistra, ruolo in cui ha giocato molti anni al Villa. \u00c8 dotato di un piede sinistro molto preciso: l'Aston Villa lo ha eletto rigorista della squadra, distinguendosi soprattutto come assist-man. Ha un fisico potente, per cui \u00e8 portato all'interdizione. Per la sua forte personalit\u00e0 \u00e8 sempre stato considerato un punto di riferimento e un leader in tutte le squadre in cui ha giocato. Durante la sua carriera si \u00e8 dimostrato un ottimo rigorista, mettendo a segno 22 penalty su 26 calciati.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\nAston Villa.\nBarry ha iniziato la sua carriera proprio nel Brighton &amp; Hove Albion ed \u00e8 stato acquistato dall'Aston Villa nel 1997. Il trasferimento, per\u00f2, ha causato tensione tra Brighton &amp; Hove e Aston Villa, con la precedente squadra di Barry e Standing che ha chiesto ai \"Villans\" un risarcimento di 2,5 milioni di sterline, ma la Football Association (FA) ha stabilito un risarcimento di 2,4 milioni, pi\u00f9 alcune clausole. Ha fatto il suo debutto il 2 maggio 1998, contro lo Sheffield Wednesday. Ha inizialmente giocato come difensore centrale, nella zona sinistra di una linea a tre composta con Gareth Southgate e Ugo Ehiogu.\nNell'aprile 2005, \u00e8 intervenuto durante uno scontro tra due giocatori del Newcastle United, Lee Bowyer e Kieron Dyer, che avevano iniziato una rissa durante la gara.\nNel novembre 2007, \u00e8 stata riportata la notizia che l'Aston Villa ha voluto premiare il calciatore per i dieci anni passati a Birmingham. Il 5 aprile 2008, Barry ha aiutato la sua squadra ad uscire da un periodo di scarsa forma, contribuendo a sconfiggere il Bolton Wanderers per 4-0, mettendo a segno una doppietta e due assist.\nNell'aprile 2008, avvicinandosi a quota 400 presenze ufficiali, Barry \u00e8 diventato il giocatore che pi\u00f9 a lungo ha giocato nell'Aston Villa. Durante la partita contro il Bolton del 28 ottobre 2007, \u00e8 diventato il calciatore pi\u00f9 giovane a raggiungere quota 300 presenze in Premiership (a 26 anni e 247 giorni), battendo il record di Frank Lampard. Conclude la stagione con 37 presenze e 9 reti.\nNel maggio 2008, il Liverpool ha offerto 10 milioni di sterline per il calciatore, ma l'Aston Villa ha preferito rifiutare l'offerta. I \"Reds\" hanno poi rilanciato a 13 milioni, ma anche questa \u00e8 stata rifiutata. Il 29 giugno 2008, Barry ha criticato Martin O'Neill per non aver cercato di convincerlo a rimanere al Villa Park, dicendo di non averlo sentito per tre settimane e ha ribadito il desiderio di firmare per il Liverpool. O'Neill ha risposto che il presidente Randy Lerner ha dato molte ragioni ai suoi giocatori per continuare il rapporto. I \"Reds\" hanno poi rilanciato nuovamente a 15 milioni di sterline pi\u00f9 il cartellino di Steve Finnan valutato 2 milioni ma anche questa offerta \u00e8 stata rifiutata. A causa di questi dissidi, l'allenatore O'Neill ha tolto a Barry la fascia di capitano, assegnandola a Martin Laursen.\nIl 14 agosto 2008, tra le polemiche, Barry fa la sua prima apparizione stagionale in Coppa UEFA segnando anche il primo gol stagionale nella vittoria per 4-1 sull'FH. Nella stagione 2008-2009 ha giocato tutte le partite stagionali. Ha segnato il suo 40\u00ba gol in Premier League, il 17 gennaio 2009 in Sunderland-Aston Villa realizzando su rigore all'80\u00ba il gol vittoria dell'1-2. Barry \u00e8 tornato ad indossare la fascia di capitano in seguito all'infortunio di Martin Laursen avvenuto il 23 gennaio 2009. Dopo il ritiro di Martin Laursen, avvenuto il 15 maggio 2009, Barry \u00e8 tornato ad essere definitivamente il capitano dei \"Villans\".\nManchester City.\nIl 2 giugno 2009, attraverso una nota sul proprio sito ufficiale, il Manchester City ha ufficializzato l'acquisto di Gareth Barry per 12 milioni di sterline. Il centrocampista inglese ha firmato un contratto quinquennale.\nIl fatto ha suscitato numerose critiche e molta ira da parte dei tifosi dei \"Villans\", che ormai reputavano Barry la loro assoluta e pi\u00f9 grande bandiera da molti anni. Con una lettera al Birmingham Mail, il calciatore ha comunque ringraziato i suoi ex tifosi per i tanti anni di supporto, motivando la sua partenza con la ricerca di una nuova sfida, in particolare il raggiungimento di un posto in classifica che gli permettesse di giocare la UEFA Champions League.\nSvolge un buon precampionato e, sotto grandi aspettative, segna il suo primo goal nell'amichevole contro il Celtic, in un match vinto per 2-1 dai \"Citizens\". Il suo esordio in campionato arriva alla prima giornata, nella vittoria per 2-0 sul Blackburn. Segna il suo primo goal con la nuova maglia il 20 settembre 2009, nel derby contro il Manchester United, siglando il momentaneo 1-1 di un match che verr\u00e0 poi vinto dai \"Red Devils\" (4-3). La settimana seguente segna in Football League Cup contro il Fulham. Il 16 febbraio 2010 realizza il suo secondo gol in Premier League con un potente sinistro contro lo Stoke City. Purtroppo Barry vede svanire il sogno di giocare la Champions League, dato che il Manchester City chiude il campionato in quinta posizione.\nNella seconda stagione in casa City, \u00e8 il primo giocatore a segnare per la sua squadra in campionato, alla seconda giornata, contro il Liverpool, nella vittoria per 3-0 in cui Barry viene anche nominato \"Man of the Match\". A fine stagione vince la FA Cup, a cui far\u00e0 seguito la vittoria in Premier League la stagione successiva.\nEverton.\nIl 2 settembre 2013 viene ceduto all' con la formula del prestito. Al termine della stagione \u00e8 stato riscattato dai \"Toffees\", di cui nelle stagioni successive diventa un titolare inamovibile e vice-capitano del club. Il 17 settembre 2016, nella gara interna vinta 3-1 contro il , taglia il traguardo delle 600 presenze in Premier League, terzo giocatore a riuscirci dopo Frank Lampard e Ryan Giggs.\nWBA.\nIl 15 agosto 2017 firma per il West Bromwich. Con la maglia dei \"Baggies\" milita per tre anni (gli ultimi due passati in Championship), giocando per\u00f2 poco soprattutto in occasione dell'ultima stagione a causa anche dei numerosi infortuni fisici. Tuttavia il 27 agosto del 2020 decide di ritirarsi dall'attivit\u00e0 agonistica. Nel mentre, al primo anno, ha superato il record di presenze in Premier di Ryan Giggs il 25 settembre 2017 nella sconfitta per 2-0 contro l'Arsenal.\nNazionale.\nBarry \u00e8 stato capitano della Nazionale Under 18 del suo paese. Ha fatto il suo debutto nell' contro la , nel 1998. Ha giocato 27 partite per la Nazionale U-21, un dato da allora superato anche da alcuni colleghi ai \"Villans\", James Milner e Scott Carson.\n\u00c8 stato chiamato in Nazionale maggiore da Kevin Keegan. \u00c8 stato convocato nella Nazionale inglese che ha partecipato al , al posto dell'infortunato Jason Wilcox, ma non ha giocato nessuna partita. Ha debuttato in un'amichevole contro l', il 31 maggio 2000. Ha giocato la sua prima partita intera contro la il 2 settembre 2000.\nNon viene chiamato in nazionale fino al 2007, mai infatti \u00e8 stato convocato da Sven-G\u00f6ran Eriksson, ma MacClaren lo fa ritornare nel giro della nazionale in una sorta di \"ri-esordio\" contro la Spagna, il 7 febbraio, in sostituzione a Steven Gerrard nel ruolo di esterno sinistro di centrocampo. Nello stesso anno inizia a giocare come centrale di centrocampo anche in nazionale: in amichevole contro la Germania sostituisce Michael Carrick, e in seguito sostituendo l'infortunato Owen Hargreaves contro Israele e Russia. Queste sue due prestazioni sono state da molti ritenute impressionanti, la prima coronata da ben due assist. I commentatori della BBC, Ian Wright e Alan Shearer hanno commentato che, in seguito a queste sue sbalorditive prestazioni, Barry meritava un posto da titolare fisso nell'11 nazionale. Ha segnato il suo primo gol il 1\u00ba giugno 2008 in amichevole contro .\n\u00c8 stato nominato man of the match nella partita di qualificazione contro l'. \u00c8 regolarmente convocato e dal CT Fabio Capello che lo schiera sempre titolare come mediano davanti alla difesa. Gioca tutte le partite col team inglese, amichevoli e ufficiali, nella stagione 2008-09, ad eccezione del match contro , in cui Barry era squalificato per somma di ammonizioni la partita precedente. Nell'amichevole a inizio 2010 a Wembley contro l' gioca per la prima volta con la fascia di capitano al braccio: il match si conclude con una vittoria 3-1 dei padroni di casa.\nNella penultima partita del campionato 2009-10 si procura per\u00f2 un infortunio alla caviglia che ne mette in dubbio la partecipazione ai Mondiali 2010, anche se Capello decide di dargli una possibilit\u00e0 inserendolo comunque nella lista dei 30 preconvocati. Riesce a partecipare al Campionato mondiale di calcio 2010 in Sud Africa, da centrocampista titolare a partire dalla seconda partita del girone (contro l'Algeria) a causa dell'infortunio alla caviglia, al fianco di Frank Lampard, Steven Gerrard e James Milner.\nIl 15 novembre 2011 realizza la rete numero 2000 nella storia della selezione inglese decidendo grazie ad una sua rete, l'amichevole contro la .\nViene convocato per Euro 2012 ma, a causa di un infortunio rimediato in amichevole contro la , non \u00e8 disponibile per partecipare alla competizione quindi al suo posto \u00e8 stato chiamato il difensore dell'Everton Phil Jagielka.\nStatistiche.\nGareth Barry, tra club, nazionale maggiore e nazionali giovanili, ha collezionato complessivamente 924 partite segnando 72 reti.\nVita privata.\nGareth Barry \u00e8 sposato con Louise, con cui ha una relazione sin dalla giovinezza. La coppia ha due figli, Oscar, un maschio, e Freya, una femmina.\nIl suo miglior amico \u00e8 Michael Standing, calciatore che giocava con lui al Brighton &amp; Hove, e assieme a cui si trasfer\u00ec all'Aston Villa nel 1997. Dopo aver concluso il rapporto di lavoro con l'agente Alex Black, Barry nomina proprio Standing al suo posto."}
{"id": "1016569", "revid": "380654", "url": "https://it.wikipedia.org/wiki?curid=1016569", "title": "Luke Wilson", "text": "Biografia.\n\u00c8 il pi\u00f9 giovane dei figli del pubblicitario Robert Andrew Wilson e della fotografa Laura Cunningham; i suoi due fratelli, Owen e Andrew, sono entrambi attori.\nFrequenta l'Occidental College di Los Angeles, dove si fa notare per le doti in atletica, in particolare in specialit\u00e0 come i 400 e gli 800 metri, ma frequentando alcuni corsi di teatro si appassiona alla recitazione, e in particolar modo alle commedie di Sam Shepard.\nRecita in un episodio di \"X-Files\" intitolato \"Vampiri\", e debutta sul grande schermo nel 1996 con \"Un colpo da dilettanti\" diretto da Wes Anderson e sceneggiato e interpretato dal fratello Owen. L'anno successivo ha un piccolo ruolo in \"Scream 2\". Recita in \"Charlie's Angels\" e nel seguito \"Charlie's Angels - Pi\u00f9 che mai\". Lavora accanto a Reese Witherspoon in \"La rivincita delle bionde\" e nel sequel \"Una bionda in carriera\", recita in film come \"Rushmore\" e \"I Tenenbaum\" dell'amico Wes Anderson, \"Alex &amp; Emma\" con Kate Hudson, \"La neve nel cuore\" con Diane Keaton e Sarah Jessica Parker e \"La mia super ex-ragazza\" con Uma Thurman.\nLa stampa cinematografica lo ha inserito nel cosiddetto Frat Pack, che include attori come Ben Stiller, Jack Black, Will Ferrell, Vince Vaughn e il fratello Owen Wilson.\nDoppiatori italiani.\nNelle versioni in italiano dei suoi lavori, Luke Wilson \u00e8 stato doppiato da:\nDa doppiatore \u00e8 sostituito da:"}
{"id": "1016571", "revid": "284805", "url": "https://it.wikipedia.org/wiki?curid=1016571", "title": "Falcon Crest", "text": "Falcon Crest \u00e8 un serial statunitense, andato in onda dal 1981 al 1990 sulla CBS. In Italia, \u00e8 arrivato il 6 ottobre 1982, trasmesso da Italia 1. In seguito \u00e8 stato trasmesso in prima serata anche su Rete 4 dal 1983 e da Canale 5 nell'estate del 1985 e 1987 (episodi inediti della quarta stagione) per continuare, nel 1988, su Italia 7 (all'epoca controllata dalla Fininvest). Nell'estate del 1992 va in onda su Rete 4 la sesta stagione, inizialmente al pomeriggio, spostata poi al mattino, a causa degli scarsi ascolti. La settima stagione \u00e8 l'ultima vista in Italia ed \u00e8 stata trasmessa da Italia 7 nel 1994.\nTrama.\nLa serie aveva come protagonista il Premio Oscar Jane Wyman (\"Giorni perduti\", \"Johnny Belinda\", \"Paura in palcoscenico\") nel ruolo di Angela Channing, donna dispotica e autoritaria alla guida dell'azienda vinicola di famiglia nella fittizia Tuscany Valley in California (modellata sulla vera Napa Valley). Robert Foxworth (\"Six Feet Under\"), invece, interpretava Chase Gioberti, che aveva ereditato una parte dell'azienda in seguito alla morte di suo padre, Jason, fratello di Angela, avvenuta durante il primo episodio. La rivalit\u00e0 fra i due sarebbe stata alla base di molti episodi della serie.\nAngela aveva designato come suo erede suo nipote Lance Cumson (Lorenzo Lamas), playboy assetato di denaro e potere ma senza la determinazione e la disciplina di Angela. La donna aveva una forte influenza su di lui, tanto che lo aveva persuaso a lavorare per l'azienda e per il quotidiano di suo nonno. Quando poi Angela si rese conto che non sarebbe mai riuscita a ottenere la parte dell'azienda controllata da Chase, cerc\u00f2 di allargare il suo impero spingendo Lance a sposare Melissa Agretti (Ana Alicia), ricca erede dei vigneti e dell'azienda vinicola di suo padre, Carlo. Melissa si rivel\u00f2 per\u00f2 lei stessa un'affarista egoista e intrigante e avrebbe causato ben presto problemi ai vari abitanti della Tuscany Valley. Altri personaggi presentati nella prima stagione erano le figlie di Angela, Julia (Abby Dalton), capo viticoltrice e madre di Lance, e la fragile e problematica Emma (Margaret Ladd), sospettosa che suo zio Jason fosse stato ucciso e per questo messa in cura presso uno psichiatra. La famiglia di Chase, spinta da Angela a rimanere nella valle cos\u00ec da poterla tenere sotto il suo controllo, includeva Maggie (Susan Sullivan, \"Il matrimonio del mio migliore amico\", \"Dharma &amp; Greg\" in tv), moglie di Chase \u2013 che in seguito avrebbe lavorato come scrittrice freelance, influenzata da Angela \u2013 e i loro due figli, Cole (William R. Moses, \"Mystic Pizza\") \u2013 che si sarebbe innamorato di Melissa (ricambiato per poi essere rifiutato quando Melissa avrebbe accettato di sposare Lance) \u2013 e Vickie (Jamie Rose, poi sostituita da Dana Sparks), studentessa di college. Nessuno di questi personaggi, per\u00f2, poteva misurarsi con il dispotismo di Angela tanto quanto quello di un personaggio che sarebbe entrato in scena nella seconda stagione: Richard Channing (David Selby). Originariamente editore di quotidiani, Richard \u2013 figlio del primo marito di Angela, Douglas Channing\u00a0\u2013 sarebbe arrivato a Falcon Crest con l'intento di prendere il controllo dell'azienda vinicola.\nCaratteristiche.\nIl prodotto fu creato da Earl Hamner, gi\u00e0 ideatore di \"Una famiglia americana\" (\"The Waltons\"). Alla base vi era l'idea di un \"serial drama\" che si sviluppasse attorno ad un'azienda vinicola. La CBS, per\u00f2, gli ordin\u00f2 di renderlo pi\u00f9 \"forte\", alla maniera di \"Dallas\". L'emittente televisiva, infatti, puntava a raggiungere il primato nei \"rating\" Nielsen del venerd\u00ec sera. Cos\u00ec, \"Falcon Crest\" venne programmato alle 22.00, subito dopo \"Dallas\", occupando la fascia oraria de \"L'incredibile Hulk\". Il tema musicale della serie fu affidato a Bill Conti, lo stesso di \"Dynasty\", \"I Colby\" e \"New York New York\" (\"Cagney &amp; Lacey\").\nL'accoppiata \"Dallas\"-\"Falcon Crest\" si rivel\u00f2 una mossa azzeccata per la CBS e \"Falcon Crest\" rimase per molti anni nella top 20 dei programmi pi\u00f9 visti nella classifica Nielsen: 13\u00b0 nella stagione 1981-1982, 8\u00b0 nella stagione 1982-1983, 7\u00b0 nella stagione 1983-1984 e 10\u00b0 nella stagione 1984-1985.\nNonostante la sua sminuente reputazione di \"\"Dallas\" con l'uva\", \"Falcon Crest\" trov\u00f2 subito la sua nicchia fra i \"serial drama\" degli anni ottanta, occupando il posto di mezzo fra i due estremi del genere: pi\u00f9 elegante di \"Dallas\" ma non eccessivo come \"Dynasty\". La particolare location della Napa Valley dove la serie veniva girata e il tono pungente e umoristico della sceneggiatura facevano brillare lo show di luce propria.\nLa rivalit\u00e0 tra Angela, Chase e Richard rimase al centro della serie per anni, mescolata a storie prettamente pi\u00f9 romantiche. Lance e Cole, per esempio, si sarebbero trovati imbrigliati non solo nella lotta al potere delle rispettive famiglie, ma anche a competere per l'amore di Melissa.\nCome \"Dallas\" e \"Dynasty\", anche \"Falcon Crest\" usava colpi di scena alla fine di ogni stagione (i cosiddetti \"cliffhanger\") per conquistare le classifiche di audience. La seconda stagione per esempio termin\u00f2 con un misterioso omicidio (alla maniera del famoso \"Chi ha sparato a J.R.?\" di \"Dallas\"), per mano di Julia, figlia di Angela e assassina di Carlo Agretti, padre di Melissa: la donna punt\u00f2 la pistola sull'intero cast, si udirono degli spari e si vide una bara che veniva sotterrata, lasciando il pubblico a chiedersi chi fosse stato ucciso. Altri finali pieni di suspense furono messi in scena in seguito, come un incidente aereo con alcuni dei personaggi principali coinvolti, l'esplosione di una bomba e un terremoto che colp\u00ec l'intera vallata.\nEvoluzione e fine della serie.\nAlla fine della quinta stagione, la volubile sorella di Maggie, Terry (Laura Johnson) rimase uccisa nel terremoto che colp\u00ec la Tuscany Valley. All'inizio della seguente stagione, Cole Gioberti decise di lasciare la valle e veleggi\u00f2 letteralmente verso il tramonto a bordo di un'imbarcazione chiamata \"Free Will\" (un gioco di parole nato dalla decisione di William R. Moses di lasciare la serie). Alla fine della stagione, la perfida Melissa rap\u00ec il neonato di Maggie. Inseguita da Chase, Maggie e Richard, l'auto di Melissa cadde nelle acque della baia di S. Francisco. Chase salt\u00f2 gi\u00f9 per salvare il bambino e poi torn\u00f2 sott'acqua per salvare anche Melissa. Ci riusc\u00ec, ma lui mor\u00ec annegato (dato che Robert Foxworth aveva deciso di lasciare il telefilm). Melissa stessa sarebbe morta in un incendio nella penultima stagione, mentre all'inizio della nona Maggie sarebbe annegata nella piscina di Falcon Crest, in seguito alla decisione di Susan Sullivan di lasciare il suo ruolo. Con l'uscita di scena di Maggie, la produzione introdusse due nuovi attori, Gregory Harrison nel ruolo di Michael Sharpe e Wendy Phillips nel ruolo di Lauren Daniels, due personaggi mai amati dal pubblico.\nCon la defezione di molti personaggi principali, lo show cominci\u00f2 a perdere molto pubblico, nonostante si cerc\u00f2 sempre di tenere alto l'interesse con intrighi tipo la storia d'amore tra Richard e Maggie o la scioccante rivelazione che i due acerrimi nemici, Angela e Richard, erano madre e figlio. Ma la serie non aveva pi\u00f9 la vivacit\u00e0 degli inizi.\nAl pubblico non piacque il radicale cambiamento del cast all'inizio dell'ottava stagione, soprattutto il licenziamento di Ana Alicia e l'introduzione di Kristian Alfonso nel ruolo di Pilar Ortega, un personaggio che sarebbe stato meno amato di Melissa. Gli ascolti precipitarono sensibilmente con l'arrivo della Alfonso tanto da spingere la produzione a riassumere la Alicia (in un altro ruolo), ma il danno era ormai fatto.\nMa il peggio doveva ancora accadere. Nell'ultima stagione, infatti, Angela, il personaggio fondamentale della serie sin dal primo episodio, giacque in coma su un letto di ospedale per quasi tutti gli episodi. Questa decisione alquanto bizzarra nasceva dal fatto che l'attrice aveva dei seri problemi di salute, dovuti al diabete, e i dottori le proibirono di affaticarsi troppo. La serie allora cominci\u00f2 ad assumere un tono pi\u00f9 tetro e oscuro (a partire dal tema musicale di Bill Conti, che venne rielaborato da Patrick O'Hearn) e furono messi in scena i giochi di potere degli altri protagonisti nati dall'assenza di Angela a Tuscany. Vennero introdotti nuovi personaggi, ma tutti fallirono agli occhi del pubblico. La CBS decise cos\u00ec di chiudere \"Falcon Crest\" alla fine della stagione. Jane Wyman, allora, contro il parere dei medici, decise di partecipare agli ultimi tre episodi.\nDopo tanti eventi drammatici durante le nove stagioni della serie, \"Falcon Crest\" si chiudeva felicemente con un matrimonio nella tenuta dell'azienda. E Angela tenne un discorso - scritto dalla stessa Wyman - che metteva definitivamente fine al telefilm. Nel suo discorso Angela fece menzione di tanti personaggi ed eventi del passato e, guardando al futuro, alz\u00f2 un bicchiere di champagne e disse: \"A te Falcon Crest, che tu possa vivere ancora a lungo\".\nLe \"Special Guest Star\".\nUna delle particolarit\u00e0 di \"Falcon Crest\" durante i suoi nove anni di vita fu quella di ospitare una pletora di star di Hollywood per uno o pi\u00f9 episodi. Lana Turner, nel ruolo di Jacqueline Perrault, madre di Chase, \u00e8 la pi\u00f9 famosa tra queste, ma il viavai di stelle fu costante fino all'ultima stagione. Solo nella settima, per esempio, parteciparono alla serie Leslie Caron, Lauren Hutton, Ed Marinaro, Ursula Andress, Eddie Albert, Eve Arden, Roscoe Lee Browne e Rod Taylor, che fu confermato anche per le ultime due stagioni. La partecipazione di stelle di Hollywood non pass\u00f2 inosservata, anche per i problemi che vennero a crearsi sul set soprattutto con la protagonista. Nel periodo in cui partecip\u00f2 la Turner, per esempio, \u00abpotevi tagliare la tensione con un coltello\u00bb. La Wyman era molto irritata dall'atteggiamento da primadonna della sua collega (si presentava sul set con segretaria, parrucchiere personale e guardarobiera; si chiudeva per ore nel suo camerino a preoccuparsi del make-up, dei capelli e dei vestiti), ed ebbe a ridire anche sulla sua recitazione che defin\u00ec \u00abarrugginita\u00bb. Quando la Turner ebbe finito il suo lavoro e lasci\u00f2 il set, la Wyman disse ai produttori che se fosse tornata come ospite l'anno seguente, lei non ci sarebbe stata. Fu forse anche per questo motivo che il personaggio di Jacqueline Perrault fu eliminato. Nonostante le \"voci\", per\u00f2, nel 1982, durante il \"Phil Donahue Show\" (il cui video \u00e8 facilmente reperebile su YouTube), la Turner neg\u00f2 con forza che tra lei e la Wyman ci fosse una faida: Anche Anne Jeffreys, altra star di Hollywood e guest star della serie nella seconda stagione, ricorda che la Turner diede dei grattacapi alla troupe durante uno degli episodi, a causa di ripetuti ritardi dell'attrice, tanto da far slittare le riprese di due ore e, \u00abper un episodio che va girato nell'arco di 7 giorni, un tale incidente deve rappresentare un grave contrattempo per il lavoro di un intero team\u00bb.\nCeleste Holm, che interpret\u00f2 il ruolo di Anna Rossini tra la quarta e la quinta stagione, raccont\u00f2 in un'intervista al \"Soap Opera Digest\" che la Wyman si rifiut\u00f2 di parlare con lei per tutto il tempo, sebbene poi la stessa Holm venisse inserita dalla rivista tra le dieci star di soap opera pi\u00f9 difficili. Fortunatamente, altri attori-ospiti ebbero molte soddisfazioni partecipando a \"Falcon Crest\". Lauren Hutton fu molto felice di dividere la scena con David Selby e Susan Sullivan. Cesar Romero sembra che adorasse lavorare con la Wyman, cos\u00ec come Rod Taylor che in un'intervista del 1989 afferm\u00f2 che \u00abdi certo lei domina sul set, ma tutti se lo aspettano. Io la adoro\u00bb. \nDa segnalare anche la presenza della star italiana Gina Lollobrigida nel ruolo di Francesca Gioberti, sorellastra della protagonista Angela Channing: protagonista di 5 episodi si esib\u00ec in una celebre tarantella davanti al resto del cast e per l'edizione italiana fu doppiata da se stessa.\nEpisodi.\nEsiste un episodio pilota della serie, intitolato \"The Vintage Years\", girato nella primavera del 1981 che non fu mai trasmesso. La puntata presentava differenze notevoli con quello che sarebbe stato poi lo show vero e proprio:\nSebbene mai trasmesso e mai pubblicato in DVD, \"The Vintage Years\" \u00e8 stato diffuso in streaming a pagamento da AOL per il suo sito on-demand In2TV."}
{"id": "1016572", "revid": "599013", "url": "https://it.wikipedia.org/wiki?curid=1016572", "title": "Juan Pablo \u00c1ngel", "text": "Carriera.\nClub.\nHa cominciato la carriera professionistica all'Atl\u00e9tico Nacional di Medell\u00edn. Nel 1997 viene ceduto al River Plate, societ\u00e0 dove mostra il proprio talento e dove \u00e8 ricordato come uno dei migliori (insieme a Saviola, Ortega e Aimar, formava i \"Fantastici quattro\"). Il 19 gennaio 2001 si sposta in Europa, all'Aston Villa: con il prezzo di 9,5 milioni di sterline diviene il calciatore pi\u00f9 costoso di sempre acquistato dal \"Villa\".\nDopo un inizio in sordina, migliora fino a raggiungere un bottino di 16 gol nella stagione 2003-2004: da allora \u00e8 andato calando. Nel corso del 2007, complici le buone prestazioni di John Carew, viene lasciato libero dall'Aston Villa e si trasferisce il 19 aprile nei New York Red Bulls della Major League Soccer, dove, in gare di livello internazionale, si \u00e8 distinto per avere segnato il terzo gol con cui il 22 maggio 2010 il club statunitense batt\u00e9 la Juventus per 3-1, dopo i gol prima di Jeremy Hall e successivamente di Conor Chinn.\nDopo la stagione 2010 \u00e8 diminuita l'opzione del contratto di Angel con i New York Red Bulls e quindi ha partecipato alla MLS 2010 Re-Entry Draft. Il 15 dicembre 2010, Angel \u00e8 stato scelto dai Los Angeles Galaxy, con decorrenza 1\u00ba gennaio 2011.\nIl 17 agosto 2011 firma un altro contratto nell'altra sponda degli Stati Uniti e cio\u00e8 per i Chivas USA.\nNel 2013 torna in Colombia per rivestire la maglia dell'Atl\u00e9tico Nacional. Un anno dopo, nel dicembre 2014, annuncia il suo ritiro.\nNazionale.\nCon la maglia della Nazionale colombiana conta 33 presenze e 9 gol."}
{"id": "1016573", "revid": "985910", "url": "https://it.wikipedia.org/wiki?curid=1016573", "title": "Cella del Tasso", "text": "La cella del Tasso \u00e8 una ricostruzione fatta su basi filologiche e studi approfonditi della cella dove venne rinchiuso Torquato Tasso e si trova nei sotterranei degli edifici dell'ex-Ospedale Sant'Anna di Ferrara (dismesso negli anni trenta). \nStoria.\nL'Ospedale Sant'Anna venne edificato nel 1445 di fronte alla \"Porta dei Leoni\" del Castello Estense e l\u00ec vi rimase fino agli inizi del XX sec. Costruito per volere del Vescovo di Ferrara nel 1445, nel 1927 la sede fu spostata pi\u00f9 ad est, all'inizio di Corso della Giovecca (poco distante dalla Prospettiva e dalle mura) e nel 2012 nella frazione di Cona.\nIl poeta vi rimase rinchiuso per volere del Duca di Ferrara Alfonso II d'Este dal 1579 al 1586 per aver inveito contro la corte ducale nell'occasione delle nozze del duca in uno scatto d'ira. Alfonso II in realt\u00e0 non fu cos\u00ec crudele come molti lo descrissero, specialmente nell'epoca romantica, ma cerc\u00f2 in questo modo di difenderlo dall'inquisizione e concesse al Tasso i cibi forniti direttamente dalle cucine ducali e il permesso di avere fitti rapporti epistolari.\nVenne rinchiuso nella parte dedicata ai malati di mente che era stata inaugurata un paio di anni prima.\nDopo la caduta del Ducato di Ferrara il luogo venne dimenticato e la cella venne probabilmente usata come deposito o magazzino. Solo nel '700 avvenne una riscoperta del luogo per l'interesse di intellettuali di ogni parte dell'Europa. Chi giungevano a Ferrara per visitare i luoghi legati a Tasso e ad Ariosto (come per esempio la casa dell'Ariosto o la sua tomba) riportarono l'attenzione sul sito. Goethe che giunse a Ferrara nel 1786 arriv\u00f2 a negare la vera ubicazione della cella del Tasso probabilmente per il disinteresse che la gente locale portava per il luogo. \nLord Byron invece, nel 1817 si fece rinchiudere nella cella dove molto probabilmente compose \"Il Lamento del Tasso\". Anche Percy Bysshe Shelley nel 1818 e Samuel Rogers nel 1825 visitarono la Cella. Stendhal nel 1828 rese omaggio alla memoria dello sventurato poeta.\nSuccessivamente sull'ospedale Sant'Anna venne edificato il conservatorio Girolamo Frescobaldi sfruttando il piano interrato. La cella originaria \u00e8 andata perduta poich\u00e9 durante l'addizione novecentista sul posto venne creata via Boldini, ma se ne \u00e8 ricavata una simile nelle parti rimanenti dei sotterranei, nelle fondamenta del conservatorio.\nLa cella ricostruita, recentemente restaurata, non \u00e8 sempre accessibile alle visite e si trova presso l'ingresso dell'antico chiostro dell'ospedale, sotto la scala d'entrata dell'auditorium, chiuso al pubblico, del conservatorio. Ospita un busto del Poeta, ricavato dall'originale modellato nel 1895 dallo scultore Ettore Ximenes all'epoca in possesso del Comune di Sorrento. La copia fu ricevuta dal Comune di Ferrara nel 1954, su richiesta di partecipazione al Comune campano in occasione delle celebrazioni per il IV Centenario della nascita del Tasso, slittate di una decina d'anni a causa della Seconda guerra mondiale."}
{"id": "1016576", "revid": "1745361", "url": "https://it.wikipedia.org/wiki?curid=1016576", "title": "Acheo (mitologia)", "text": "Acheo (, in latino \"\u0102chaeus, -i\") \u00e8 un personaggio della mitologia greca, figlio di Xuto e Creusa ed era il capostipite degli Achei/.\nFu padre di Arcandro e Architele.\nMitologia.\nAcheo \u00e8 l'eponimo della stirpe degli Achei, una popolazione ellenica dell'antica Grecia le cui vicende storiche si svilupparono intorno al II millennio a.C.\nSecondo Omero, gli \"Achei\" erano nel complesso tutti i Greci dell'antichit\u00e0, ma venivano chiamati anche \"Argivi\" o \"Danai\".\nGli Argivi fecero fiorire una potente confederazione di trib\u00f9 cui la storia d\u00e0 il nome di cultura micenea. Essa fu il frutto della fusione delle culture pelasgiche preesistenti con le culture patriarcali elleniche. La loro importanza militare e commerciale fu tale da esser riconosciuta da popoli quali l'Egitto e gli Ittiti. In questa chiave si deve leggere la forzatura che vuole gli achei figli di Danao, cio\u00e8 dell\"'occidente\". \"Danai\" alle volte son dette le forze militari elleniche tutte.\nI suoi discendenti cacciarono gli Ioni (i discendenti del fratello Ione) dalla Tessaglia riuscendo a conquistare tutto il Peloponneso, ad esclusione dell'Arcadia."}
{"id": "1016581", "revid": "765341", "url": "https://it.wikipedia.org/wiki?curid=1016581", "title": "Non \u00e8 la Rai gran finale", "text": "Non \u00e8 la Rai gran finale \u00e8 il sesto album in studio collettivo delle Ragazze di \"Non \u00e8 la Rai\", pubblicato nel giugno 1995 in concomitanza con la conclusione del programma \"Non \u00e8 la Rai\" dal quale sono tratte le canzoni presenti.\nDescrizione.\nIl titolo \"gran finale\" \u00e8 celebrativo e sta ad indicare il sesto e ultimo album della trasmissione.\nL'album \u00e8 stato pubblicato nel 1995 in due edizioni dall'etichetta discografica RTI Music e distribuito dalla Dischi Ricordi, in formato doppio CD (con numero di catalogo RTI 0213-2) e doppia musicassetta (con numero di catalogo RTI 0213-4). Contiene un totale di 41 brani interpretati nell'ultima edizione del programma, in onda tra il 1994 e il 1995.\nCome nei precedenti dischi, la maggior parte dei brani \u00e8 stata eseguita da cantanti protagoniste che prestavano la propria voce alle giovanissime protagoniste della trasmissione, cui venivano attribuite. Nei crediti dell'opera, tuttavia, oltre alla ragazza che nel contesto televisivo interpretava la canzone viene specificata anche l'autrice originale dell'esecuzione.\nTra le ragazze che hanno interpretato dei brani presenti nell'opera senza l'ausilio di una cantante professionista troviamo Ambra Angiolini, Roberta Carrano, Roberta Modigliani, Pamela Petrarolo, Sofia Sed e Alessia Gioffi."}
{"id": "1016582", "revid": "383359", "url": "https://it.wikipedia.org/wiki?curid=1016582", "title": "Peso messicano", "text": "Il peso \u00e8 la moneta ufficiale del Messico. Il peso \u00e8 stata la prima moneta al mondo a utilizzare il simbolo \"$\", prima ancora del dollaro statunitense. \nIl simbolo del peso messicano \u00e8: $, oppure \"Mex$\" per distinguerlo dal dollaro statunitense. Il codice ISO 4217 \u00e8 MXN; prima della rivalutazione del 1993 era usato il codice \"MXP\". Il peso \u00e8 suddiviso in 100 \"centavos\", rappresentate dal simbolo \u00a2. Il termine \"peso\" deriva dalla corrispondente parola spagnola peso (con lo stesso significato italiano).\nMonete.\nQueste sono le monete attualmente in circolazione:\nBanconote.\nQueste sono le banconote attualmente in circolazione:"}
{"id": "1016591", "revid": "287204", "url": "https://it.wikipedia.org/wiki?curid=1016591", "title": "Fortezza (Botticelli)", "text": "La Fortezza \u00e8 un dipinto a tempera su tavola (167\u00d787 cm) di Sandro Botticelli, datato 1470 e conservato nella Galleria degli Uffizi a Firenze. Si tratta della pi\u00f9 antica opera sicuramente datata di Botticelli.\nStoria.\nSette \"Virt\u00f9\" vennero commissionate con un contratto datato 18 agosto 1469 a Piero del Pollaiolo dal Tribunale della Mercanzia (l'organo che soprintendeva alle corporazioni di arti e mestieri di Firenze e giudicava i reati di natura commerciale) per decorare le spalliere degli stalli nella sala delle Udienze della sede in piazza della Signoria. Si conosce anche una seconda delibera che conferm\u00f2 l'incarico, al quale dovette partecipare, ma non sappiamo esattamente in quale misura, anche il fratello di Piero, Antonio.\nLa \"Carit\u00e0\" fu la prima tavola ad essere eseguita, tanto da essere consegnata gi\u00e0 nel dicembre 1469. La bottega del Pollaiolo esegu\u00ec sei dei sette dipinti previsti; il settimo, la \"Fortezza\" venne eseguito dal giovane Sandro Botticelli.\nIl giovane pittore venne scelto su suggerimento del magistrato della Mercatura Tommaso Soderini, a sua volta consigliato da Piero il Gottoso de' Medici che aveva preso l'artista sotto la sua ala protettiva. Ci\u00f2 avveniva alla fine del 1469, lo stesso anno in cui Piero mor\u00ec, e la tavola venne ufficialmente allogata nel maggio 1470, per essere rapidamente consegnata entro il 18 agosto, quando fu versato il saldo. La tavola piacque ai committenti, che avrebbero voluto affidare a Botticelli una seconda virt\u00f9, ma le proteste energiche del Pollaiolo, assecondate dall'Arte dei Medici e Speziali (che accoglieva anche i pittori), fecero desistere dall'iniziativa.\nCitata dall'Albertini nel 1510, in seguito alla soppressione del Tribunale nel 1777 venne immagazzinata, per poi essere trasportata agli Uffizi, dove venne esposta solo dal 1861: prima di allora lo stato di conservazione non era giudicato sufficientemente buono, infatti delle sette Virt\u00f9 era normalmente esposta la sola \"Prudenza\".\nIl restauro del 1994 ha recuperato la forza plastica della figura, la luminosit\u00e0 del trono e della corazza indossata dalla figura, mentre la freschezza del volto \u00e8 rimasta un po' compromessa dalle precedenti puliture. In quell'occasione si \u00e8 inoltre proceduto a esaminare la tavola con riflettografie, che hanno messo in luce il disegno preparatorio, molto elaborato e con diversi pentimenti.\nDescrizione e stile.\nLa \"Fortezza\", intesa come determinazione, tiene in mano un bastone del comando e siede su un ampio trono marmoreo con bracci a volute, di ispirazione verrocchiesca. Rispetto alle tavole del Pollaiolo l'opera, sebbene importata su uno schema medesimo, mostra notevoli differenze.\nIl colore e il plasticismo marcato derivano dall'esempio di Filippo Lippi, primo maestro di Sandro, cos\u00ec come il tipo fisico della donna dalla bellezza idealizzata, anche se energico e leggermente malinconico come tipico in Botticelli. Le forme sono per\u00f2 pi\u00f9 solide e monumentali, animate da una tensione lineare appresa da Antonio del Pollaiolo. Il trono, al posto dell'austero scranno marmoreo del Pollaiolo, \u00e8 riccamente decorato e dalle forme fantastiche che costituiscono un preciso richiamo alle qualit\u00e0 morali inerenti all'esercizio della magistratura, in pratica un'allusione simbolica al \"tesoro\" che accompagnava il possesso di questa virt\u00f9. Esso \u00e8 scorciato in maniera meno distorta delle altre \"Virt\u00f9\" ed \u00e8 finemente decorato ma meno prorompente, grazie all'uso di colori pi\u00f9 scuri che fanno emergere, per contrasto, la figura principale: l'effetto \u00e8 che essa non sembra nemmeno seduta, ma giustapposta in primo piano, secondo una spazialit\u00e0 che ha un che di onirico. La ricchezza del panneggio della veste, pesante come se fosse bagnato (come nell\"Incredulit\u00e0 di san Tommaso\" del Verrocchio) definisce la struttura corporea, ma al tempo stesso la smaterializza, accordando un privilegio alla linea di contorno rispetto agli altri elementi espressivi. Grande capacit\u00e0 \u00e8 dimostrata nella resa dell'armatura lucida e finissimamente decorata, che dimostra una conoscenza approfondita dell'arte orafa.\nFu proprio la continua ricerca della bellezza assoluta, al di l\u00e0 del tempo e dello spazio, che porter\u00e0 Botticelli a staccarsi progressivamente dai modelli iniziali e ad elaborare uno stile sostanzialmente diverso da quello dei suoi contemporanei, che lo rese un caso praticamente unico nel panorama artistico fiorentino dell'epoca."}
{"id": "1016594", "revid": "2175", "url": "https://it.wikipedia.org/wiki?curid=1016594", "title": "Greco di tufo", "text": ""}
{"id": "1016595", "revid": "327094", "url": "https://it.wikipedia.org/wiki?curid=1016595", "title": "Madonna del Roseto (Botticelli)", "text": "La Madonna del Roseto \u00e8 un dipinto a tempera su tavola (124x64 cm) realizzato da Sandro Botticelli, databile tra il 1469 e il 1470 e conservato nella Galleria degli Uffizi a Firenze.\nStoria.\nLa tavola si trovava nella Camera di Commercio di Firenze e ci\u00f2 fece ipotizzare a Lightbown che essa fosse stata originariamente dipinta per la corporazione dell'Arte della Lana che in quel sito aveva originariamente una sede, o per il Tribunale della Mercanzia. Botticelli aveva dopotutto lavorato effettivamente per la corporazione con la \"Madonna della loggia\".\nBode fu il primo a datare l'opera alla fase giovanile dell'artista, in particolare al periodo \"verrocchiesco\", verso il 1469-1470, venendo poi generalmente confermato dagli altri studiosi.\nDescrizione e stile.\nLa Madonna, dall'atteggiamento pensoso, tiene il Bambino sulle ginocchia al di sotto di una loggia con colonne che reggono un arco a tutto sesto con lacunari, che inquadra la testa della Vergine e asseconda il profilo curvo della tavola. Dietro Maria si apre un giardino in cui spiccano soprattutto i fiori di rosa; in basso un pavimento con specchiature marmoree dimostra la padronanza del pittore della tecnica prospettica.\nLe rose simboleggiano uno dei titoli della Madonna, \"rosa mystica\"; il melograno invece, che Maria tiene in mano e che il Bambino assaggia, simboleggia fertilit\u00e0 e regalit\u00e0, nonch\u00e9, per il colore rosso dei frutti, il sangue della Passione.\nL'opera \u00e8 caratterizzata da un chiaroscuro incisivo, non esente da passaggi grafici, che dimostra l'adesione temporanea del giovane artistica ai modi del Verrocchio, di cui fu forse aiuto di bottega durante la formazione. La stessa tipologia del Bambino, con la testa grande e ovale e con l'espressione gioiosamente vispa, rimanda all'esempio del maestro Verrocchio, come il \"Putto con delfino\", di quegli stessi anni. La figura di Maria \u00e8 allungata e sciolta nelle articolazioni, ben pi\u00f9 che nelle opere di Filippo Lippi, altro modello del giovane pittore.\nSono presenti alcune incertezze spaziali, come la sproporzione dello sfondo architettonico, troppo piccolo rispetto alla figura di Maria e anche rispetto agli stessi fiori del giardino retrostante."}
{"id": "1016596", "revid": "196390", "url": "https://it.wikipedia.org/wiki?curid=1016596", "title": "Colle dei Camaldoli", "text": ""}
{"id": "1016597", "revid": "212348", "url": "https://it.wikipedia.org/wiki?curid=1016597", "title": "Istituto della Enciclopedia Italiana", "text": ""}
{"id": "1016598", "revid": "1613689", "url": "https://it.wikipedia.org/wiki?curid=1016598", "title": "Un ponte per Terabithia", "text": ""}
{"id": "1016599", "revid": "1001457", "url": "https://it.wikipedia.org/wiki?curid=1016599", "title": "Malarico", "text": "Origine.\nDiscendente del re Miro.\nBiografia.\nNel 585, dopo la deposizione di Andeca, un discendente del re Miro, Malarico, pretendente al trono, si proclam\u00f2 re dei Suebi di Gallaecia, per mantenerlo indipendente dai Visigoti e soprattutto liberarlo dagli Ariani che ora dominavano a Braga.\nNon essendo riuscito a radunare un esercito consistente, fu facilmente battuto dal re visigoto Leovigildo, e nel 586, un anno dopo la cattura del re Andeca, secondo Giovanni di Biclaro, fu fatto prigioniero e, molto probabilmente, chiuso in un monastero.\nDopo quest'ultimo tentativo di ribellione, gli Svevi accettarono di essere governati da un \"dux\" (duca) visigoto, pur mantenendo le leggi, gli usi e le altre caratteristiche proprie del loro fiero ed antico regno.\nDiscendenza.\nDi Malarico non si conosce alcuna discendenza."}
{"id": "1016602", "revid": "481349", "url": "https://it.wikipedia.org/wiki?curid=1016602", "title": "Enciclopedia Italiana di scienze, lettere ed arti", "text": ""}
{"id": "1016603", "revid": "6923", "url": "https://it.wikipedia.org/wiki?curid=1016603", "title": "Isola dei musei", "text": "L'Isola dei musei () \u00e8 la parte settentrionale dell'isola della Sprea, al centro di Berlino (quartiere Mitte).\nIl nome \"Isola dei musei\" \u00e8 dovuto al gran numero di musei di importanza internazionale che si trovano nell'area. I musei sono parte del gruppo dei Musei statali di Berlino, appartenenti alla Fondazione del patrimonio culturale prussiano (\"Stiftung Preu\u00dfischer Kulturbesitz\").\nPer l'immensa importanza culturale ed artistica, l'Isola dei musei \u00e8 stata dichiarata dall'UNESCO patrimonio dell'umanit\u00e0, nel 1999.\nStoria.\nNel medioevo la parte settentrionale dell'isola della Sprea era una golena paludosa. Mentre nella parte meridionale dell'isola, leggermente pi\u00f9 elevata, nel XIII secolo venne fondata la citt\u00e0 di C\u00f6lln la parte settentrionale venne utilizzata solo molto pi\u00f9 tardi come giardino del castello di Berlino. Nel XVII secolo venne canalizzato il ramo sinistro della Sprea creando quello che oggi viene chiamato \"Kupfergraben\" (cio\u00e8 la parte pi\u00f9 settentrionale del canale), tra il fiume e il canale sorse il \"C\u00f6llnische Werder\" (isolotto di C\u00f6lln) sul quale, dopo la met\u00e0 del XVII secolo, venne costruito il primo impianto del giardino chiamato Lustgarten.\nL'area, nel corso della storia, venne utilizzata per diversi scopi, durante l'epoca di Federico Guglielmo I di Brandeburgo e del figlio Federico I di Prussia fu sede della cosiddetta \"Pomeranzenhaus\" (casa delle arance), un giardino d'inverno che ospitava agrumi, palme e piante esotiche, edificio indispensabile per il mantenimento del \"Lustgarten\", le preziose piante esotiche che lo decoravano vi venivano infatti riparate nei mesi invernali.\nNel regno di Federico Guglielmo I di Prussia, il cosiddetto \"re soldato\", assunsero maggiore importanza aspetti di sfruttamento economico dell'area, nel 1748 l'Orangerie venne usata come magazzino per i commerci, sul molo venne montata una gru girevole in legno per il carico e lo scarico di merci dalle imbarcazioni. Nel 1776 venne costruito anche un magazzino per le farine (\"Mehlhaus\") appartenente alla corporazione dei panettieri, segu\u00ec la costruzione di un magazzino per il sale.\nSolo nel corso del XIX secolo la destinazione commerciale dell'area lasci\u00f2 progressivamente spazio all'edificazione di musei, nel 1797 il re Federico Guglielmo II di Prussia accolse la proposta di Aloys Hirt, archeologo e docente di storia dell'arte, di costruire un museo per l'esposizione permanente di opere d'arte antiche e dell'et\u00e0 moderna. Nel 1810 venne emesso dal re Federico Guglielmo III di Prussia un ordine di gabinetto di allestire \"una collezione d'arte, pubblica e ben selezionata\".\nDella progettazione dell'edificio venne incaricato l'architetto del regno Karl Friedrich Schinkel, nel 1822 present\u00f2 un disegno che prevedeva una completa riprogettazione della parte settentrionale dell'isola, accanto al museo erano previsti diversi ponti e una modifica del corso del canale per renderlo pi\u00f9 diritto. Wilhelm von Humboldt assunse la guida della \"Commissione per la realizzazione del museo\".\nLa prima costruzione realizzata fu l'Altes Museum nel 1830 che fu anche il primo museo pubblico del regno di Prussia. Nel 1859 venne inaugurato il museo reale prussiano, l'attuale Neues Museum, nel 1876 venne completata la \"Nationalgalerie\", (l'attuale Alte Nationalgalerie), nel 1904 il \"Kaiser-Friedrich-Museum\" (che nel 1956 venne rinominato \"Bode-Museum\" in onore di Wilhelm von Bode storico dell'arte e per lunghi anni direttore dei musei) e infine nel 1930 quello che solo nel 1958 assunse il nome di Pergamonmuseum che nell'ala settentrionale ospitava il Deutsches Museum, nell'ala orientale la Antikensammlung con l'Altare di Pergamo e nell'ala meridionale ospitava quelli che in seguito si chiamarono museo dell'Asia Anteriore e museo d'arte islamica. Fu previsto anche un ampliamento dell'ala meridionale che avrebbe dovuto affacciarsi sul canale, la costruzione, progettata da Albert Messel e nella quale si intendevano ospitare le collezioni poi esposte al museo egizio e dei papiri non venne mai realizzata per problemi economici e tecnici.\nSolo nel 1870 l'area venne chiamata per la prima volta \"Museumsinsel\" seguendo l'ambizione prussiana di creare un insieme di musei comparabile con quelli di Parigi e Londra. Nel 1880, durante una riunione dei direttori dei musei, venne deciso che da quel momento in poi sarebbe stata esposta nei musei dell'isola solo la cosiddetta \"hohe Kunst\" (arte nobile) termine che comprendeva, all'epoca, solo l'arte originaria dall'Europa e dal vicino oriente.\nIn epoca nazista, nell'ambito della riprogettazione di Berlino ad opera di Albert Speer, vennero progettati anche colossali nuovi edifici sull'isola dei Musei. L'architetto Wilhelm Kreis progett\u00f2 quattro enormi edifici addizionali, sulla riva settentrionale della Sprea, di fronte al Bode-Museum, avrebbero dovuto essere eretti il \"Germanisches Museum\" , un \"Museo del XIX secolo\" e un \"Museo dell'arte egizia e dell'asia minore\" che in seguito avrebbe dovuto essere dedicato esclusivamente all'arte egizia, era previsto che fosse l'edificio pi\u00f9 grande dei tre con una superficie espositiva di 75.000\u00a0m\u00b2.\nL'ampliamento dell'area compresa fra la Friedrichstra\u00dfe, la Oranienburger Stra\u00dfe e la piazza del Monbijou avrebbe comportato la demolizione del castello Monbijou. Lungo il Kupfergraben Kreis aveva previsto la costruzione di un \"Museo mondiale della guerra\" come ampliamento delle collezioni di storia militare esposte all'Arsenale di Berlino. In aggiunta ai nuovi edifici museali da edificarsi sulla riva nord della Sprea l'architetto della giovent\u00f9 hitleriana Hanns Dustmann, progett\u00f2 sulla riva meridionale del fiume un nuovo museo etnografico che avrebbe dovuto estendersi tra la Stadtbahn e la Sprea fino alla Friedrichstra\u00dfe. Lo scoppio della guerra imped\u00ec la realizzazione di questi progetti.\nDurante la seconda guerra mondiale i musei dell'isola vennero distrutti per oltre il 70%, la successiva ricostruzione dell'isola, posizionata a Berlino Est e cominciata dal 1950 inizialmente non comprese il Neues Museum che aveva subito i danni maggiori. Si ipotizz\u00f2 persino la demolizione della rovina del museo che per\u00f2 non venne effettuata, solo nel 1987 si decise di cominciare i costosi lavori di messa in sicurezza e ristrutturazione. Il risanamento complessivo dell'isola era previsto per il 1990 ma non inizi\u00f2 mai a causa degli elevatissimi costi dell'intervento.\nDopo la riunificazione tedesca i lavori di risanamento generale dell'isola dei Musei cominciarono verso la fine degli anni '90. Nel 1999 il consiglio di amministrazione della Fondazione del patrimonio culturale prussiano approv\u00f2 il cosiddetto \"Masterplan Museumsinsel\" che prevede il risanamento degli edifici, la loro aggregazione in un insieme museale unico e il riordino delle collezioni divise prima del 1990.\nLa situazione attuale (2017) dell'isola dei musei.\nLa punta settentrionale dell'isola della Sprea \u00e8 attraversata dal ponte Monbijou che collega l'isola con le due rive della Sprea, entrambi i rami del ponte sono chiusi al traffico veicolare e formano l'ingresso del Bode-Museum, un edificio triangolare neobarocco la cui cupola domina la parte settentrionale dell'isola.\nA sud del Bode-Museums l'isola \u00e8 attraversata dai binari della Stadtbahn che separano il Bode-Museum dal Pergamonmuseum che \u00e8 il museo berlinese pi\u00f9 visitato. L'ingresso \u00e8 costituito da una piazza delimitata dalle tre ali del museo raggiungibile dalla via \"Am Kupfergraben\" tramite un ponte pedonale.\nA sud del Pergamonmuseum si trovano il Neues Museum, ricostruito su progetto dell'architetto David Chipperfield e riaperto nel 2009, e ad est la Alte Nationalgalerie costruita come un antico tempio con un'ampia scalinata di accesso. In cima alla scalinata e di fronte all'ingresso una maestosa Statua equestre di statua di Federico Guglielmo IV di Prussia ideatore dei primi abbozzi del progetto dell'edificio.\nDavanti all'ingresso della Alte Nationalgalerie si trova uno spiazzo circondato su tre lati da un colonnato, il cosiddetto Kolonnadenhof. Nel corso dei lavori di ristrutturazione, durati tre anni, sono state risanate le colonne e lo spiazzo \u00e8 stato riprogettato con spazi verdi, un'ampia fontana e statue bronzee provenienti dal patrimonio museale. La piazza \u00e8 stata riaperta al pubblico nel giugno del 2010.\nA sud del Neues Museum e della Nationalgalerie l'isola \u00e8 attraversata dalla Bodestra\u00dfe raggiungibile dai veicoli tramite un ponte sul ramo occidentale della Sprea, la via prosegue nel ponte Friedrichsbr\u00fccke sul ramo orientale della Sprea chiuso al traffico veicolare. A sud della strada si trovano l'Altes Museum e il Lustgarten a occidente e il Duomo di Berlino nella parte orientale duomo di Berlino. Tra il duomo e il Lustgarten si trova una strada pedonale che collega la Bodestra\u00dfe con l'arteria di traffico formata dal tratto finale di Unter den Linden, la Schlo\u00dfplatz e l'inizio della Karl-Liebknecht-Stra\u00dfe che costituisce il confine meridionale dell'isola dei musei.\nI musei.\nI cinque musei dell'isola fanno parte dell'unione dei musei statali di Berlino a sua volta parte della Fondazione del patrimonio culturale prussiano.\nGli edifici ospitano temporaneamente raccolte archeologiche e d'arte fino al XIX secolo, dopo la riunificazione tedesca si inizi\u00f2 a riunire anche le collezioni che nel tempo erano state parzialmente separate tra est e ovest. Nell'ambito del Masterplan Museumsinsel sono previsti anche il riordino e la presentazione congiunta delle diverse collezioni. Dal 2017 \u00e8 previsto che la nuova James-Simon-Galerie diventi l'ingresso centrale per tutta l'isola dei musei dovrebbe inoltre ospitare locali per mostre, un centro informazioni, lo shop del museo, un caff\u00e8 e dei ristoranti.\nL'Altes Museum, costruito (dal 1822 al 1830) secondo il progetto dell'architetto Karl Friedrich Schinkel, ospita al piano terreno una parte della \"collezione di antichit\u00e0\" con sculture, armi, gioielli e argenti dell'arte e della storia greca dalla civilt\u00e0 cicladica fino all'epoca romana. Al primo piano dall'agosto 2005 all'agosto 2009 si trovava l'\u00c4gyptisches Museum und Papyrussammlung, che fino al 2005 era ospitato a Charlottenburg, dal 2009 \u00e8 tornato all'interno del Neues Museum. Dal 2010 l'Altes Museum ospita anche arte etrusca e romana.\nIl Neues Museum, ricostruzione del quale \u00e8 terminata nel 2009, ospita il \"\u00c4gyptische Museum und Papyrussammlung\" con il celebre busto della regina egizia Nefertiti e altre opere d'arte dell'epoca del faraone Akhenaton. Vi si trovano inoltre le esposizioni del \"Museums f\u00fcr Vor- und Fr\u00fchgeschichte\" con ritrovamenti dell'et\u00e0 della pietra, bronzo e del ferro provenienti da Troia con copie del tesoro di Priamo, da Cipro dell'epoca delle migrazione e dell'alto medioevo.\nNelle tre ali del Pergamonmuseums sono ospitati ricostruzioni architettoniche e collezioni di sculture di epoca greca e romana, il \"museo dell'Asia minore\" e il \"museo di arte islamica\" con oggetti d'arte dall'VIII al XIX secolo. Il museo deve per\u00f2 la sua notoriet\u00e0 alla presenza di monumentali edifici ricostruiti a dimensioni naturali, come l'altare di Pergamo (chiuso per restauro dal 2014) o la porta del mercato di Mileto, costituiti da parti tratte dai siti di scavo originari, la Porta di Ishtar e la Via processionale e la facciata di Mschatta. Nella quarta ala, che \u00e8 in fase di costruzione, potranno essere ammirati i monumenti del museo egizio come la porta di Kalabsha, la sala delle colonne del faraone Sahura e la facciata di Tell Halaf che \u00e8 stata ricomposta dopo i danni subiti durante la guerra ed \u00e8 attualmente in un magazzino dei musei statali.\nLa collezione della Alte Nationalgalerie comprende opere d'arte del XIX secolo donate dal banchiere Joachim H. W. Wagener. Nel corso degli anni questa collezione venne decisamente ampliata ed oggi \u00e8 una delle pi\u00f9 importanti del paese, vi si trovano opere di Caspar David Friedrich fino agli impressionisti francesi e affreschi dei Nazareni. Durante la guerra l'edificio venne gravemente danneggiato ed \u00e8 stato riaperto solo nel 2001 dopo un lungo restauro. \nIl 17 ottobre 2006 \u00e8 stato riaperto il Bode-Museum che ospita il \"museo di arte bizantina\" con opere dal III al XV secolo, nella raccolta di sculture si trovano opere italiane e tedesche dall'alto medioevo fino al XVIII secolo, la raccolta di monete comprende pezzi dal VII secolo A.C fino a monete del XXI secolo. Vi sono esposte anche opere scelte dalla collezione della Gem\u00e4ldegalerie\nDalle statistiche annuali dei visitatori che vengono pubblicate annualmente si nota l'impatto dello spostamento del busto di Nefertiti dall'Altes Museum al riaperto Neues Museum.\nMasterplan Museumsinsel.\nIl \"Masterplan Museumsinsel\" \u00e8 il risultato di un concorso di architettura lanciato nel 1993, dopo accese discussioni nella giuria venne dichiarato vincitore l'architetto italiano Giorgio Grassi che super\u00f2 il progetto appoggiato dai direttori dei musei dell'architetto statunitense Frank Gehry. Dopo numerose rielaborazioni nel 1996 Grassi si ritir\u00f2 dalla pianificazione e l'incarico pass\u00f2 al britannico David Chipperfield al quale vennero commissionate la ristrutturazione del Neues Museums e la progettazione e realizzazione del nuovo edificio centrale di accoglienza dell'isola dei musei.\nIl Masterplan Museumsinsel prevede che tutti gli edifici vengano risanati e messi tecnicamente in grado di corrispondere ai requisiti richiesti ad un museo moderno. Nel contempo i singoli musei devono essere aggregati in un complesso unico, seguendo l'esempio del Museo del Louvre di Parigi, dei Musei Vaticani di Roma, dell'Ermitage di San Pietroburgo e del British Museum. Allo scopo \u00e8 prevista la costruzione di un edificio comune per l'accoglienza e l'ingresso, questo \u00e8 destinato ad essere anche il punto di partenza e arrivo di un percorso sotterraneo, la \"Promenade archeologica\" che collegher\u00e0 tutti i musei (esclusa la Alte Nationalgalerie) dell'isola. \nIl percorso dovrebbe facilitare gli accessi ai singoli musei ma anche offrire spazio addizionale per mostre.\nIl direttore generale dei Musei statali di Berlino Peter-Klaus Schuster nel 1999 propose la costruzione di un nuovo edificio a completamento del Bode-Museum da edificare sulle rive del canale per permettere l'adeguata esposizione dell'enorme patrimonio scultoreo e pittorico del museo. Il progetto venne chiamato \"Masterplan\u00a0II\". Per questioni di spazi il Bode-Museum non permette l'esposizione integrale di pitture, sculture e arti decorative dall'antichit\u00e0 fino all'Illuminismo, secondo l'idea di Schuster il Bode-Museum dovrebbe ospitare le epoche comprese dall'antichit\u00e0 fino al rinascimento e i periodi successivi dovrebbero essere ospitati nel nuovo edificio. In questo caso l'edificio inaugurato nel 1998 nel Kulturforum che oggi ospita la raccolta di dipinti verr\u00e0 probabilmente destinato alla Nationalgalerie per accogliere le opere di epoche pi\u00f9 recenti immagazzinate per mancanza di spazi come ad esempio l'arte della DDR.\nNell'anni 2001 Klaus-Dieter Lehmann, presidente della Fondazione del patrimonio culturale prussiano, ha aggiunto il progetto \"Masterplan\u00a0III\" che prevede di riportare nel centro della citt\u00e0 , dove si trovavano fino al 1920, il museo etnologico, il museo dell'arte asiatica e il museo delle culture europee temporaneamente spostati nel quartiere di Dhalem. Nel contesto della ricostruzione del castello di Berlino prospiciente l'isola dei musei \u00e8 previsto che questo ospiti all'interno del Humboldtforum, insieme a degli ambienti per eventi cultuali di rappresentanza un centro culturale che, secondo i progetti, dovrebbe includere le collezioni riguardanti le culture extra-europee, la biblioteca centrale di Berlino e una parte delle collezioni scientifiche dell'Universit\u00e0 Humboldt di Berlino.\nNelle intenzioni della Fondazione del patrimonio culturale prussiano tramite l'attuazione dei tre Masterplan l'isola dei musei diventerebbe il pi\u00f9 grande museo universale per l'arte e le culture del mondo.\nI costi complessivi per le realizzazioni completate e previste (senza la ricostruzione del castello) erano inizialmente stimati ad un miliardo di Euro, portati successivamente a quasi 1,5 miliardi di Euro: per il Bode-Museum sono previsti circa 150 milioni di Euro, il Neues Museum 295 milioni, l'Altes Museum 74 milioni di euro e il Pergamonmuseum 523 milioni. I costi sono interamente finanziati dallo stato.\nCritiche.\nLa discussione sulla realizzazione del primo piano del 2001 era rivolta soprattutto agli aspetti estetici e architettonici, le critiche riguardavano la ricostruzione non del tutto fedele del Neues Museum e l'aspetto architettonico del nuovo edificio comune di ingresso progettato da David Chipperfield. Contro questo progetto venne lanciata, da un comitato di cittadini, una raccolta di firme.\nNel novembre 2006 la commissione bilancio del Bundestag assegn\u00f2, in maniera repentina e sorprendente, 73 milioni di Euro per la realizzazione in modo da consentire la progettazione ed esecuzione dei lavori con lo scopo di completarli prima del 2020. Il 27 giugno 2007 venne presentato al pubblico il progetto di Chipperfield per la James-Simon-Galerie, il punto centrale del progetto \u00e8 costituito da un lungo colonnato liberamente accessibile ed un loggiato coperto liberamente ispirato all'Acropoli costruito su un alto basamento sulla riva ovest della Sprea.\nIn seguito alla presentazione del nuovo progetto di Chipperfield il comitato di cittadini ha comunicato l'interruzione della raccolta di firme proponendo per\u00f2 la costruzione di un modello in scala 1:1 costruito con ponteggi e picchetti del progetto per verificarne le proporzioni."}
{"id": "1016604", "revid": "45891", "url": "https://it.wikipedia.org/wiki?curid=1016604", "title": "Ostaggi (X-Files)", "text": ""}
{"id": "1016612", "revid": "767487", "url": "https://it.wikipedia.org/wiki?curid=1016612", "title": "Emanuelle e gli ultimi cannibali", "text": "Emanuelle e gli ultimi cannibali \u00e8 un film del 1977, scritto e diretto da Aristide Massaccesi (sotto pseudonimo di Joe D'Amato)\nQuinta pellicola della serie \"Emanuelle nera\", rientra, per i temi trattati, nel filone \"cannibal movie\".\nTrama.\nEmanuelle, giovane reporter, decide di farsi internare in un istituto psichiatrico per redigere uno scoop. Una volta entrata nel manicomio, la donna assiste ad una scena di aggressione particolarmente brutale. Il dottor Mark Lester confida alla giornalista che si sono verificati casi di cannibalismo dentro la struttura. Incuriosita da tale fatto, i due partono per l'Amazzonia, alla ricerca di una trib\u00f9 antropofaga. Durante il viaggio, la coppia incontra suor Angela, Isabel e i coniugi McKenzie.\nEmanuelle e Mark, nel frattempo, si lasciano trasportare in varie avventure erotiche. Ma i cannibali sono in agguato, uccidono senza piet\u00e0 i McKenzie e rapiscono Isabel per sacrificarla come capro espiatorio. La reporter, scoperto ci\u00f2, libera la ragazza con uno stratagemma. Inseguite dalla trib\u00f9, vengono salvate da Lester.\nProduzione.\nIl film fu girato principalmente a Roma e a New York. Le scene amazzoniche sono state ricreate nei dintorni di Mazzano Romano. Per il cast indigeno, hanno partecipato gli indios del villaggio di Tapurucuara (Colombia).\nDistribuzione.\nUsc\u00ec nelle sale italiane il 21 ottobre del 1977. In seguito, fu distribuito in Europa l'anno seguente. \u00c9 conosciuto col titolo internazionale \"Emanuelle and the Last Cannibals\".\nPer i contenuti espliciti, la pellicola fu vietata ai minori di 18 anni. Nel 2018, tramite una revisione ministeriale, il limite fu abbassato ai 14.\nSono presenti varie edizioni home video. Circola una copia con alcune sequenze hardcore.\nColonna sonora.\nAncora una volta la musica \u00e8 affidato al maestro Nico Fidenco. La colonna sonora \u00e8 stata edita dalla Beat Records. Il tema ricorrente \u00e8 \"Make Love on the Wind\", una canzone che contamina il funk con il genere afro-cubano.\nAccoglienza.\nRecensito negativamente dalla critica, come la maggior parte dei lavori di Massaccesi, il film fu ritenuto da Paolo Mereghetti dilettantistico e con scene particolarmente ripugnanti."}
{"id": "1016616", "revid": "108678", "url": "https://it.wikipedia.org/wiki?curid=1016616", "title": "Castello di Wartburg", "text": ""}
{"id": "1016622", "revid": "125776258", "url": "https://it.wikipedia.org/wiki?curid=1016622", "title": "Julie Benz", "text": "Biografia.\nAll'et\u00e0 di due anni si trasferisce con la famiglia dalla natia Pittsburgh nella cittadina di Murrysville, dove trascorrer\u00e0 il resto della sua infanzia e adolescenza. Dalla madre eredita la passione per il pattinaggio su ghiaccio, ed \u00e8 in queste vesti che partecipa ai Campionati Nazionali di pattinaggio artistico nel 1988. Un infortunio per\u00f2 le impedisce di continuare la carriera. \u00c8 cos\u00ec che la giovanissima Julie intraprende la carriera di attrice, iniziando a recitare nei teatri della sua citt\u00e0.\nCarriera.\nLa sua prima parte in un film \u00e8 un piccolissimo ruolo in \"Due occhi diabolici\", film girato da due noti autori del cinema horror come Dario Argento e George Romero. Dopo la High School Julie si iscrive alla New York University per studiare recitazione. Si trasferisce quindi a Los Angeles dove ottiene ruoli in varie fiction televisive.\nLa svolta per la sua carriera arriva nel 1997, quando Julie partecipa alle audizioni per il ruolo di Buffy Summers nell'omonima serie televisiva. Nonostante le venga preferita per quel ruolo Sarah Michelle Gellar, i suoi sforzi vengono ricompensati, dal momento che Julie ottiene la parte di Darla, una seducente e pericolosa vampira. Il suo ruolo dovrebbe essere di comparsa, ma Julie risulta talmente a suo agio nella parte che il personaggio verr\u00e0 riproposto nello \"spin-off\" \"Angel\", dove diventa un personaggio rilevante nel corso della seconda e terza stagione. Con questa interpretazione Julie si guadagna la stima della critica e l'affetto dei fan della serie. Successivamente compare in altre serie televisive, tra cui \"Roswell\", \"CSI - Scena del crimine\", \"Supernatural\".\nDal 2006 al 2009 \u00e8 nel cast della serie televisiva \"Dexter\", dove ha ricoperto il ruolo di Rita Bennett, fidanzata e successivamente moglie del protagonista Dexter Morgan. Nel 2008 ha preso parte a film quali \"John Rambo\", \"Saw V\" e \"Punisher - Zona di guerra\". Nel 2009 \u00e8 co-protagonista nel sequel del film \"The Boondock Saints - Giustizia finale\". Nel 2010 ha preso parte con un ruolo ricorrente alla sesta stagione della serie televisiva \"Desperate Housewives\", in cui interpreta Robin Gallagher, un'ex spogliarellista lesbica che ha una relazione con Katherine Mayfair. Dal 2010 al 2011 \u00e8 stata invece tra i protagonisti della serie \"No Ordinary Family\".\nVita privata.\n\u00c8 stata sposata con l'attore e doppiatore John Kassir dal maggio 1998 al dicembre 2007, e con lui ha partecipato al doppiaggio del videogioco \"Halo 2\". Dal 2012 \u00e8 sposata con il produttore Rich Orosco, a cui era legata da quattro anni.\nDoppiatrici italiane.\nNelle versioni in italiano dei suoi film, Julie Benz \u00e8 stata doppiata da:"}
{"id": "1016625", "revid": "287204", "url": "https://it.wikipedia.org/wiki?curid=1016625", "title": "Nuria (disambigua)", "text": ""}
{"id": "1016626", "revid": "767487", "url": "https://it.wikipedia.org/wiki?curid=1016626", "title": "La montagna del dio cannibale", "text": "La montagna del dio cannibale \u00e8 un film del 1978 diretto da Sergio Martino.\nTrama.\nSusan, assieme al fratello Arthur, cerca il marito scomparso in Nuova Guinea. I due s'imbattono in una trib\u00f9 cannibale, che rapisce la donna: l'intervento di Manolo, strano avventuriero, e il coraggio di Susan che, armata solo di un bastone affronta e uccide un cannibale, salvano i due, che trovano scampo discendendo un fiume su una rudimentale zattera."}
{"id": "1016627", "revid": "345376", "url": "https://it.wikipedia.org/wiki?curid=1016627", "title": "Cornelis de Wael", "text": "Biografia.\nFiglio e allievo di Jan de Wael, si trasfer\u00ec assieme al fratello Lucas, apprezzato pittore di marine, dalla citt\u00e0 natale a Genova nel 1619, soggiornandovi, tranne che per brevi periodi, la maggior parte della vita. I fratelli De Wael, a Genova, diedero vita ad una \"colonia\" di pittori fiamminghi, ricreando attorno alla loro casa-bottega, il modello tipico dell'ambiente di origine, adattandolo, per\u00f2, alla nuova situazione. Tutto il lavoro e il movimento artistico che \"girava\" attorno alla loro abitazione offriva indubbi vantaggi per i pi\u00f9 o meno conosciuti pittori fiamminghi che soggiornavano nella citt\u00e0 ligure.\nAccoglienza, domicilio, disponibilit\u00e0 di materiali e strumenti, facilitazioni di inserimento, raccomandazioni presso i committenti, regolamentazione della concorrenza; era tutto ci\u00f2 che si poteva trovare rivolgendosi ai due fratelli.\nFu, inoltre, amico di Anton van Dyck, il quale dedic\u00f2 a lui e a suo fratello un ritratto esposto nella Pinacoteca Capitolina a Roma. De Wael fu pittore raffinato e molto richiesto dalle ricche committenze dell'\u00e9lite di governo della Repubblica di Genova. Le sue opere si svilupparono su due filoni: le opere di \"maniera grande\", poco divulgate, e le opere di \"maniera piccola\", le cui composizioni di medie, piccole e piccolissime dimensioni, popolate da una moltitudine di figure, lo resero celebre."}
{"id": "1016628", "revid": "809148", "url": "https://it.wikipedia.org/wiki?curid=1016628", "title": "Guerra in Afghanistan", "text": "La locuzione Guerra in Afghanistan pu\u00f2 indicare diversi conflitti:"}
{"id": "1016634", "revid": "38120", "url": "https://it.wikipedia.org/wiki?curid=1016634", "title": "La montagna del Dio cannibale", "text": ""}
{"id": "1016636", "revid": "1632387", "url": "https://it.wikipedia.org/wiki?curid=1016636", "title": "Stained Class", "text": "Stained Class \u00e8 il quarto disco in studio del gruppo heavy metal Judas Priest.\nRitenuto come uno dei migliori della loro carriera, con questo album si inizia ad avvertire un irrobustimento nel loro sound (l'intro di batteria di \"Exciter\", caratterizzato da un massiccio uso di doppia cassa ne \u00e8 una dimostrazione) a differenza dei precedenti che presentavano evidenti legami con il rock progressivo.\nProbabilmente, la traccia pi\u00f9 nota di questo lavoro \u00e8 \"Beyond the Realms of Death\", suonata quasi sempre dal gruppo in sede live, ma anche tracce come la gi\u00e0 menzionata \"Exciter\", \"Saints in Hell\" e \"Heroes End\" hanno avuto un grande risvolto nel periodo di vita dei Judas Priest.\nUn'altra canzone conosciuta \u00e8 \"Better By You, Better Than Me\", ma la sua notoriet\u00e0 \u00e8 dovuta, maggiormente, per un triste avvenimento, ovvero il suicidio di due loro giovani fans, che si privarono della loro vita, si dice, dopo aver ascoltato il brano. Nel 1990, vennero convocati in tribunale per rispondere alle accuse di istigazione al suicidio, dato che alcuni detrattori sostennero di aver trovato un messaggio subliminale ascoltando il brano al contrario, che dovrebbe essere \"Do It!, Do It!\" (Fallo!, Fallo!).\nTuttavia, il gruppo venne assolto, in quanto queste critiche costituivano una violazione della libert\u00e0 di espressione, oltre al fatto che questo non \u00e8 un brano scritto da loro, ma una cover degli Spooky Tooth.\nQuesto \u00e8 l'unico album che vede coinvolti tutti i membri nella composizione e il batterista Les Binks compose le parti di chitarra di \"Beyond the Realms of Death\".\nNel giugno del 2017 la rivista \"Rolling Stone\" ha collocato l'album alla quarantatreesima posizione dei 100 migliori album metal di tutti i tempi."}
{"id": "1016638", "revid": "767487", "url": "https://it.wikipedia.org/wiki?curid=1016638", "title": "Telepathy (Davey Ray Moor)", "text": "Telepathy \u00e8 il primo album solista di Davey Ray Moor, pubblicato all'inizio del 2004 in Italia dalla casa discografica italiana Nun Entertainment. L'album \u00e8 uscito nel gennaio del 2005 negli Stati Uniti per la Lakeshore Entertainment.\nIl disco.\nTelepathy \u00e8 l'album pubblicato in Italia da Davey Ray Moor dopo la sua uscita dai Cousteau. Si tratta di un progetto nato dalla collaborazione tra artisti diversi tra loro, che Moor ha voluto suggellare sotto lo pseudonimo \"Stellar Ray\", a nome del quale \u00e8 uscito il disco. Tra i musicisti che hanno preso parte al progetto ci sono la cantautrice italiana Cristina Don\u00e0 e la sua band (Cristian Calcagnile, Lorenzo Corti, Marco Ferrara) e il cantante italiano Sergio Cocchi. La musica e i testi dei brani sono di Davey Ray Moor che, oltre a suonare nel disco e a cantare un brano (\"A Little Won't Do No Harm\"), \u00e8 anche il produttore. \"Wherever Finds You\" (versione inglese del brano \"Dove sei tu\") \u00e8 il brano scritto da Davey Ray Moor con Cristina Don\u00e0 per l'album in inglese \"Cristina Don\u00e0\"; \"How Deep Is Your Love\" \u00e8 la cover del famoso brano dei Bee Gees, anche questa presente nell'album \"Cristina Don\u00e0\". \n\"Telepathy\" ha ricevuto numerosi apprezzamenti dalla critica ed \u00e8 stato indicato tra i cento migliori album del 2004 dalla rivista Musica! del quotidiano La Repubblica. \nNel 2005, \"Telepathy\" \u00e8 stato pubblicato negli Stati Uniti dalla casa discografica Lakeshore Entertainment (divisione musicale della famosa casa di produzione cinematografica indipendente Lakeshore). Anche negli USA l'album ha ricevuto gli elogi della critica. Nella versione americana di \"Telepathy\" l'ordine delle prime due tracce \u00e8 invertito e la canzone \"In Too Deep\" \u00e8 stata remixata."}
{"id": "1016640", "revid": "1543377", "url": "https://it.wikipedia.org/wiki?curid=1016640", "title": "Antifemo", "text": "Secondo Erodoto, Pausania e Tucidide, dopo aver consultato l'oracolo di Delfi, fu ecista della spedizione di colonizzazione rodia che, partita dalla citt\u00e0 di Lindo nel 688 a.C., approd\u00f2 sulle coste siciliane e fond\u00f2 Gela.\nSecondo Tucidide Antifemo fond\u00f2 Gela assieme ad Entimo di Creta."}
{"id": "1016642", "revid": "287204", "url": "https://it.wikipedia.org/wiki?curid=1016642", "title": "Bocca di Forli", "text": ""}
{"id": "1016643", "revid": "46291", "url": "https://it.wikipedia.org/wiki?curid=1016643", "title": "Sauromatum venosum", "text": "Sauromatum venosum (volgarmente noto come giglio voodoo) \u00e8 una pianta perenne della famiglia delle Aracee.\nDescrizione.\nSi presenta come un bulbo sferico e appiattito, di color marrone dal cui centro si sviluppa una spata floreale che negli esemplari pi\u00f9 grandi pu\u00f2 raggiungere il metro di altezza. Il fiore lungo e stretto \u00e8 tinto di viola e puntinato di giallo all'interno sfumando quasi al nero sulla parte esterna. La crescita della spada floreale \u00e8 molto rapida e quando sboccia emette un odore molto intenso e sgradevole. La fase vegetativa prosegue con l'emissione di un'unica foglia dalla forma molto simile ad una mano, sorretta da un robusto gambo dal colore biancastro fittamente maculato di punti neri. La foglia si seccher\u00e0 verso l'inizio dell'autunno, quando il bulbo inizier\u00e0 il riposo invernale. Tutte le parti di questa pianta sono velenose ed il contatto con la pelle pu\u00f2 causare reazioni allergiche.\nDistribuzione e habitat.\n\u00c8 una specie diffusa in Africa e Asia.\nCresce in ambiente temperato e in luoghi leggermente ombreggiati. Il periodo invernale coincide con il riposo del bulbo in ambiente totalmente secco, buio e fresco. La prima fase del ciclo vitale va da marzo a giugno, periodo di fioritura della pianta.\nTassonomia.\nQuesta pianta presenta numerosi sinonimi, visto che la sua classificazione ha avuto diverse modifiche rispetto a quella di origine. Lo possiamo quindi riconoscere anche come \"Arum cornutum\", \"Arum guttatum\", \"Sauromatum guttatum\", \"Typhonium venosum\"."}
{"id": "1016644", "revid": "3831", "url": "https://it.wikipedia.org/wiki?curid=1016644", "title": "Entimo", "text": ""}
{"id": "1016645", "revid": "45891", "url": "https://it.wikipedia.org/wiki?curid=1016645", "title": "Lo scambio (X-Files)", "text": ""}
{"id": "1016646", "revid": "4106", "url": "https://it.wikipedia.org/wiki?curid=1016646", "title": "Passo di Rionero", "text": ""}
{"id": "1016658", "revid": "1543377", "url": "https://it.wikipedia.org/wiki?curid=1016658", "title": "Terone", "text": "Biografia.\nAppartenente alla famiglia dei Emmenidi, figlio di Enesidemo e discendente di Telemaco, secondo Pindaro sarebbe imparentato con Cadmo, anche se i suoi pi\u00f9 diretti antenati sono i Rod\u00ee che fondarono Gela.\nSfruttando certamente le sue origini facoltose, anche se poche sono le informazioni, si impadron\u00ec della citt\u00e0 di Akragas nel 488 a.C. Polieno scrive che Terone arruol\u00f2 al suo soldo anche guardie mercenarie che lo aiutarono a prendere il potere. Se mai si pu\u00f2 prendere per buono il resoconto di Polieno, Terone, conquistato il potere, non tard\u00f2 a trovare oppositori alla sua gestione come i parenti Capys e Ippocrate.\nIl suo nome ritorna nella scelta di esiliare da Imera Terillo, il tiranno della citt\u00e0, nel 482 a.C. circa, lasciando al potere suo figlio Trasideo. Avendo in suo potere le due citt\u00e0, all'epoca di rilevante potenza, di Agrigento e Imera, stringe un'alleanza con Gelone di Siracusa e per siglare il patto, Terone offr\u00ec al tiranno di Siracusa in sposa la figlia Demarete. La loro alleanza permise di respingere i Cartaginesi di Amilcare nella importante battaglia di Imera del 480 a.C. Grazie alla vittoria Terone riusc\u00ec a raccogliere numerosi prigionieri coi quali costru\u00ec grandi monumenti ed edifici pubblici come le condutture feacie.\nI rapporti tra Gelone e Terone furono sempre molto buoni, sennonch\u00e9, alla morte del primo nel 478 a.C., le dispute tra Polizelo e Gerone rovinarono questi rapporti. Polizelo intanto aveva preso per moglie Damarete, anche se non era riuscito ad imporsi sul fratello che lo aveva esiliato; in un primo momento, quindi, data la parentela con Terone, Polizelo avrebbe cercato rifugio alla corte del tiranno agrigentino. In nome dell'alleanza che probabilmente si instaur\u00f2 tra i due, Terone mosse contro Gerone per detronizzarlo ma, non appena arruol\u00f2 l'esercito, tra i due nemici si sigl\u00f2 una pace. Questa decisione di improvvisa cessazione delle ostilit\u00e0, viene spiegata da Timeo il quale scrive che Terone avrebbe risentito dei consigli del poeta Simonide che gli avrebbe proposto di far sposare la sorella come accordo a questo patto. Di altra opinione si presenta Diodoro che scrive che il figlio Trasideo, posto gi\u00e0 in precedenza al governo della citt\u00e0 di Imera, si fosse schierato a favore di Gerone che avrebbe tradito quindi l'alleanza, stipula gi\u00e0 da Gelone, con i Siracusani e fatto pace col fratello Polizelo.\nTerone si era allarmato del governo del figlio nella citt\u00e0 di Imera che era in rivolta, allora, al comando del proprio esercito, si diresse verso la citt\u00e0 che conquist\u00f2 e successivamente esili\u00f2 i dissidenti; ripopol\u00f2 la citt\u00e0 con le genti di origine dorica.\nTerone mor\u00ec nel 472 a.C.. Nonostante abbia reagito con crudelt\u00e0 alla rivolta degli Imeresi, Terone \u00e8 stato sempre ricordato come un tiranno mite ed equo. Certamente Agrigento sotto la sua direzione prosper\u00f2 e si abbell\u00ec con numerosi edifici a testimonianza dell'opulenza che il governo di Terone aveva portato. La sua figura \u00e8 oggigiorno ricordata soprattutto grazie agli elogi che Pindaro scrisse nelle sue poesie e, in parte, anche dal pi\u00f9 imparziale Diodoro Siculo. In suo onore fu eretto un meraviglioso monumento nei dintorni di Agrigento a ricordo delle imprese eroiche che comp\u00ec."}
{"id": "1016659", "revid": "13302", "url": "https://it.wikipedia.org/wiki?curid=1016659", "title": "Crisi dei missili di cuba", "text": ""}
{"id": "1016666", "revid": "767487", "url": "https://it.wikipedia.org/wiki?curid=1016666", "title": "Zombi Holocaust", "text": "Zombi Holocaust \u00e8 un film del 1980, diretto da Marino Girolami.\nSulla scia del grande successo ottenuto da \"Zombi 2\", il produttore Fabrizio De Angelis fuse elementi tipici del cannibal movie con quelli dello zombie movie.\nTrama.\nNew York: un chirurgo, professore universitario di medicina, e la sua bella assistente Lori colgono in flagrante un infermiere asiatico, Turan, nel commettere atti di cannibalismo su dei cadaveri. Appena costui viene scoperto si getta dalla finestra.\nL'assistente, che \u00e8 anche antropologa, su richiesta di un procuratore del dipartimento della sanit\u00e0 si reca assieme a questo presso le Molucche alla ricerca del motivo che spieghi il mistero degli atti di cannibalismo. Incontreranno uno scienziato terzomondista che fa esperimenti terribili sugli indigeni."}
{"id": "1016669", "revid": "6923", "url": "https://it.wikipedia.org/wiki?curid=1016669", "title": "GT &quot;Norge&quot;", "text": ""}
{"id": "1016683", "revid": "891990", "url": "https://it.wikipedia.org/wiki?curid=1016683", "title": "Polizelo", "text": "Biografia.\nAncora prima di diventare tiranno di Gela, il suo nome venne inciso nel tripode che commemorava la vittoria di Imera del 480 a.C., da sempre attribuita al solo Gelone. La menzione del fratello \u00e8 quindi un dettaglio importante che conferma una sua partecipazione alla battaglia.\nDivenne tiranno di Gela nel 478 a.C. quando morto Gelone e lasciato al potere Gerone a Siracusa, a lui venne lasciata in eredit\u00e0 la mano di Damarete, sposa di Gelone. Polizelo, odiato da Gerone, sostenne con lui una guerra a cui si pose fine grazie alla mediazione del poeta Simonide.\nSecondo Diodoro Siculo nel 476-5 a.C. Polizelo fu inviato dal fratello Gerone in soccorso dei Sibariti, in uno dei tentativi di tornare nella loro sede originaria dopo la distruzione di questa nel 510 a.C. da parte dei Crotoniati.\nSuccessivamente don\u00f2 al santuario di Apollo a Delfi un gruppo statuario bronzeo raffigurante un cocchio con cavalli e auriga (conosciuto come \"l'Auriga di Delfi\"), in memoria di una vittoria riportata nei Giochi Pitici del 474 a.C.\nNon \u00e8 noto quando sia morto Polizelo, ma dev'essere stato prima della morte di Gerone, dato che a questi in qualit\u00e0 di tiranno di Siracusa succedette il fratello minore Trasibulo."}
{"id": "1016685", "revid": "643494", "url": "https://it.wikipedia.org/wiki?curid=1016685", "title": "Cheeta", "text": "Cheeta (talvolta trascritto anche come Cheetah, Cheta, Chita o Cita), \u00e8 un personaggio immaginario, cinematografico, televisivo e fumettistico ideato come spalla per la versione cinematografica di Tarzan ma non presente nella serie di romanzi di Tarzan di Edgar Rice Burroughs anche se, in alcune delle opere pi\u00f9 tarde della serie, appare un personaggio analogo, la scimmia Nkima; \u00e8 uno scimpanz\u00e9 che ricopre un ruolo prevalentemente comico, ma partecipa occasionalmente all'azione comunicando con gli altri animali della foresta a beneficio del suo amico/padrone umano.\nInterpreti.\nPer il ruolo di Cheeta sono stati usati negli anni numerosi scimpanz\u00e9, in genere anche pi\u00f9 di un esemplare nello stesso film, ma non esiste una documentazione affidabile e dettagliata in merito.\nIl primo scimpanz\u00e9 a interpretare Cheeta fu un maschio di nome Jiggs (1929-1938), addestrato da Tony e Jacqueline Gentry, che apparve tra l'altro nei primi due film di Tarzan con Johnny Weissmuller \"Tarzan, l'uomo scimmia\" (1932) e \"Tarzan e la compagna\" (1934). Jigss interpret\u00f2 anche il ruolo di Nkima in alcuni film con Herman Brix.\nUn altro scimpanz\u00e9 anch'esso di nome Jiggs, di propriet\u00e0 di Tony Gentry, che si trovava nel C.H.E.E.T.A. Primate Sanctuary \u00e8 stato per diverso tempo indicato come lo scimpanz\u00e9 pi\u00f9 longevo di cui si avesse notizia (cosa che gli valse anche la menzione nel Guinness dei Primati), in quanto lo stesso Gentry sosteneva che fosse nato negli anni trenta e che avesse interpretato Cheeta in molti film di Weismuller e di Lex Barker. Questa affermazione fu contestata nel 2008 dal giornalista R. D. Rosen, che dimostr\u00f2 che il Jiggs del C.H.E.E.T.A.H. era nato negli anni sessanta e non era mai comparso nei film di Tarzan.\nIl Suncoast Primate Sanctuary di Palm Harbor, il 24 dicembre 2011, annuncia la morte di Jiggs."}
{"id": "1016738", "revid": "105399342", "url": "https://it.wikipedia.org/wiki?curid=1016738", "title": "Pietro Ferrabosco", "text": "Attivo nella regione danubiana, ha lavorato per l'arciduca Carlo II d'Austria."}
{"id": "1016739", "revid": "119878256", "url": "https://it.wikipedia.org/wiki?curid=1016739", "title": "Finzia", "text": "Biografia.\nSal\u00ec al potere nello stesso anno in cui Iceta si impose a Siracusa, durante il periodo di disordini che era succeduto alla morte di Agatocle.\nPresto Iceta e Finzia si dichiararono guerra e quest'ultimo venne sconfitto in una battaglia presso Megara Iblea. Questa vittoria convinse Iceta a dichiarare guerra Cartagine che, per\u00f2, vinse. Il momento di momentanea debolezza di Siracusa non fu sfruttato da Finzia che non era in grado di imporsi su una parte della Sicilia.\nNel 282 a.C. distrusse definitivamente la citt\u00e0 di Gela e ne deport\u00f2 la popolazione a Finziade (nel territorio dell'odierna Licata), che ricostru\u00ec in puro stile greco con mura, agor\u00e0 e templi.\nIl suo governo tirannico alien\u00f2 da lui il favore del popolo causando la rivolta di molte citt\u00e0 a lui prima soggette tuttavia cambi\u00f2 la sua linea politica in tempo per permettere di fronteggiare le rivolte grazie ai suoi fautori e rimanere al potere fino alla morte che, probabilmente, dai frammenti del XXII libro della \"Bibliotheca historica\" di Diodoro che rimangono pu\u00f2 collocarsi nel 279 a.C."}
{"id": "1016747", "revid": "124353934", "url": "https://it.wikipedia.org/wiki?curid=1016747", "title": "Teresa Procaccini", "text": "Biografia.\nSi \u00e8 diplomata in organo con Fernando Germani, in composizione con Virgilio Mortari. Tra il 1971 e il 1972, prima donna in Italia, ha diretto il Conservatorio Umberto Giordano di Foggia e sino al 2001 ha insegnato composizione al \nconservatorio di Santa Cecilia di Roma. Dal 1972 \u00e8 direttore artistico dell'associazione \"Amici della Musica\" di Foggia.\n\u00c8 autrice di una vastissima produzione (256 lavori al 2020), tra concerti per strumento solista e orchestra,\npagine pianistiche e musica dedicata ai ragazzi (fiabe musicali, opere didascaliche, per coro di voci bianche e giovani strumentisti); nutrita \u00e8 la sua produzione cameristica, per gli insiemi strumentali pi\u00f9 vari, con una particolare attenzione al repertorio per chitarra e per le percussioni. Ha composto numerose pagine vocali, liriche, cantate di carattere profano (\"La Peste di Atene\" op.17 su testo di Lucrezio) e sacro (\"In Memoriam\", op.108 cantata incentrata sulla figura di Padre Pio da Pietrelcina). Sue composizioni accompagnano audiolibri di poesia e prosa (Dino Campana, Alda Merini, Aldo Palazzeschi), letti da Alessandro Haber, Ugo De Vita, Lucia Poli.\nStile.\nProcaccini si \u00e8 sempre dichiarata estranea agli esiti pi\u00f9 radicali cui sono approdate le avanguardie del secondo Novecento, preferendo ritagliarsi un percorso autonomo, ancorato al sistema tonale ma sensibile alle novit\u00e0 linguistiche del XX secolo. Se la produzione giovanile \u00e8 caratterizzata dall'uso frequente di stilemi della musica jazz, nelle pagine della maturit\u00e0 , specie dagli anni '80 in poi, la decifrabilit\u00e0 della melodia, elemento irrinunciabile per l'autrice, viene occultato e decomposto tra le voci e i vari strumenti. Ne risulta una musica dal tratto pi\u00f9 tormentato e spigoloso, che ben riflette le inquietudini del presente.\nTra i suoi molti allievi, il compositore sangiovannese Giuseppe Fiorentino (1937-2009), il violista Simonide Braconi, il compositore Paolo Vivaldi, il direttore d'orchestra Marco Angius, l'organista Ferdinando Bastianini.\nCollegamenti esterni.\nIntervista all'interno del programma \"Le Ragazze\" (Raitre, 2021)"}
{"id": "1016757", "revid": "135765", "url": "https://it.wikipedia.org/wiki?curid=1016757", "title": "Arum cornutum", "text": ""}
{"id": "1016758", "revid": "122681508", "url": "https://it.wikipedia.org/wiki?curid=1016758", "title": "Storia di Praga", "text": "La storia di Praga si estende su un lasso di tempo di migliaia di anni, durante il quale la citt\u00e0 si accrebbe a partire dal Castello di Vy\u0161ehrad fino a diventare la capitale multiculturale di un moderno stato europeo, la Repubblica Ceca.\nPraga antica.\nL'area su cui fu fondata Praga \u00e8 stata sito di stanziamenti in tempi antichi fin dal Paleolitico. Intorno al 200 a.C. i Celti si erano stanziati a meridione della futura citt\u00e0, in uno stanziamento oggi chiamato Z\u00e1vist, ma in seguito vi si sovrapposero alcune trib\u00f9 germaniche. Gli slavi conquistarono la zona nel IV secolo, anche se per un breve periodo la zona venne assoggettata dagli Avari.\nSecondo una leggenda Praga venne fondata nel 730 dalla principessa Libu\u0161e e da suo marito P\u0159emysl, il fondatore della dinastia con il medesimo nome. Storicamente il primo nucleo di Praga si pensa sia stato fondato nella seconda met\u00e0 del IX secolo come un castello su una collina che controllava la riva destra della Moldava, questo castello viene conosciuto oggi come Vy\u0161ehrad (\"castello alto\") per differenziarlo dall'altro castello che venne eretto sulla riva opposta, il futuro Castello di Praga (\"Pra\u017esk\u00fd Hrad\"). In seguito la citt\u00e0 divenne la sede del Re di Boemia. Fu un importante centro per i mercanti che venivano da tutta Europa, inclusi molti ebrei, come tramanda il mercante ebreo Ibrahim ibn Ya'qub. La citt\u00e0 divenne un vescovato nel 953.\nIl re Vladislao II costru\u00ec un primo ponte sulla Moldava nel 1170, il \"Ponte Giuditta\", che croll\u00f2 nel 1342. Il \"Ponte Carlo\" (\"Karl\u016fv most\") venne costruito in seguito sulle fondamenta del precedente ponte.\nNel 1257, sotto il re Ottocaro II, venne fondata \"Mal\u00e1 Strana\" (\"Piccolo Quartiere\") nella futura zona Hrad\u010dany: era il distretto per la popolazione tedesca, questa parte di popolazione aveva il diritto di amministrarsi legislativamente in modo autonomo. Il nuovo distretto si trovava sulla riva opposta allo \"Star\u00e9 Mesto\" (\"Citt\u00e0 Vecchia\"), che godeva dello status di comune ed era difesa da una linea di mura e fortificazioni.\nL'era di Carlo IV.\nLa citt\u00e0 fior\u00ec durante il XIV secolo, durante il regno di Carlo IV della nuova dinastia dei Lussemburgo. Egli ordin\u00f2 la costruzione della Citt\u00e0 Nuova (\"Nov\u00e9 M\u011bsto\"), adiacente alla Citt\u00e0 Vecchia. Il Ponte Carlo venne costruito per collegare il nuovo distretto a Mal\u00e1 Strana. I monumenti fatti costruire da Carlo IV includono la Cattedrale di San Vito, che si trova all'interno del castello, l'Universit\u00e0 Carolina e un nuovo ponte sul fiume Moldava (detto poi \"Ponte Carlo\"). A quel tempo Praga era la terza citt\u00e0 per grandezza in Europa e sotto Carlo IV era l'effettiva capitale del Sacro romano impero, e quindi venne elevata al grado di arcivescovato. Possedeva una zecca, ed erano presenti mercanti e banchieri tedeschi e italiani e ospitava un'ampia e attiva comunit\u00e0 ebraica di circa 15.000 persone, il 30% cio\u00e8 dell'intera popolazione urbana. L'ordine sociale, comunque, divenne sempre pi\u00f9 turbolento, a causa del potere crescente della corporazione degli artigiani (spesso lacerata anche da lotte interne) e dalla presenza di un crescente numero di poveri.\nDurante il regno di Venceslao IV (1378-1419) Jan Hus, un teologo e lettore dell'universit\u00e0, tenne le proprie prediche e sermoni a Praga. Dal 1402 si riun\u00ec con i suoi seguaci nella Cappella di Betlemme, parlando in ceco per aumentare il pi\u00f9 possibile la diffusione delle sue idee sul rinnovamento della chiesa. Essendo diventato troppo pericoloso per lo status quo politico e religioso Hus venne bruciato sul rogo a Costanza nel 1415. Quattro anni dopo Praga fu testimone della prima defenestrazione, quando la gente si ribell\u00f2 sotto il comando del prete Jan \u017delivsk\u00fd e scaravent\u00f2 dalla finestra del Consiglio della Citt\u00e0 Nuova i tre consiglieri della citt\u00e0. La morte di Hus aveva dato inizio alle cosiddette \"guerre hussite\". Nel 1420 i contadini ribelli, guidati dal famoso generale Jan \u017di\u017eka, insieme alle truppe ussite di Praga, sconfissero il re boemo Sigismondo, nella Battaglia della \"Collina di V\u00edtkov\".\nNel 1483, la citt\u00e0 fu testimone della seconda defenestrazione.\nNei seguenti due secoli Praga continu\u00f2 a giocare il ruolo di citt\u00e0 mercantile. Vennero eretti notevoli edifici gotici, inclusa la Sala Vladislao del Castello di Praga.\nL'era asburgica.\nNel 1526 il Regno di Boemia cadde sotto il dominio della Casata degli Asburgo; il fermo cattolicesimo dei suoi membri ebbe gravi conseguenze in Boemia, e quindi a Praga, dove le idee protestanti stavano avendo un notevole successo. Questi problemi non erano preminenti sotto l'imperatore Rodolfo II, eletto Re di Boemia nel 1576, il quale scelse Praga come sede. Scelse come dimora il Castello di Praga dove mise insieme la propria bizzarra corte di astrologi, maghi e alchimisti. Rodolfo era un amante dell'arte e Praga divenne la capitale della cultura europea. Questo fu un periodo prospero per la citt\u00e0: tra le persone famose che vissero in citt\u00e0 in quel periodo c'erano gli astronomi Tycho Brahe e Keplero, il pittore Arcimboldo e altri.\nNel 1618 la famosa defenestrazione di Praga provoc\u00f2 la guerra dei trent'anni. Ferdinando II di Asburgo venne deposto, ed il suo posto di Re di Boemia venne preso da Federico V del Palatinato. Ma l'esercito ceco venne pesantemente sconfitto nella Battaglia della Montagna Bianca (1620), non lontano dalla citt\u00e0, ed in seguito Praga e la Boemia vissero un duro periodo in cui la tolleranza religiosa venne abolita e la Controriforma cattolica divenne dominante in ogni aspetto della vita comune. Nel 1621 ci fu un'esecuzione di 27 nobili cechi (coinvolti nella battaglia della Montagna Bianca) nella Piazza della Citt\u00e0 Vecchia. La citt\u00e0 soffr\u00ec anche dell'occupazione sassone (1631) e svedese (1648). Inoltre, dopo la Pace di Vestfalia dell'anno successivo, Ferdinando spost\u00f2 la corte a Vienna, e Praga inizi\u00f2 un lento declino che ridusse la popolazione dai 60.000 dell'anteguerra a 20.000.\nNel 1689 un grande incendio devast\u00f2 Praga, ma ci\u00f2 diede l'inizio per un rinnovamento e una ricostruzione della citt\u00e0. La crescita economica continu\u00f2 per tutto il secolo successivo e la citt\u00e0 nel 1771 aveva 80.000 abitanti. Molti di questi erano ricchi mercanti, che, insieme ai nobili di origine tedesca, spagnola e anche italiana, arricchivano la citt\u00e0 di palazzi, chiese e giardini creando uno stile barocco rinomato in tutto il mondo. Nel 1784, sotto Giuseppe II, le quattro municipalit\u00e0 di Mal\u00e1 Strana, Nov\u00e9 M\u011bsto, Star\u00e9 M\u011bsto e Hrad\u010dany vennero fuse in una singola entit\u00e0. Il quartiere ebraico, chiamato \"Josefov\", venne incluso solo nel 1850. La rivoluzione industriale ebbe un forte effetto su Praga, poich\u00e9 le industrie potevano sfruttare le miniere di carbone e di metallo della regione circostante. Un primo sobborgo, Karl\u00edn, venne creato nel 1817, e venti anni dopo la popolazione super\u00f2 i 100.000 abitanti. La prima ferrovia venne costruita nel 1842.\nLe rivoluzioni che attraversarono tutta l'Europa intorno al 1848 interessarono anche Praga, ma vennero represse con la forza. Negli anni successivi, il movimento nazionalista ceco (opposto ad un altro partito nazionalista, quello tedesco) cominci\u00f2 la sua ascesa, finch\u00e9 non guadagn\u00f2 la maggioranza nel Consiglio Cittadino del 1861.\nXX secolo.\nAll'inizio del XX secolo i territori cechi rappresentavano la parte pi\u00f9 produttiva dell'Impero Austro-Ungarico ed alcuni politici cechi cominciarono alcuni tentativi di separare la propria nazione dall'impero asburgico.\nPrima Repubblica.\nLa prima guerra mondiale termin\u00f2 con la sconfitta dell'Impero asburgico e la creazione della Cecoslovacchia. Praga venne scelta come capitale del nuovo stato e il Castello come sede del presidente (Tom\u00e1\u0161 Masaryk). A quel tempo Praga era una vera capitale europea, con un'industria altamente sviluppata. Nel 1930 la popolazione aveva raggiunto gli 850.000 abitanti.\nSeconda guerra mondiale.\nHitler ordin\u00f2 all'esercito tedesco di entrare a Praga il 10 marzo 1939 e dal Castello di Praga proclam\u00f2 la Boemia e la Moravia un protettorato tedesco. Per la maggior parte della sua storia Praga \u00e8 stata una citt\u00e0 multietnica con consistenti parti di popolazione ceca, tedesca ed ebraica (per lo pi\u00f9 yiddish o germanofona). Dal 1939 quando il paese venne occupato dai nazisti, e durante la seconda guerra mondiale, la maggior parte degli ebrei fuggirono dalla citt\u00e0 o vennero uccisi nell'Olocausto. La popolazione tedesca, di cui consisteva la maggior parte della popolazione durante il XIX secolo, venne espulsa nell'immediato dopoguerra.\nNel 1942 Praga fu testimone dell'assassinio di uno dei pi\u00f9 importanti uomini della Germania Nazista, Reinhard Heydrich. Hitler ordin\u00f2 sanguinose rappresaglie. Verso la fine della guerra Praga sub\u00ec un attacco aereo delle forze aree americane per sbaglio (l'obiettivo era Dresda, a 130 km di distanza). Centinaia di persone vennero uccise ed alcuni importanti edifici e industrie vennero distrutte. Praga si rivolt\u00f2 di nuovo contro gli occupanti nazisti il 5 maggio 1945. Quattro giorni dopo l'Armata rossa entr\u00f2 in citt\u00e0. In seguito si ebbero degli episodi di vendetta contro la minoranza tedesca della citt\u00e0 e molti cittadini tedeschi vennero uccisi dalle milizie ceche fino a che il governo non pose lentamente fine a questi atti vendicativi. I tedeschi sopravvissuti vennero deportati da Praga in Germania Ovest. .\nPraga durante la Guerra fredda.\nPraga rimase, dopo la seconda guerra mondiale, sotto il pi\u00f9 ferreo controllo politico e militare dell'Unione sovietica (Cortina di ferro).\nIl mondo intellettuale praghese, da sempre vivace, soffr\u00ec pesantemente del regime totalitario. Nel marzo 1948 ci fu la \u201c quarta defenestrazione di Praga\u201d: sotto il suo ufficio al ministero degli esteri fu trovato sfracellato Jan Masaryk, unico membro non comunista del governo di allora. Nel Quarto Congresso degli Scrittori Cecoslovacchi tenuto in citt\u00e0 nel 1967, questi ultimi presero posizione contro il regime. Ci\u00f2 spinse il nuovo segretario del partito comunista, Alexander Dub\u010dek, a proclamare una nuova riforma nella vita della sua citt\u00e0 e del suo paese, cominciando la breve stagione del \"socialismo da un volto umano\". Era la Primavera di Praga, che aliment\u00f2 le speranze di rinnovamento delle istituzioni verso un percorso democratico. L'Unione sovietica ed i suoi alleati reagirono con l'invasione della Cecoslovacchia e della sua capitale nell'agosto del 1968 con 7000 carri armati, soffocando ogni tentativo di innovazione.\nIl periodo dopo la Rivoluzione di velluto.\nNel 1989, dopo che la polizia respinse in modo violento una manifestazione studentesca pacifisca, la Rivoluzione di velluto affoll\u00f2 le strade di Praga e la capitale ceca benefici\u00f2 molto del nuovo sistema. Nel 1993, dopo la suddivisione della Cecoslovacchia, Praga divenne capitale della neonata Repubblica Ceca. Alla fine degli anni novanta Praga ridivent\u00f2 un importante centro culturale europeo ed \u00e8 stata notevolmente influenzata dalla globalizzazione. Nel 2000 si ebbero proteste anti-globalizzazione in citt\u00e0 (circa 15000 manifestanti) che sfociarono in episodi violenti durante il summit della Banca Mondiale.\nPraga ha sofferto una grossa inondazione causata dalla Moldava nel mese di Agosto dell'estate del 2002, durante la quale parti della citt\u00e0 sono state evacuate. L'inondazione ha causato molti danni, ma fortunatamente senza distruggere nessuna delle bellezze principali. La reazione della citt\u00e0 a questa terribile disgrazia \u00e8 stata tanto veloce quanto intelligente: innanzitutto dopo un solo anno quasi tutte le zone colpite sono state ristrutturate e in contemporanea \u00e8 stato progettato e realizzato un piano di emergenza mirato ad evitare il ripetersi di una simile o peggiore catastrofe: la pavimentazione adiacente agli argini del fiume nei pressi della \"Citt\u00e0 Vecchia\" \u00e8 stata predisposta in modo tale da potere, in caso di necessit\u00e0, erigere dinamicamente e rapidamente delle grosse lastre molto alte e concatenabili, affinch\u00e9 possa venire salvaguardato e protetto da una seconda eventuale inondazione tutto l'immenso patrimonio storico e artistico che il cuore della \"Citt\u00e0 Vecchia\" custodisce, contenendo un ipotetico straordinario straripamento del fiume."}
{"id": "1016764", "revid": "339392", "url": "https://it.wikipedia.org/wiki?curid=1016764", "title": "Economia dell'Impero Romano", "text": ""}
{"id": "1016765", "revid": "123151823", "url": "https://it.wikipedia.org/wiki?curid=1016765", "title": "Unit\u00e0 di controllo motore", "text": "Un'unit\u00e0 di controllo motore (dall'inglese engine control unit) anche detta engine control module (ECM) e powertrain control unit/module (PCU, PCM), anche se comunemente ci si riferisce impropriamente ad essa come centralina elettronica, \u00e8 un dispositivo per la gestione elettronico-digitale della formazione della miscela e della sua combustione, per il contenimento delle emissioni inquinanti di un motore a combustione interna.\nLe pi\u00f9 semplici ECU controllano soltanto la quantit\u00e0 di carburante iniettato all'interno di ogni cilindro per ciclo: le pi\u00f9 avanzate invece, presenti nella maggior parte delle auto moderne, controllano anche il tempo d'iniezione, il \"variable cam timing\", la fasatura d'accensione e tutte le periferiche del sistema di controllo.\nSensori.\nQuesto sistema per funzionare necessita di sensori per:\nControllo dell'alimentazione.\nLa maggior parte dei veicoli oggi in commercio \u00e8 dotato di un sistema di iniezione del carburante e non esiste pi\u00f9 un collegamento meccanico tra il pedale dell'acceleratore e l'ingresso di miscela nel motore. Il pedale dell'acceleratore \u00e8 un semplice sensore di posizione (come un mouse) che fornisce informazioni alla ECU, la quale rielaborando questo valore e tutti i dati in ingresso a disposizione emetter\u00e0 in uscita comandi agli attuatori a essa collegati, principalmente gli iniettori.\nA seconda del tipo di motore che deve controllare, l'ECU determina quale sar\u00e0 la quantit\u00e0 di combustibile da iniettare per formare una miscela in grado di bruciare completamente. Poich\u00e9 ottenere una combustione perfetta \u00e8 pressoch\u00e9 impossibile, l'unit\u00e0 di controllo, sfruttando i valori di concentrazione di ossigeno nella corrente di gas di scarico forniti da due appositi sensori posti a monte e a valle del catalizzatore, cerca di correggere \"costantemente\" la miscelazione per ridurre al minimo la formazione degli inquinanti e il consumo di combustibile.\nIl corretto funzionamento del catalizzatore si ottiene quando il rapporto formula_1 (rapporto aria/combustibile reale su rapporto stechiometrico) \u00e8 uguale a 1, cio\u00e8 quando il rapporto aria su carburante \u00e8 uguale al rapporto stechiometrico.\nEsistono delle situazioni per\u00f2 in cui la centralina \"ingrassa\" volutamente la miscela come ad esempio quando il motore \u00e8 freddo, quindi fungendo da starter e in accelerazione e quando \u00e8 richiesta la massima potenza.\nSistemi M.A.F..\nI sistemi \"Mass Air Flow\" sono dotati di un flussometro, altrimenti noto come debimetro, a filo caldo, che misura in ogni momento la portata d'aria nel collettore. Per ottenere la portata d'aria per cilindro l'ECU esegue una divisione del valore misurato per il numero di cilindri.\nQuesto sistema presenta alcuni problemi poich\u00e9 il debimetro a filo caldo \u00e8 un sensore molto delicato che non \u00e8 in grado di distinguere il verso del flusso e quindi confonde flussi d'aria entranti e uscenti.\nSistemi \u03b1 - n.\nI sistemi \"alfa-speed\" si basano sull'angolo di apertura della farfalla e il numero di giri dell'albero motore, tramite l'uso di un \"TPS (Throttle Position Sensor)\".\nLa massa d'aria \u00e8 ipotizzata uguale ai valori mappati nella centralina che corrispondono a quelli misurati durante la prova al banco con temperatura uguale a 20\u00a0\u00b0C e pressione p = 760\u00a0mmHg.\nI sensori \u03b1 e n sono economici e gi\u00e0 presenti in quasi tutte le vetture moderne, tuttavia questo sistema ha il pesante svantaggio di essere insensibile ai cambiamenti ambientali sia di pressione sia di temperatura.\nSistemi s - d.\nI sistemi \"Speed-density\" hanno due sensori nel collettore: uno per la temperatura e uno per la pressione. Combinando questi dati con la velocit\u00e0 di rotazione dell'albero motore e i dati di rendimento volumetrico memorizzati nella memoria dell'ECU si pu\u00f2 ottenere la massa aspirata dalla formula:\nformula_2\nQuesto sistema ha il vantaggio di seguire il comportamento reale del motore e di essere compatibile con il sistema di ricircolo dei gas esausti (EGR) che varia temperatura e pressione all'interno del collettore. Uno svantaggio di tale sistema consiste nel non tener conto dell'invecchiamento o di eventuali modifiche degli apparati su cui si effettua la misura. Un cambio delle geometrie del collettore, a causa ad esempio di depositi generati durante anni di utilizzo intenso, porta infatti a un errore nel calcolo della massa d'aria aspirata, che si basa su geometrie e punti di funzionamento tarati a inizio vita del veicolo. Una qualunque modifica degli apparati di aspirazione dell'aria richieder\u00e0 pertanto un aggiornamento di tale sistema in centralina.\nSistemi con sonda formula_3.\nPer i veicoli dotati di sonda formula_3, l'ECU riceve in ingresso un segnale di tipo on/off che riporta alternativamente che la miscela \u00e8 troppo grassa o troppo magra e non ha mai un segnale di \"ok\". Conseguentemente l'ECU \u00e8 dotata di una memoria in grado di identificare una \"finestra\" operativa in cui non \u00e8 necessario effettuare correzioni rispetto ai valori mappati.\nPer caratteristiche dei materiali ceramici di cui \u00e8 costituita la sonda formula_3, quest'ultima non \u00e8 in grado di funzionare fintanto che la temperatura non raggiunge i 300\u00a0\u00b0C. Per questo motivo il segnale della sonda deve essere ignorato dalla centralina quando il motore \u00e8 freddo fino al raggiungimento delle condizioni operative. Il catalizzatore funziona correttamente soltanto per miscele con formula_3 molto vicini a quelli stechiometrici e senza il corretto funzionamento della sonda formula_3 (a motore caldo) il catalizzatore \u00e8 pressoch\u00e9 inutile. Lo stesso problema si presenta quando i gas di scarico raggiungono temperature troppo elevate.\nControllo dell'accensione.\nNei motori ad accensione comandata, la miscela deve essere accesa attraverso una scintilla scoccata dalla candela. L\u2019\"engine control unit\" ha il compito di impartire questo comando scegliendo la migliore tempistica per avere sempre una combustione ottimale, quindi avere una combustione completa della miscela e ridurre la quantit\u00e0 di gas nocivi.\nControllo della distribuzione.\nI motori dotati di valvole a fungo possono essere muniti di sistemi per poter variare la fasatura di distribuzione come nei sistemi caratterizzati dall'albero a camme, mentre nei sistemi cosiddetti \"camless\", la centralina deve determinare anche il funzionamento normale."}
{"id": "1016766", "revid": "1318658", "url": "https://it.wikipedia.org/wiki?curid=1016766", "title": "Regno giardino di Dessau-W\u00f6rlitz", "text": "Il Regno giardino di Dessau-W\u00f6rlitz (in tedesco: \"Dessau-W\u00f6rlitzer Gartenreich\") \u00e8 uno dei primi e pi\u00f9 grandi giardini all'inglese ad essere stati costruiti non solo in Germania, dove si trova, ma nell'intera Europa continentale. Venne progettato alla fine del XVIII secolo durante la reggenza del Principe elettore Leopoldo III di Anhalt-Dessau e costruito su un ramo del fiume Elba, motivo per cui il parco \u00e8 ricco di acqua e biodiversit\u00e0.\nLe origini del parco per\u00f2 vanno ricercate nel XVII secolo quando, in seguito al matrimonio fra un principe locale ed una principessa dei Paesi Bassi, venne chiamato un gruppo di ingegneri ed architetti olandesi per costruire un giardino ed una citt\u00e0 nei pressi dell'odierna cittadina di Oranienbaum. L'influenza olandese rimase prevalente in tutta la regione fino a che Leopoldo III commission\u00f2 a Friedrich Wilhelm von Erdmannsdorff la costruzione del castello di W\u00f6rlitz (1769 - 1773), il primo edificio neoclassico della Germania.\nIl progetto del parco risente della filosofia di Jean-Jacques Rousseau e dell'estetica di Johann Joachim Winckelmann: in particolare Rousseau vedeva nell'agricoltura le basi della vita di tutti i giorni e promuoveva le funzioni educative del paesaggio naturale. Ovviamente, il paesaggio pi\u00f9 elegante del giardino \u00e8 l\"'isola di Rousseau\", che volutamente imita quella di Ermenonville dove il filosofo \u00e8 sepolto.\nNel parco, che si estende per una lunghezza di circa 25 chilometri, vi sono moltissime alte strutture che richiamano gli stili architettonici pi\u00f9 disparati. La \"Casa gotica\", ad esempio, iniziata nel 1774, \u00e8 una delle prime costruzioni neogotiche del continente. Nel 1790 venne costruito il \"Giardino cinese\", basandosi sulle idee innovative di William Chambers. Nei primi anni del XIX secolo il paesaggio venne ulteriormente arricchito con la costruzione delle chiese neogotiche di Riesigk (1800), W\u00f6rlitz (1809) e Vockerode (1811). La Villa Hamilton \u00e8 una piccola copia della villa di propriet\u00e0 del famoso sir William Hamilton, ambasciatore inglese del '700 a Napoli che aveva costruito tale villa sulla collina di Posillipo, appunto a Napoli e dedicata a sua moglie Emma; di fianco l'isola rocciosa \u00e8 una riproduzione, invece, del vulcano Vesuvio, dal quale in origine usciva del fumo.\nIl parco, che venne diviso in quattro parti negli anni trenta in seguito alla costruzione di una linea ferroviaria e di un'autostrada, nel 2000 \u00e8 stato inserito nell'elenco dei Patrimoni dell'umanit\u00e0 dell'UNESCO."}
{"id": "1016767", "revid": "14691", "url": "https://it.wikipedia.org/wiki?curid=1016767", "title": "Monti Atlante", "text": ""}
{"id": "1016768", "revid": "767487", "url": "https://it.wikipedia.org/wiki?curid=1016768", "title": "Svealand", "text": "Lo Svealand, oppure \"Svezia Propria\" (raramente o storicamente), \u00e8 una delle regioni storiche di cui \u00e8 composta la Svezia. Si trova nella Svezia centro-meridionale, compresa fra Norrland e G\u00f6taland. Storicamente i suoi abitanti erano chiamati \"Svear\".\nIl nome della Svezia in Svedese, \"Svea Rike\" (oggi \"Sverige\") o il \"Regno degli Svedesi\" originalmente si riferiva solo allo Svealand. Altre forme sono \"Sweo\u00f0eod\" (Vecchio norvegese/Islandese \"Sv\u00ed\u00fej\u00f3\u00f0\"), e \"Sweorice\". Come i domini dei re svedesi crebbero, il nome Svealand cominci\u00f2 ad essere usato per distinguere il territorio originale dal resto, che divenne la Svezia.\nLo Svealand \u00e8 caratterizzato da pianure costiere nella parte orientale e da bassi altipiani a ovest, al confine con la Norvegia.\nProvince.\nLo Svealand \u00e8 formato dalle seguenti sei province:\nStoccolma, la capitale della Svezia, si trova sia su Uppland che su S\u00f6dermanland."}
{"id": "1016770", "revid": "125642139", "url": "https://it.wikipedia.org/wiki?curid=1016770", "title": "Giusi Quarenghi", "text": "Biografia.\nGiusi Quarenghi \u00e8 una scrittrice italiana, specializzata in libri per l'infanzia vincitrice nel 2006 del Premio Andersen di Sestri Levante.\n\u00c8 cresciuta in un piccolo paese di montagna del Bergamasco, dove tuttora vive. Dopo la laurea ha iniziato ad occuparsi di cinema, cartoni animati, fumetti, pubblicit\u00e0 e televisione scrivendo molti libri per bambini e ragazzi.\nIl suo esordio risale al 1982 con \"Ahi, che male\", per le Edizioni EL; sono seguiti \"Le memorie di un bibliotecario insonne\", edito dalla Editrice Bibliografica (1988), \"Il librocasa\", \"Il librorazzo\", \"Il cannocchiale\", pubblicate dalla Casa editrice La Coccinella (1989), \"La camera oscura,\", \"Il libro albero\", \"Il libro torre\" e il \"Segnalibro ... o bibliosogno?\" (1990), sempre da La Coccinella.\nNel 1992 Quarenghi inizia a pubblicare per la casa editrice Franco Cosimo Panini Editore: \"Anch'io ho un cane\" (1992), \"Sete di vampiro\" (1993), \"L'undicesima notte\" (1995).\nPer la collana della Giunti \"Under 14\" pubblica nel 1995 \"Strega come me\". A darle maggiore notoriet\u00e0 \u00e8 \"Un corpo di donna\", pubblicato da \"Gaia Junior\" Mondadori nel 1997 che affronta, uno tra i primi romanzi su questo argomento pubblicati in Italia, il tema dell'anoressia nervosa.\nCon la Franco Cosimo Panini Editore pubblica nel 1998 due libri umoristici - \"Alice luna felice\" e \"Due lune a colori\" - ottenendo buone vendite, cos\u00ec come con \"Piccole mani, piccole zampe\" pubblicato nel 1999 nella collana Sassolini della Mondadori.\nMa \u00e8 con il feuilleton \"Ragazze per sempre\" , pubblicato sempre nel 1999 nella collana \"Gaia Junior\" di Mondadori, che Quarenghi ottiene, tra il pubblico di giovani lettori, il suo maggiore successo.\nNel 2002 ha vinto il Premio Nazionale Alghero Donna di Letteratura e Giornalismo, sezione poesia, con la silloge poetica \"Nota di passaggio\" (Book editore)."}
{"id": "1016776", "revid": "125942758", "url": "https://it.wikipedia.org/wiki?curid=1016776", "title": "Brivido nella notte", "text": "Brivido nella notte (\"Play Misty for Me\") \u00e8 un film del 1971 diretto da Clint Eastwood, che segna l'esordio alla direzione di un lungometraggio per l'allora quarantunenne attore.\nTrama.\nDave Garver \u00e8 un radiodisc jockey di KRML che trasmette ogni sera da uno studio di Carmel-by-the-Sea, in California, spesso inserendo la poesia nel suo programma. Dopo aver lavorato nel suo bar preferito, giocando a un assurdo gioco da tavolo con tappi di sughero e tappi di bottiglia con il barman come espediente, attira deliberatamente l'attenzione di una donna di nome Evelyn Draper. Dave la accompagna a casa, dove rivela che la sua presenza nel bar non \u00e8 stata casuale; \u00e8 stata lei infatti a cercarlo dopo aver sentito parlare del bar nel suo programma radiofonico. Lui indovina che \u00e8 lei il chiamante ricorrente che chiede sempre lo standard jazz \u201cMisty\u201c e, dopo, i due fanno sesso.\nInizia una relazione casuale tra Dave ed Evelyn. Ma, in breve tempo, Evelyn comincia a mostrare un comportamento ossessivo: si presenta a casa di Dave senza essere stata invitata, lo segue al lavoro e lo chiama per chiedergli di non lasciarla sola neanche un minuto. La goccia che fa traboccare il vaso \u00e8 quando Evelyn interrompe una riunione di lavoro, scambiando la compagna di pranzo di Dave per il suo appuntamento.\nGli sforzi di lui per tagliare delicatamente i legami con Evelyn la portano a tentare il suicidio in casa sua tagliandosi le vene. Dopo che Dave la respinge di nuovo, Evelyn irrompe in casa sua e la sua governante la trova a vandalizzare i suoi beni. Evelyn pugnala la malcapitata (che sopravvive ma viene portata in ospedale) e l'assassina viene successivamente ricoverata in un ospedale psichiatrico.\nDurante l'incarcerazione di Evelyn, Dave riaccende una relazione con la sua ex fidanzata, Tobie Williams. Qualche mese dopo, Evelyn chiama di nuovo lo studio per chiedere di trasmettere \"Misty\". Dice a Dave che \u00e8 stata dimessa dall'ospedale psichiatrico e si trasferisce alle Hawaii per un nuovo inizio di vita. Poi cita una poesia di Edgar Allan Poe, \"Annabel Lee\". Quella notte, mentre Dave dorme, lei si intrufola in casa sua e cerca di ucciderlo con un grosso coltello. Lui si sveglia e la vede in piedi sopra di lui con il coltello in mano e mentre lei urla e pugnala verso il basso, lui si allontana dal coltello che scende (che infilza, invece, il cuscino) e cade sul pavimento; Evelyn fugge e lui contatta la polizia.\nDave racconta a Tobie di Evelyn e la avverte di stare lontano da lui finch\u00e9 la donna non viene catturata. Per la sua sicurezza, torna a casa. L\u00ec incontra una ragazza che ha risposto all'annuncio di un coinquilino: Evelyn, usando lo pseudonimo di Annabel. Tobie si rende conto che Annabel \u00e8 Evelyn quando vede le cicatrici fresche sui polsi di quest'ultima, ma prima che Tobie possa fuggire, Evelyn la prende in ostaggio. La stalker pazza uccide anche McCallum, un detective della polizia venuto a controllare Tobie.\nDave fa il collegamento tra la coinquilina di Tobie e la citazione di \"Annabel Lee\" e quando chiama Tobie per avvertirla, Evelyn risponde e dice che lei e la fidanzata dell'uomo lo stanno aspettando. Dave, nello studio, passa da uno spettacolo dal vivo alla musica registrata e si precipita a casa, dove trova Tobie legata e imbavagliata. Evelyn attacca Dave con il coltello da macellaio, colpendolo pi\u00f9 volte. Infine Dave, le sferra un pugno in piena faccia, facendola cadere dalla finestra, sopra la ringhiera e poi sulla riva rocciosa sottostante, uccidendola. Successivamente lui e Tobie escono di casa mentre la sua voce nel programma radiofonico conduce alla canzone \"Misty\"."}
{"id": "1016778", "revid": "250936", "url": "https://it.wikipedia.org/wiki?curid=1016778", "title": "AMP Capo Caccia", "text": ""}
{"id": "1016780", "revid": "7901947", "url": "https://it.wikipedia.org/wiki?curid=1016780", "title": "Ami Stewart", "text": ""}
{"id": "1016781", "revid": "287204", "url": "https://it.wikipedia.org/wiki?curid=1016781", "title": "Francesco Bruno", "text": ""}
{"id": "1016783", "revid": "599013", "url": "https://it.wikipedia.org/wiki?curid=1016783", "title": "Raja Bell", "text": "Carriera.\nBell \u00e8 cresciuto a Miami alla Killian Senior High School.\nHa cominciato la sua carriera universitaria a Boston, ma dopo due stagioni \u00e8 stato costretto a trasferirsi all'Universit\u00e0 Internazionale della Florida. Bell \u00e8 passato fra i professionisti senza essere scelto al draft NBA. Ha firmato da free agent con i San Antonio Spurs il 2 agosto 2000, ma non ha mai giocato una partita per loro.\nDopo essersi svincolato, ha firmato con i Philadelphia 76ers il 16 aprile 2001. Ha giocato pochi minuti nelle ultime cinque partite dei Sixers nella stagione regolare 2000-01, ma partecip\u00f2 a 15 delle 23 partite dei play-off. Ha giocato in tutti e cinque i match per i 76ers nel 2001 nelle finali NBA.\nHa giocato in 74 partite con i Sixers nella stagione regolare 2001-02, avendo la media di 3,4 punti per partita ed ha giocato in tre delle cinque partite dei play-off perse contro i Boston Celtics.\nIl 1\u00ba ottobre 2002 firma da free agent con i Dallas Mavericks. Nel corso della stagione realizza una media di 3,1 punti in 15,6 minuti per partita. \nHa ottenuto una media di 5,7 punti e 3,0 rimbalzi in 17 partite dopo la stagione 2002 con i Mavericks avanzati alle finali della Western Conference.\nIl 26 settembre 2003 ha firmato con gli Utah Jazz e ha vissuto la sua pi\u00f9 bella stagione dall'entrata nella NBA. Ha giocato in tutte le 82 partite della stagione regolare malgrado ne abbia cominciato solo quattro e ha ottenuto il record in carriera con 11,2 punti, 2,9 rimbalzi, 1,3 assist in 24,6 minuti per partita. Nella stagione 2004-05 ha migliorato questi risultati con 12,3 punti, 3,2 rimbalzi e 1,4 assist per match, nonostante abbia giocato solo 63 partite.\nPrima della stagione 2005-06, Bell ha firmato con i Phoenix Suns. Ha dato un grande contributo alla squadra in coppia con Steve Nash. Ha cominciato tutte e 79 le partite giocate ed ha finito la stagione 2005-06 con la media di 14,7 punti in 37,5 minuti.\nHa giocato per il suo paese, le Isole Vergini americane, ai Campionati Americani del 2007."}
{"id": "1016784", "revid": "921573", "url": "https://it.wikipedia.org/wiki?curid=1016784", "title": "Carly Pope", "text": "Biografia.\nCarly Pope \u00e8 la seconda di tre figli. Il padre \u00e8 di origini inglesi e jugoslave e la madre di origini italiane. Parla benissimo l'italiano, lo spagnolo e l'inglese. \u00c8 sempre stata attratta dal teatro e dalla televisione.&lt;br&gt;Vive tra Los Angeles e Vancouver.\nUno dei suoi primi ruoli lo ha avuto nel film \"Generazione Perfetta\", ma \u00e8 diventata familiare al grande pubblico ottenendo il ruolo da protagonista, insieme a Leslie Bibb, interpretando Sam McPherson nel telefilm \"Popular\" (1999-2001), di cui sono state girate solamente due stagioni.\nAltri ruoli li ha ottenuti in: \"Trapped in a Purple Haze\" e \"Snow Day\" nel 2000, nel film \"Orange County\" nel 2002, in \"134 modi per innamorarsi\" nel 2003 come protagonista insieme a Sara Rue (presente anche in \"Popular,\" nel ruolo di Carmen Ferrara), in \"L'ospedale pi\u00f9 sexy del mondo\" nel 2004, nella miniserie \"Apocalypse - L'apocalisse\" e nella serie tv \"Dirt\" con Courteney Cox nel 2006."}
{"id": "1016785", "revid": "8911", "url": "https://it.wikipedia.org/wiki?curid=1016785", "title": "Sillabe atone", "text": ""}
{"id": "1016786", "revid": "326822", "url": "https://it.wikipedia.org/wiki?curid=1016786", "title": "Il file da non aprire (prima parte)", "text": ""}
{"id": "1016787", "revid": "46291", "url": "https://it.wikipedia.org/wiki?curid=1016787", "title": "Drosera intermedia", "text": "Drosera intermedia \u00e8 una pianta carnivora della famiglia delle Droseraceae, diffusa in Europa, Nord America, Cuba e Sud America.\nDescrizione.\n\"D. intermedia\" \u00e8 una pianta erbacea perenne, alta circa 10\u00a0cm, con foglie spatolate disposte a rosetta semi-eretta. Nelle zone temperate questa specie nel periodo invernale va in stasi vegetativa (dormienza), durante la quale forma una gemma invernale chiamata \"hibernaculum\".\nCome \u00e8 tipico per le drosere, le lamine delle foglie sono fittamente coperte di ghiandole mucillaginose provviste di stelo che secernano un nettare zuccherino per attirare gli insetti. Questi, poi, rimangono intrappolati a causa della mucillagine e, a meno che non siano abbastanza forti per scappare, vengono soffocati da una sostanza vischiosa o muoiono per sfinimento. La pianta, quindi, secerne enzimi digestivi dalle ghiandole sessili e dopo assorbe la soluzione nutritiva risultante per integrare la scarsa nutrizione minerale che offre l'ambiente caratteristico della pianta.\nLa \"D. intermedia\" fiorisce da giugno fino ad agosto compreso, formando infiorescenze alte fino ai 15\u00a0cm, che danno da 3 a 8 fiori bianchi. Gli ovari fecondati si gonfiano fino a formare delle capsule deiscenti a forma d'uovo, che contengono e poi generano numerosi semi minuscoli.\nDistribuzione e habitat.\nLa \"D. intermedia\" \u00e8 una delle specie pi\u00f9 ampiamente distribuite del genere \"Drosera\", e una delle tre specie diffuse in Europa (le altre sono la \"D. rotundifolia\" e la \"D. anglica\"). \u00c8 diffusa anche nella parte sud est del Canada, nella parte orientale degli Stati Uniti, a Cuba e nella parte nord del Sud America. I tipi cubano e sudamericano sono tropicali e non formano gli hibernacula in inverno.\nCresce in ambienti costantemente umidi o allagati, come paludi o torbiere, e acidi, con pH inferiore a 5. Preferisce vivere in suoli poveri di nutrienti ed in ambienti molto assolati."}
{"id": "1016788", "revid": "1833487", "url": "https://it.wikipedia.org/wiki?curid=1016788", "title": "Manfria", "text": "Manfria \u00e8 una frazione di abitanti di Gela, comune italiano del libero consorzio comunale di Caltanissetta in Sicilia.\nIstituita il 24 gennaio del 2006, \u00e8 distante 11,95\u00a0km dalla citt\u00e0. Prende il nome dalla omonima torre costiera.\nL'economia si basa prevalentemente sulla pastorizia, sull'agricoltura e sull'agriturismo, nonch\u00e9 sul turismo balneare nel periodo estivo. Vi si pratica durante tutto l'anno la pesca sportiva e in estate il surf e la vela.\nGeografia fisica.\nSi tratta di una localit\u00e0 balneare e residenziale situata sul golfo di Gela, a circa 12\u00a0km dal capoluogo comunale (coordinate geografiche: latitudine 14\u00b0 7' 34\" N; longitudine 37\u00b0 6' 8\" E).\nIl territorio \u00e8 prevalentemente pianeggiante.\nTorre di Manfria.\nIl governo spagnolo per proteggere i paesi costieri della Sicilia dai continui assalti sia da parte dei nemici che dai corsari africani, pens\u00f2 di ergere una serie di torri a scopo difensivo, disposte sul litorale in modo tale da costituire un sistema di vigilanza di tipo strategico- militare. L\u2019alto livello di comunicazione e di connessione permise di segnalare eventuali pericoli e di diffondere la notizia di incursioni incombenti su tutta l\u2019isola.\nLa Torre di Manfria faceva parte del sistema di avviso delle Torri costiere della Sicilia, costruite su indicazione dell'architetto fiorentino Camillo Camilliani.\nSi erge su una collina sovrastante la frazione e risulta visibile da tutto il golfo di Gela.\nAttualmente \u00e8 di propriet\u00e0 privata e si presenta in discreto stato di conservazione, eccettuato per la terrazza che presenta alcuni tratti del cornicione ormai diruti. Si segnala che \u00e8 una delle torri camillianee tra le pi\u00f9 grandi, \u00e8 infatti alta circa 15 metri con una base di circa metri 12,50.\nEra detta anche torre di Sferracavallo, ma Francesco Maria Emanuele Gaetani marchese di Villabianca, nei suoi \"Diari palermitani \" riporta che era chiamata anche Torre d'Ossuna. \nLa sua costruzione venne iniziata nel 1549, durante il viceregno di Giovanni De Vega. \nLa data, non completamente certa, si desume in quanto Tiburzio Spannocchi nella sua rilevazione la disegna con lo stesso basamento tronco conico della Torre Mulinazzo di Cinisi, che con certezza era gi\u00e0 stata costruita nel 1552 sotto il vicer\u00e9 Giovanni De Vega.\nNel 1578 \u00e8 citata per essere sita in Contrada Sferracavallo, e non completata, tanto che si suggeriva che: \" et sar\u00e0 bisogno fornirla alzandola circa duj canne di pi\u00f9\u2026\".\nNel 1578 quindi la costruzione venne ripresa e completata su disegno dell'architetto fiorentino Camillo Camilliani, che la cita ben due volte in occasione dei suoi studi preparatori, per i quali prepar\u00f2 un acquarello che mostra la torre di foggia circolare con basamento che presentava una scarpata e parapetto con merli.\nRiporta che era assai adatta alla difesa essendo in corrispondenza a nord con il Castello di Butera, e ad est con il Castello di Gela, mentre ad ovest lo era con il Castello di Falconara.\nNel primo quarto del XVII secolo la torre fu quasi del tutto ricostruita fino ad assumere l'aspetto attuale, e probabilmente, desume il Villabianca, per impulso del vicer\u00e9 Pedro Giron, duca di Ossuna.\nDagli archivi della Deputazione del Regno di Sicilia, risulta che a partire dal XVIII secolo, negli anni 1717, 1757, 1797, la guarnigione della torre fosse composta da quattro soldati ed un sovrintendente scelto tra i cavalieri della citt\u00e0 di Terranova (Gela).\nNel 1804 dalla stessa fonte \u00e8 posta sotto la sovrintendenza di Don Mariano Carpinteri e Gravina, di Terranova, che nel 1805 fece costruire la scala esterna di accesso, a due rampe, ancor oggi esistente. Nel 1867 \u00e8 ricompresa nelle opere militari da dismettersi.\nLeggenda Torre di Manfria.\nAlla torre \u00e8 legata la leggenda del gigante Manfrino, buono e sfortunato, a guardia di un tesoro nascosto, nata dal ritrovamento di monete greche e romane nella zona e di una formazione rocciosa, interpretata come la sua orma lasciata nella roccia, ancora visibile tra la vegetazione.\nSecondo la leggenda, Manfrino viveva assieme alla sorella conosciuta come \"La bella Castellana.\" \nUn giorno mentre era in galoppo al suo cavallo vide in lontananza una bellissima donna dalla folta chioma bionda. Infatuato da quest\u2019ultima cerc\u00f2 di raggiungerla, ma nel momento in cui si avvicin\u00f2 la figura spar\u00ec. Di quella corsa forsennata rimase solo l\u2019impronta di uno zoccolo del suo cavallo. Ritorn\u00f2 pi\u00f9 volte in quei campi con la speranza di rivederla, ma cos\u00ec non \u00e8 stato. \nSua sorella, la Castellana, decise di organizzare una festa invitando tutti i signori della zona sperando cos\u00ec di trovare la misteriosa ragazza. \nDurante la festa la tanto bramata giovane si present\u00f2 e cattur\u00f2 tutte le attenzioni del gigante buono. Di questa situazione ne approfittarono i nobili, i quali desiderosi della torre con la sua tenuta, si allearono ad escogitare un complotto.\nQuando la ragazza usc\u00ec dalla Torre per una passeggiata vicino alla riva del mare, Manfrino la segu\u00ec ma ella smise di camminare e si immerse nelle acque del mare aperto fino ad esserne completamente sommersa. \nNonostante le grida di aiuto di quest\u2019ultima, Manfrino contro le sue volont\u00e0 rimase paralizzato in spiaggia e impedito nei movimenti non riusc\u00ec a salvarla. \nNel frattempo, alcuni principi colsero l\u2019occasione della sua assenza per uccidere gli invitati della festa e la Castellana. Infine, si recarono sulla spiaggia dove avvistarono Manfrino, rimasto ancora immobile, ponendo fine alla sua vita.\nSi pensa che tale avversit\u00e0 fu in realt\u00e0 predetta da una anziana signora e resa nota a Manfrino, la quale lo avvis\u00f2 che nel giorno pi\u00f9 bello della sua vita egli sarebbe morto assieme alla sorella e che il tesoro che teneva nascosto sarebbe svanito, insieme a lui, nel nulla."}
{"id": "1016792", "revid": "287204", "url": "https://it.wikipedia.org/wiki?curid=1016792", "title": "Torre di Manfria", "text": ""}
{"id": "1016794", "revid": "254401", "url": "https://it.wikipedia.org/wiki?curid=1016794", "title": "Miss America", "text": "La parata di Miss America (letteralmente: signorina America) \u00e8 una competizione di lunga data che premia con borse di studio giovani donne provenienti dai cinquanta Stati e da due dei quattro territori degli Stati Uniti d'America. La vincitrice del primo premio \u00e8 investita del titolo di \"Miss America\" per un intero anno.\nOrigini.\nLa parata nacque come concorso di bellezza nel 1921, gli organizzatori preferiscono per\u00f2 evitare l'uso di questo termine, almeno da quando le sfilate in costume da bagno ed in abito da sera influiscono, complessivamente, soltanto per il trentacinque per cento sul totale dei punti impiegati per giudicare le concorrenti.\nLa prima parata si svolse ad Atlantic City, nel Nuovo Jersey, e le successive si sono sempre tenute in questa citt\u00e0 nel settembre di ogni anno fino al 2004 (fa eccezione il 2000, quando fu celebrata il 14 ottobre).\nAttualit\u00e0.\nMiss America 2006.\nNel gennaio 2006 il concorso fu trasferito a Las Vegas, nel Nevada.\nLa \"filosofia\" della manifestazione.\nIl programma ufficiale del concorso si racchiude nella frase:\nIl concorso, infatti, si presenta come una \"scuola\" ed i premi principali per la vincitrice e le immediate \"inseguititrici\" consistono in borse di studio per gli istituti di loro scelta.\nIl progetto borse di studio di Miss America, con la sua struttura federale, statale e locale, \u00e8 il pi\u00f9 grande programma al mondo di sostegno economico allo studio delle giovani donne(): ogni anno assegna oltre 45 milioni di dollari in contanti e borse di studio.\nDato che la maggior parte delle concorrenti ha gi\u00e0 conseguito la laurea presso un college, o \u00e8 in procinto di conseguirla, molte di loro utilizzano il premio in denaro per frequentare una scuola di specializzazione o una scuola professionale ovvero per saldare i debiti contratti con gli studi gi\u00e0 effettuati.\nDi solito, il premio \u00e8 sufficiente ad affrontare interamente gli studi anche quando si limita alla fase locale o statale del concorso.\nMiss America 2007.\nMiss America 2007 si \u00e8 svolta all\"'Aladdin Resort and Casino\" (oggi rinominato \"Planet Hollywood Resort and Casino\") il 29 gennaio: un luned\u00ec.\n\u00c8 la prima volta che la parata non si svolge nel tradizionale \"sabato sera\".\nIl 30 marzo 2007, l'emittente televisiva \"Country Music Television\" ha annunciato che non si far\u00e0 pi\u00f9 carico della \"copertura televisiva\" della manifestazione.\n2008: torna il sabato sera.\nL'organizzazione \u00e8 stata per alcuni mesi in cerca di un nuovo canale televisivo per la trasmissione della parata fino all'accordo con l'emittente \"TLC\", che ha segnato anche il ritorno del sabato come serata conclusiva della manifestazione.\nLa parata e la trasmissione in diretta, che hanno segnato l'incoronazione di Kirsten Haglund, hanno avuto luogo sabato 26 gennaio 2008.\nStruttura della competizione.\nMiss America \u00e8 collegata con una molteplicit\u00e0 di programmi minori in tutti gli Stati Uniti.\nSingoli concorsi selezionano, a livello locale (citt\u00e0 o contea), le proprie rappresentanti (come, ad esempio: \"Miss Mobile\") che vengono inviate a partecipare alle parate statali (nel caso dell'esempio: \"Miss Alabama\"). Le vincitrici delle varie parate statali (e delle parate di \"Miss Distretto di Columbia\" e \"Miss Isole Vergini americane\") competono per il titolo di \"Miss America\" al concorso nazionale annuale. Miss Isole Vergini ha partecipato per la prima volta nel 2004. Agli anni dieci del ventesimo secolo non \u00e8 prevista l'elezione di una \"Miss Porto Rico\" o di una \"Miss Guam\" che sia valida per la competizione nazionale.\nLe gare.\nLe aspiranti al titolo di Miss America e ai vari titoli statali e locali sono selezionate da cinque distinte giurie per altrettante gare.\nLe competizioni sono: \"L'Intervista Privata\"; \"Talento\"; \"Stile di vita &amp; Forma fisica in costume da bagno\"; \"Abito da sera\" e \"La domanda sul palco\".\n1: L'Intervista Privata.\nNella parte di competizione riservata all\"Intervista Privata\" ogni concorrente conversa con i giudici su una variet\u00e0 di argomenti, da quelli frivoli alle pi\u00f9 serie questioni politiche e sociali. La concorrente riceve un punteggio sulla base della bont\u00e0 dell'eloquio, della cultura personale, della ricchezza lessicale e della padronanza di s\u00e9. Questa competizione \u00e8 meno nota delle altre al grande pubblico poich\u00e9, a differenza delle altre quattro, non si svolge sul palco di un teatro e non \u00e8 generalmente trasmessa dalla televisione. L\"'Intervista Privata\" incide per il 25 per cento sul punteggio totale della candidata.\n2: Talento.\nNella prova dedicata al \"Talento\" la concorrente si esibisce sul palco davanti ai giudici e ad un pubblico. I \"talenti\" pi\u00f9 comuni sono cantare o ballare, anche se le candidate hanno molte altre possibilit\u00e0 di scelta. Alcune si sono cimentate in giochi d'abilit\u00e0, altre nel suono di strumenti musicali, altre ancora in ventriloquismo, pittura estemporanea o nel proprio originale modo di preparare una valigia. La prova \"Talento\" incide per il 35 per cento sul punteggio totale della candidata.\n3: Stile di vita &amp; Forma fisica in costume da bagno.\nNella prova \"Costume da bagno\" la candidata sfila sul palco in costume e tacchi alti. Il concorso Miss America fissa dei criteri minimi di decoro ai quali il costume da bagno dev'essere conformato. Il giudizio, in questa parte di competizione, verte sulla forma fisica, sul portamento e sulla postura. Fino ad anni recenti, le concorrenti erano obbligate ad indossare identici costumi interi classici. Da poco, l'organizzazione concede alle concorrenti la possibilit\u00e0 di scegliere dei meno coprenti costumi a due pezzi, bikini ovvero costumi interi pi\u00f9 alla moda. Nel 1996, il concorso indisse un televoto per chiedere al pubblico se desiderasse che la prova \"Costume\" dovesse continuare o no. L'87 per cento dei \"televotanti\" si espresse a favore del mantenimento. L'influenza della prova \"Costume\" sul punteggio dell'aspirante Miss \u00e8 del 15 per cento.\n4: Abito da sera.\nNella prova \"Abito da sera\", la concorrente \u00e8 giudicata per il modo con il quale indossa l'abito e sfila attorno al palco. La prova \"Abito da sera\" vale 20 punti su cento.\n5: La domanda sul palco.\nDurante la prova \"Abito da sera\", alla concorrente \u00e8 posta una domanda a caso, tratta da una lista predeterminata, alla quale deve rispondere sul palco senza aver avuto la possibilit\u00e0 di prepararsi. Le domande vertono sull'attualit\u00e0 e generalmente riguardano i grandi avvenimenti in corso nel mondo. La prova \"Domanda\" valuta l'interesse con il quale la candidata segue la grande cronaca e la sua capacit\u00e0 di farsi un'opinione dei principali fatti. La \"Domanda sul palco\" modifica il punteggio totale per il 5 per cento.\nUna sezione sull'abbigliamento quotidiano fu introdotta nella Miss America del 2003 e fu in seguito mutuata da diversi concorsi collegati a livello statale e locale mentre dal 2006 \u00e8 stata abolita e non risulta in uso a nessun livello della competizione.\nIl requisito dell'\"impegno sociale\".\nUna forma d'impegno sociale divenne un requisito delle concorrenti di Miss America, a partire dalla parata del 1989. Programmi promossi dalle ex Miss America hanno riguardato la ricerca e la prevenzione dell'aids, la ricerca sul diabete, oltre a campagne per i veterani senza tetto, contro la violenza domestica, per incoraggiare gli adolescenti al volontariato, e per aiutare i pazienti affetti da cancro in fase terminale."}
{"id": "1016795", "revid": "2014155", "url": "https://it.wikipedia.org/wiki?curid=1016795", "title": "Giovanni Matteo Bottigella", "text": "La vita.\nNacque attorno al 1410 da Tomaino Bottigella di Pavia, appartenente a un'antica casata pavese, nobile e assai ricca, che fu gi\u00e0 al servizio dei Visconti come commissario ducale sul sale. I Bottigella ebbero importanti impieghi nel governo ducale e della citt\u00e0 d'origine, non pochi di loro brillarono nell'attivit\u00e0 legale (soprattutto Cristoforo, un fratello di Giovanni Matteo) e in quella ecclesiastica (Giovanni Stefano, altro fratello, fu protonotario apostolico e poi vescovo di Cremona). Non si sa se Giovanni Matteo abbia conseguito titoli accademici. Tuttavia lo vediamo gi\u00e0, circa ventenne, al servizio di Filippo Maria Visconti; nel 1443 veniva nominato sovrintendente ai benefici ecclesiastici del ducato, e nel 1444 appare elevato alla dignit\u00e0 di segretario ducale, carica di notevoli responsabilit\u00e0 politiche. Aveva nel frattempo sposato Bianca Visconti, figlia di Lancillotto signore di Sesto Calende, che gli port\u00f2 in dote il feudo di \"Cameriano\" (fraz. di Casalino) e soprattutto gli procur\u00f2 importanti parentele e conoscenze. Negli anni fino alla morte del duca (1447) ebbe diversi delicati incarichi diplomatici.\nAlla morte di Filippo Maria Visconti, e nei torbidi che seguirono, prese partito per la successione del ducato a favore di Alfonso d'Aragona, e a quanto pare approfitt\u00f2 della situazione per impadronirsi di una parte dei beni mobili del castello visconteo di Milano. Affermatasi nel frattempo a Milano l'effimera Repubblica Ambrosiana, Giovanni Matteo torn\u00f2 a Pavia, divenendo sostenitore di Francesco I Sforza e favorendone (anche con cospicui prestiti) la conquista del Ducato.\nNelle grazie, dunque, anche del nuovo signore (e soprattutto in buoni rapporti con la duchessa Bianca Maria Visconti, figlia del vecchio duca e della pavese Agnese del Maino), ebbe il titolo di \"aulico\", cio\u00e8 membro della corte ducale, e ancora importanti incarichi diplomatici. Il pi\u00f9 impegnativo fu forse la missione a Napoli presso il re Alfonso; durante il viaggio si incontr\u00f2 anche con Cosimo de' Medici a Firenze e a Roma con il papa Callisto III.\nDopo il 1458, divenuta pi\u00f9 tranquilla la situazione politica, e forse anche per l'avanzare dell'et\u00e0, Giovanni Matteo ebbe un minore ruolo in incarichi operativi, mantenendo comunque una posizione elevata nella corte. Questo graduale disimpegno gli permise di dedicarsi maggiormente alla cura dei propri affari (specie dopo la morte del padre Tomaino nel 1461) e soprattutto dei propri interessi culturali. Ancor pi\u00f9 simbolico divenne il suo ruolo dopo la successione del nuovo duca Galeazzo Maria Sforza, che politicamente mise in disparte la madre Bianca Maria e quindi quelli a lei legati; dopo la morte del duca ottenne la nomina, di grande onore ma di minore sostanza, a \"consigliere ducale\"; e infine, cresciuto il potere effettivo di Ludovico il Moro, forse anche per l'et\u00e0 avanzata, venne messo del tutto in disparte. Mor\u00ec nel 1486, seguendo di pochi mesi la moglie Bianca Visconti.\nNon troppo ambizioso, stimato per la sua cultura, saggio e moderato, ebbe l'amicizia e l'affetto di molti. Per questo, in un'et\u00e0 tanto convulsa, in un ambiente cos\u00ec pieno di intrighi e di insidie come una corte rinascimentale, seppe sempre mantenere un ruolo onorevole. L'ambiente di corte fu poi favorevole ai suoi interessi culturali, per cui appare un esempio significativo della temperie umanistica.\nIl pellegrinaggio in Terrasanta.\nL'episodio pi\u00f9 avventuroso della vita di Giovanni Matteo fu il pellegrinaggio compiuto a Gerusalemme tra il 1458 e il 1459 insieme al condottiero Roberto di San Severino. Scopo del viaggio era forse esaminare la situazione politico-militare degli Ottomani in vista di una possibile Crociata che il duca Francesco Sforza aveva in animo di sostenere. Nella chiesa del Santo Sepolcro Giovanni Matteo fu armato cavaliere, titolo di cui fu poi sempre onorato (pur non essendo in effetti un uomo d'armi). Trattenutosi a Gerusalemme a lungo a causa della malattia funesta di un compagno di viaggio, mentre il Sanseverino visitava l'Egitto e vedeva i \"granai dei Faraoni\" (le Piramidi), approfitt\u00f2 della forzata sosta per effettuare una revisione della \"Historia Hierosolymitana\" di Giacomo da Vitry. Il viaggio di ritorno, effettuato in periodo invernale a causa del ritardo maturato, fu disastroso, con continue tempeste, per cui fu solo miracolosamente che i pellegrini giunsero sani e salvi ad Ancona (non mancarono nell'occasione di raccomandarsi con voti e promesse alla protezione divina; d'altra parte avevano riportato dalla Terrasanta numerose piccole reliquie e oggetti di devozione). Il viaggio \u00e8 narrato in un'opera intitolata \"Commemoratione e recitatione\" (del viaggio in Terrasanta), anonima ma probabilmente dovuta allo stesso Giovanni Matteo.\nGiovanni Matteo umanista e bibliofilo.\nPi\u00f9 che creatore, Giovanni Matteo Bottigella fu soprattutto fruitore e diffusore della nuova cultura umanistica. Fu in stretta relazione e amicizia con i maggiori umanisti della corte milanese (e anche di quella mantovana), come il suo concittadino Pier Candido Decembrio e, nello stesso tempo, l'implacabile avversario di questi, Francesco Filelfo, che gli dedic\u00f2 alcuni dei suoi epigrammi. La passione di Giovanni Matteo furono per\u00f2 soprattutto i libri: nell'epoca che vide l'ultima fioritura dei bei manoscritti, presto soppiantati dalla stampa, commission\u00f2 ai maggiori copisti e decoratori del tempo delle prestigiose edizioni dei classici latini e delle recenti opere umanistiche, che andarono successivamente disperse e si trovano (almeno nella parte che si \u00e8 conservata) nelle maggiori biblioteche d'Europa.\nGiovanni Matteo committente d'arte: la Pala Bottigella.\nSe poco o nulla rimane alla vista del palazzo che Giovanni Matteo, riattando la casa paterna, fece costruire a Pavia (dove invece si possono tuttora ammirare la torre costruita dal fratello Cristoforo e i palazzi dei cugini Giovanni Francesco e Silvestro), si ricordano i suoi interventi nella cappella di famiglia presso il monastero di San Tommaso, in cui fece costruire un altare per custodire la santa reliquia della beata Sibillina Biscossi, oggetto ai suoi tempi di grande venerazione. Questo altare era adornato dalla celebre \"Pala Bottigella\" di Vincenzo Foppa, oggi presso la Pinacoteca Malaspina di Pavia. La Pala rappresenta la Vergine in trono col Bambino, tra i santi Giovanni e Matteo da un lato, Stefano e Girolamo dall'altro: ai piedi della Vergine stanno in ginocchio i due committenti, Giovanni Matteo e la moglie Bianca Visconti, accompagnati rispettivamente dal beato Domenico di Catalogna (fondatore dell'Ospedale San Matteo di Pavia) e della stessa beata Sibillina."}
{"id": "1016799", "revid": "1711941", "url": "https://it.wikipedia.org/wiki?curid=1016799", "title": "Avari della Terra di Mezzo", "text": ""}
{"id": "1016801", "revid": "7", "url": "https://it.wikipedia.org/wiki?curid=1016801", "title": "ADNKRONOS", "text": ""}
{"id": "1016802", "revid": "550667", "url": "https://it.wikipedia.org/wiki?curid=1016802", "title": "Monumento a Vittorio Emanuele II (Torino)", "text": "Il monumento a Vittorio Emanuele II si trova a Torino, nel largo omonimo, all'incrocio tra corso Vittorio Emanuele II e corso Galileo Ferraris.\n\u00c8 dedicato a Vittorio Emanuele II, primo re d'Italia. Fu voluto dal figlio, re Umberto I, e da lui pagato a proprie spese. Il monumento, in bronzo e granito, \u00e8 opera dell'architetto Pietro Costa. Fu eretto tra il 1882 ed il 1899, tra molte difficolt\u00e0, contrasti e polemiche con il municipio di Torino.\nVenne inaugurato il 9 settembre 1899, a vent'anni dalla morte del re. Grandi furono i festeggiamenti per cui il giorno dell'inaugurazione corso Vittorio Emanuele II e via Roma furono illuminati a festa.\nLa statua del re s'innalza maestosa su alte colonne doriche. Nei gruppi scultorei collocati alla base del monumento sono rappresentati: l'Unit\u00e0, la Fratellanza, il Lavoro e la Libert\u00e0. Il monumento raggiunge la considerevole altezza di 39 metri.\nPer la sua altezza viene popolarmente chiamato \"il Re sui tetti\" oppure, dai torinesi, \"Barba Vigiu\".\nIl monumento volge le spalle a occidente, ovvero in direzione della Francia, "}
{"id": "1016803", "revid": "3535", "url": "https://it.wikipedia.org/wiki?curid=1016803", "title": "Lucio Giunio Columella", "text": ""}
{"id": "1016806", "revid": "1310927", "url": "https://it.wikipedia.org/wiki?curid=1016806", "title": "Futbol'nyj Klub Vorskla", "text": "Il Futbol'nyj Klub Vorskla () \u00e8 la societ\u00e0 di calcio di Poltava, in Ucraina. Milita nella Prem\"jer-liha, la massima divisione del campionato ucraino di calcio.\nLo Stadio Vorskla di Poltava, che ospita le partite interne della squadra, ha una capienza di 25.000 spettatori.\nStoria.\nIl club venne fondato nel 1955 con il nome di \"Kolchoznyk\", per poi assumere nel 1969 il nome \"Budivel'nyk\" () e nel 1984 la denominazione attuale, utilizzando il nome del fiume omonimo che attraversa Poltava. Nel 1986 entr\u00f2 nella terza divisione del campionato sovietico di calcio, in cui continu\u00f2 a militare fino alla dissoluzione dell'URSS.\nNel 1992, con l'istituzione del campionato ucraino di calcio, fu ammessa nel campionato ucraino di seconda divisione, che vinse nel 1995-1996. Il club fece dunque il suo debutto nel massimo campionato ucraino nella stagione 1996-1997, raggiungendo a sorpresa il terzo posto. Da allora la squadra non ha pi\u00f9 ripetuto quel risultato fino al 2017-2018, pur continuando a rimanere ai vertici del campionato ucraino.\nNel 2008-2009, battendo per 1-0 in finale lo \u0160achtar, ha conquistato la Coppa d'Ucraina per la prima volta nella sua storia. Nel 2009 perse la Supercoppa d'Ucraina ai tiri di rigore contro la (0-0 dopo i tempi supplementari).\nHa partecipato due volte alla Coppa UEFA. Nel 2011-2012 si qualific\u00f2 per la fase a gironi dell'Europa League.\nDal 2003 al 2005 si \u00e8 chiamato \"Vorskla-Naftogaz\" per motivi di sponsorizzazione.\nIl 26 luglio 2014 Oleh Babaev, presidente del Vorskla nonch\u00e9 sindaco di Kremen\u010duk, fu assassinato a colpi di pistola.\nNella stagione 2017-2018 \u00e8 giunta terza in campionato e nell'annata seguente \u00e8 riuscita a qualificarsi per la fase a gironi dell'Europa League 2018-2019. Il gruppo E viene chiuso al terzo posto con soli 3 punti (alla pari del ), 10 punti in meno dello e 13 in meno dell'.\nStatistiche.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021-2022.\n\"Aggiornata al 31 agosto 2021.\""}
{"id": "1016807", "revid": "131358", "url": "https://it.wikipedia.org/wiki?curid=1016807", "title": "FC Vorskla Poltava", "text": ""}
{"id": "1016810", "revid": "81195", "url": "https://it.wikipedia.org/wiki?curid=1016810", "title": "Emiacetale", "text": ""}
{"id": "1016813", "revid": "198277", "url": "https://it.wikipedia.org/wiki?curid=1016813", "title": "Leslie Bibb", "text": "Biografia.\nPerso il padre a soli tre anni, ha vissuto con la madre e le tre sorelle maggiori prima in Virginia, nella Contea di Nelson, e poi a Richmond, dove ha frequentato una scuola cattolica femminile, la St. Gertrude High School.\nLa sua carriera ha avuto inizio con la vittoria in un concorso di bellezza, organizzato da Oprah Winfrey e dall'Elite Agency, con in giuria John Casablancas, Naomi Campbell, Linda Evangelista e Iman. La vittoria le ha procurato un contratto con l'Elite. Nel 1992, dopo il diploma, ha scelto di dedicarsi alla carriera di modella, comparendo su \"Maxim\" e \"FHM\".\nHa ottenuto Il primo ruolo come attrice nella commedia \"Private Parts\" (1997). Nel 1999 \u00e8 stata la protagonista, insieme a Carly Pope, della serie televisiva \"Popular\", nella parte di Brooke McQueen. Sono seguiti \"The Skulls - I teschi\" (2000) e \"Spot\" (2001). Nel 2006 \u00e8 stata nel cast di \"Crossing Jordan\" e in \"Ricky Bobby - La storia di un uomo che sapeva contare fino a uno\". Nel 2009 \u00e8 comparsa nel film \"Giustizia privata\".\nNel 2011 \u00e8 nel cast de \"Il signore dello zoo\"; nello stesso anno l'ABC l'ha scritturata come protagonista della serie televisiva \"Amiche nemiche\".\nSposatasi nel 2003 con il banchiere d'affari Rob Born, divorzia da lui l'anno seguente. Dal 2007 \u00e8 legata all'attore Sam Rockwell.\nDoppiatrici italiane.\nNelle versioni in italiano dei suoi film, Leslie Bibb \u00e8 stata doppiata da:\nDa doppiatrice \u00e8 stata sostituita da:"}
{"id": "1016814", "revid": "81195", "url": "https://it.wikipedia.org/wiki?curid=1016814", "title": "Emiacetali", "text": ""}
{"id": "1016817", "revid": "81195", "url": "https://it.wikipedia.org/wiki?curid=1016817", "title": "Emichetale", "text": ""}
{"id": "1016819", "revid": "81195", "url": "https://it.wikipedia.org/wiki?curid=1016819", "title": "Emichetali", "text": ""}
{"id": "1016824", "revid": "830939", "url": "https://it.wikipedia.org/wiki?curid=1016824", "title": "Teodorico II (Visigoti)", "text": "Origine.\nFiglio secondogenito del re dei visigoti Teodorico I e di Pedoca, figlia di Alarico I, quindi fratello di Torismondo, Eurico e Federico.\nBiografia.\nNel 453, Teodorico II fece assassinare il fratello primogenito Torismondo, perch\u00e9 non ne condivideva la politica anti-romana e quindi succedergli ed impostare una politica favorevole all'Impero romano d'Occidente; sembra che giustificasse la sua atrocit\u00e0 sostenendo che \u00ablo dovette fare perch\u00e9 il suo predecessore aveva violato il patto di alleanza con l'impero\u00bb.Questo legame serv\u00ec a Teodorico per conseguire l'obiettivo che i suoi predecessori si erano sforzati invano di raggiungere con mezzi diretti, e cio\u00e8 l'espansione territoriale in Gallia e specialmente nella penisola iberica.\nContinu\u00f2 ad essere federato all'impero romano d'occidente ed a combattere i Bagaudi, banditi che infestavano il Tarraconense; nello stesso anno vi mand\u00f2 il fratello Federico. L'imperatore Valentiniano III mand\u00f2 un esercito che si mise ai suoi ordini ed entro il 454 batt\u00e9 i Bagaudi.\nNel 455, dopo l'assassinio di Valentiniano III, e quello successivo di Petronio Massimo, Teodorico riusc\u00ec a far eleggere imperatore il \"Magister militum\" della Gallia e suo antico precettore: Marco Mecillio Avito.\nIn quello stesso anno il re dei Suebi di Galizia, Rechiaro attacc\u00f2 le province romane Betica, Cartaginense e Tarraconense. Nel 456, Teodorico mise insieme un esercito coi suoi alleati Burgundi e sul fiume Orbigo, nei pressi di Astorga, sconfisse Rechiaro e lo cattur\u00f2 ed in quello stesso anno lo giustizi\u00f2, dopo aver favorito l'elezione a re dei Suebi, di Aiulfo. Era l'inizio dell'espansione in Spagna, perch\u00e9 tutti i territori che conquist\u00f2 a nome dell'imperatore in effetti li tenne per s\u00e9.\nNel 457 dopo la deposizione e poi l'assassinio dell'imperatore Avito, venne eletto imperatore (non riconosciuto da Teodorico) Maggioriano. Teodorico alla testa di un esercito avanz\u00f2 nella provincia di Narbona e mise l'assedio ad Arles; ma, nel 458 Maggioriano, si present\u00f2 in Gallia, attacc\u00f2 e dom\u00f2 i Burgundi e sconfisse Teodorico ad Arles. Teodorico riconobbe Maggiorano come imperatore e fu firmata una pace di tre anni.\nNel 460, Teodorico II si alle\u00f2 col re dei Suebi, Remismondo, aiutandolo nella guerra civile contro Fromaro, in cambio della conversione degli Svevi all'arianesimo.\nNel 462, dopo la morte di Maggioriano (461), l'imperatore Libio Severo, su suggerimento di Ricimero (figlio della sorella del re visigoto Walia), cedette a Teodorico la Settimania.\nIl confine del regno al nord era stato portato alla Loira e quando Teodorico tent\u00f2 di espandere i suoi domini verso nord, inviando un esercito al comando di suo fratello Federico, trov\u00f2 l'opposizione del \"magister militum\" Egidio, che in uno scontro, nel 463, sconfisse i goti ed uccise il fratello di Teodorico, Federico.\nNel 465 rinsald\u00f2 l'alleanza con gli Svevi dando in moglie a Remismondo una delle sue figlie.\nDopo la morte (465) dell'imperatore Severo, mentre Teodorico II trattava con Ricimero per un nuovo imperatore, una parte della nobilt\u00e0, che riteneva non pi\u00f9 conveniente l'alleanza con l'impero romano, ormai in dissoluzione, organizz\u00f2 una congiura, col tacito consenso di suo fratello Eurico, e nel 466 lo fece strangolare; il fratello, Eurico, fu eletto re dei visigoti.\nLa letteratura durante il regno di Teodorico II.\nDurante il regno di Teodorico II (che era stato avviato alla letteratura latina da Avito, imperatore romano d'Occidente, nel 455-456), i goti tra loro usavano la loro lingua, di cui purtroppo non ci sono rimasti altri documenti che i nomi propri; ma una parte della nobilt\u00e0 e tutti gli alti funzionari comprendevano il latino. Il latino comunque rimase la lingua della diplomazia e del diritto. Sia Teodorico che il suo successore Eurico, protessero i letterati latini, tra cui il poeta, Sidonio Apollinare, il ministro, Leone ed il retore, Lampridio. Questo mecenatismo per\u00f2 non pot\u00e9 arrestare la decadenza delle lettere e della cultura.\nDiscendenza.\nNon si conosce il nome della moglie di Teodorico, ma si sa che ebbe almeno una figlia, della quale non si conosce il nome, che spos\u00f2 il re dei Suebi, Remismondo."}
{"id": "1016827", "revid": "1727793", "url": "https://it.wikipedia.org/wiki?curid=1016827", "title": "Sportyvnyj Klub Tavrija Simferopol'", "text": "Il SK Tavrija Simferopol' (, trasl. alternativa: \"SC Tavriya Simferopol\") \u00e8 una societ\u00e0 di calcio di Sinferopoli, in Ucraina. Milita in Druha Liha, la terza serie del campionato ucraino di calcio.\nStoria.\nIl club fu fondato nel 1958 come \"Avanhard Simferopol\", e durante l'era sovietica non riusc\u00ec a raggiungere alcun risultato sportivo degno di nota. Nel 1963 cambi\u00f2 nome in quello attuale. Dopo la dissoluzione dell'Unione Sovietica, il club fu tra i fondatori del campionato ucraino. Proprio al debutto del nuovo campionato, il Tavrija fece sua la prima edizione. Nel 2008-2009 ha disputato l'Intertoto: dopo aver eliminato i moldavi del Tiraspol al secondo turno, \u00e8 stato poi eliminato dai francesi del Rennes.\nNel 2010 vince la Coppa d'Ucraina accedendo cos\u00ec alla fase preliminare della UEFA Europa League 2010-2011. Nel 2014 il club \u00e8 retrocesso per la prima volta nella sua storia, nella seconda divisione ucraina, ma presenta domanda alla UEFA per poter passare nel campionato russo in seguito all'annessione della Crimea da parte della Russia. Nel 2015 la Federazione Calcistica Ucraina ha annunciato che il club verr\u00e0 rifondato e che disputer\u00e0 le sue gare interne nell'Oblast' di Cherson.\nStrutture.\nStadio.\nLo Stadio Lokomotiv, che ospita le partite interne, ha una capacit\u00e0 di 19.978 spettatori. Il Tavrija vi ha giocato fino al 2014, anno dell'annessione della Crimea alla Federazione russa. Dal suo reintegro nel calcio ucraino, avvenuto nel 2015, la squadra gioca le sue gare interne a Beryslav, nell'Oblast' di Cherson."}
{"id": "1016828", "revid": "131358", "url": "https://it.wikipedia.org/wiki?curid=1016828", "title": "SC Tavriya Simferopol", "text": ""}
{"id": "1016829", "revid": "131358", "url": "https://it.wikipedia.org/wiki?curid=1016829", "title": "SC Tavriya Simferopil", "text": ""}
{"id": "1016831", "revid": "78649", "url": "https://it.wikipedia.org/wiki?curid=1016831", "title": "Huffstodt", "text": ""}
{"id": "1016834", "revid": "588403", "url": "https://it.wikipedia.org/wiki?curid=1016834", "title": "Futbol'nyj Klub Stal' Al\u010devs'k", "text": "Lo Stal' Al\u010devsk, ufficialmente Futbol'nyj Klub Stal' Al\u010devsk, \u00e8 la principale societ\u00e0 di calcio di Al\u010devsk, in Ucraina.\nStoria.\nIl club venne fondato nel 1935 come \"Stal' Voro\u0161ylovs'k\", e durante l'era sovietica non riusc\u00ec a raggiungere alcun risultato sportivo degno di nota.\nDopo la dissoluzione dell'Unione Sovietica, il club partecip\u00f2 per la prima volta alla Vy\u0161\u010da Liha nel 2001, venendo comunque immediatamente retrocesso. Solamente al termine della stagione 2005-2006 il club fece ritorno nella massima serie, dove \u00e8 rimasto fino al 2006-2007.\nNonostante nella stagione 2012-2013 abbia concluso il campionato al secondo posto, rifiuta la promozione a causa delle scarse condizioni finanziarie. Nel 2015 la squadra \u00e8 ritirata da ogni competizione, in seguito al conflitto in corso tra Russia e Ucraina.\nStadio.\nLo Stadio Stal', che ospita le partite interne, ha una capacit\u00e0 di 9.200 spettatori."}
{"id": "1016836", "revid": "131358", "url": "https://it.wikipedia.org/wiki?curid=1016836", "title": "FC Stal Alchivsk", "text": ""}
{"id": "1016841", "revid": "1573940", "url": "https://it.wikipedia.org/wiki?curid=1016841", "title": "Chromeurytominae", "text": "La sottofamiglia dei Chromeurytominae , \u00e8 un piccolo raggruppamento di insetti della famiglia degli Pteromalidi (Hymenoptera Chalcidoidea) comprendente specie parassitoidi.\nMorfologicamente sono affini ai Torimidi. Caratteristiche sono la presenza di una carena occipitale e di un ovopositore nettamente sporgente dall'addome.\nQuesta sottofamiglia comprende specie esclusivamente australiane, con l'eccezione dell'unico rappresentante del genere \"Patiyana\" (\"P. coccorum\"), rinvenuto nel Bangladesh. La biologia cambia secondo il genere. Alcune specie \"Chromeurytoma\", il pi\u00f9 ricco e il pi\u00f9 rappresentativo, sono associate a galle su piante dei generi \"Eucalyptus\" e \"Acacia\". L'unica specie del genere \"Asaphoideus\" (\"A. niger\") \u00e8 associata alla Minatrice serpentina degli agrumi (\"Phyllocnistis citrella\", Lepidoptera Gracillariidae). \"Patiyana coccorum\" \u00e8 invece associata a Rincoti (Coccidae e Pseudococcidae) dannosi alla Guava.\nSistematica.\nLa sottofamiglia comprende 16 specie distribuite fra i sopra citati generi."}
{"id": "1016843", "revid": "6923", "url": "https://it.wikipedia.org/wiki?curid=1016843", "title": "Carlo II d'Austria", "text": "Biografia.\nFu il terzo figlio di Ferdinando I, imperatore del Sacro Romano Impero, e di Anna di Boemia e Ungheria, a sua volta figlia del re Vladislao II di Boemia e Ungheria e di sua moglie Anna di Foix-Candale.\nDiversamente dal fratello, Massimiliano II d'Asburgo, Carlo fu cattolico e promosse la controriforma, per esempio invitando i gesuiti nel suo ducato. Tuttavia fu tollerante verso i protestanti, come dimostra, nel 1572, la pacificazione religiosa di Bruck che permetteva la libert\u00e0 di culto in Stiria, Carinzia e Carniola.\nNel 1580, compr\u00f2 uno stallone proveniente da Lipica, giocando cos\u00ec un ruolo di primo piano nella creazione della razza dei lipizzani. Nel 1585, fond\u00f2 l'Universit\u00e0 di Graz che, dopo la sua morte, venne chiamata Karl-Franzens-Universit\u00e4t, prendendo appunto nome da lui.\nSotto il suo regno fu eretta la fortezza di Karlstadt/Karlovac in Croazia, necessaria come linea di difesa contro i turchi. Tuttavia Carlo II \u00e8 ricordato principalmente come benefattore delle arti e delle scienze ed annover\u00f2 tra i suoi protetti molti artisti.\nFu sepolto in un mausoleo a Seckau, luogo in cui sono sepolti anche altri membri della famiglia Asburgo.\nMatrimonio.\nNel 1559 e di nuovo dal 1564 al 1568, ci furono dei negoziati per un matrimonio tra Carlo ed Elisabetta I d'Inghilterra. I negoziati si trascinarono fino a quando Elisabetta decise che non avrebbe sposato l'arciduca; la religione era l'ostacolo principale, a parte il carattere della regina. Nel 1563, iniziarono i negoziati con Maria, regina di Scozia. Maria, per\u00f2, non era d'accordo.\nIl 26 agosto 1571, in una sontuosa cerimonia, prese in moglie la nipote Maria Anna di Wittelsbach, figlia di Alberto V di Baviera. Ebbero quindici figli:"}
{"id": "1016848", "revid": "125235745", "url": "https://it.wikipedia.org/wiki?curid=1016848", "title": "Taglio del T", "text": "Il taglio del T \u00e8 una tattica della guerra navale in cui una linea di navi da guerra incrocia di fronte a una linea di navi del nemico come una \"T\", consentendogli di usare soltanto le armi di prora ma ricevendo fuoco da tutte le bordate laterali della flotta nemica. In questo modo si sfrutta al massimo il tiro dei propri cannoni riducendo al minimo le possibilit\u00e0 di difesa dell'avversario.\nStoria.\nEssa divenne possibile fra la fine del XIX secolo e l'inizio del XX a seguito dell'introduzione delle navi a motore che disponevano di pezzi di artiglieria rotanti su torrette e una capacit\u00e0 di manovra superiore alle navi a vela. Questa tattica perse di importanza quando prima gli aerei e poi anche i missili permisero di portare attacchi da lunga distanza.\nIronicamente al principio del XIX secolo, e fino alla battaglia di Lissa, era la flotta che avanzava in linea verso la linea di fila avversaria a essere avvantaggiata, come dimostr\u00f2 Nelson a Trafalgar, e gli ammiragli russi nelle loro guerre contro i turchi. Questo perch\u00e9: 1) al tempo delle navi a vela queste erano avvantaggiate da avere s\u00ec i cannoni sui fianchi, ma questi erano poco brandeggiabili e non permettevano un tiro efficace contro la nave di testa dell'attaccante; 2) al tempo delle prime navi a vapore corazzate la scarsa efficacia del tiro da lontano rendeva lo speronamento una tattica vincente.\nTattiche.\nQuando si dispongono alla battaglia, le navi assumono la formazione di linea di battaglia in cui i vascelli si incolonnano in fila indiana su una o pi\u00f9 linee parallele. Questa disposizione fa s\u00ec che ogni nave abbia la possibilit\u00e0 di sparare su di un ampio angolo senza correre il rischio di colpire delle navi amiche. Ogni nave si oppone generalmente a un'altra dello schieramento nemico.\nIncrociando la linea nemica con la tattica del \"taglio del T\" si ha la possibilit\u00e0 di sparare con le armi di prora e di poppa raddoppiando cos\u00ec la potenza del fuoco massimizzando le possibilit\u00e0 di arrivare a bersaglio. La manovra di attraversamento \u00e8 anche meno pericolosa per chi la attua ed estremamente pi\u00f9 grave per chi la subisce. Questa tattica fu studiata per grosse navi da battaglia pesantemente armate e blindate e venne usata con successo alterno anche da incrociatori pesanti.\nMiglioramenti della tecnologia di costruzione delle armi e sistemi di controllo del puntamento e dello sparo hanno consentito di allungare la gittata dei cannoni da circa 5,4\u00a0km della battaglia di Tsushima del 1905 a oltre 18\u00a0km nella battaglia dello Jutland del 1916. La sostituzione della polvere nera con altro tipo di esplosivo a pi\u00f9 lenta combustione, l'allungamento delle canne dei cannoni, l'allargamento del loro calibro consentirono di migliorare la potenza di fuoco allungando peraltro la durata degli armamenti. Con l'introduzione del radar nella seconda guerra mondiale fu possibile sparare da pi\u00f9 lontano, pi\u00f9 accuratamente e anche di notte.\nLe battaglie.\nQueste furono alcune delle battaglie in cui venne messa in atto la tattica del taglio del T:"}
{"id": "1016849", "revid": "2108263", "url": "https://it.wikipedia.org/wiki?curid=1016849", "title": "Marco Giulio Severo Filippo", "text": "Biografia.\nFiglio dell'imperatore romano Filippo l'Arabo e di sua moglie Marcia Otacilia Severa, Filippo iunior divenne \"caesar\" dell'Impero a sette anni, quando il padre divenne imperatore (244); la mossa aveva lo scopo di rafforzare la posizione dell'imperatore iniziando una dinastia e suscitando la lealt\u00e0 dei sudditi. L'elevazione al rango di co-imperatore avvenne nel 247, a seguito del trionfo del padre nella campagna danubiana: il giovane augusto fu anche console nel 247 e nel 248.\nNel 249 Filippo l'Arabo fu ucciso a seguito di uno scontro con le truppe del suo successore, Decio: secondo una versione, quando la notizia raggiunse Roma, Filippo iunior fu assassinato dalla guardia pretoriana; secondo un'altra versione, mor\u00ec combattendo assieme al padre nella battaglia di Verona. Aveva undici anni, era imperatore da due.\nParticolarmente austero e serioso, dalla sua infanzia non era mai stato indotto al sorriso: una volta che il padre mostr\u00f2 di divertirsi durante i giochi, a causa di un episodio buffo, lo si vide girare la testa con una marcata espressione di disgusto."}
{"id": "1016850", "revid": "46291", "url": "https://it.wikipedia.org/wiki?curid=1016850", "title": "Drosera aliciae", "text": "Drosera aliciae \u00e8 una pianta carnivora della famiglia delle Droseraceae. \u00c8 endemica delle Province del Capo, in Sudafrica, cos\u00ec come la \"Drosera capensis\", ed \u00e8 una delle drosere pi\u00f9 comunemente coltivata.\n\"D. aliciae\" \u00e8 simile nella forma ad altre specie affini come \"D. slackii\", e \"D. dielsiana\": la prima \u00e8 pi\u00f9 grande (8\u00a0cm di diametro), la seconda \u00e8 pi\u00f9 piccola (3\u00a0cm di diametro).\nDescrizione.\nLa pianta forma piccole rosette di foglie cuneiformi dal diametro lungo fino a 5\u00a0cm.\nIn condizioni di buona illuminazione, i tentacoli appiccicosi per la cattura degli insetti diventano fortemente colorati con pigmenti antocianini, che probabilmente aiutano la pianta ad attirare le prede. \u00c8 relativamente facile da coltivare e forma attraenti fiori rosa, che sono portati da uno stelo alto circa 30\u00a0cm dalle foglie per evitare che gli insetti impollinatori vengano catturati.\nDistribuzione e habitat.\n\u00c8 endemica del Sudafrica."}
{"id": "1016852", "revid": "701660", "url": "https://it.wikipedia.org/wiki?curid=1016852", "title": "Muscolo semimembranoso", "text": "Il muscolo semimembranoso \u00e8 un muscolo posteriore e mediale della coscia, posto in profondit\u00e0 rispetto al muscolo semitendinoso. Insieme a quest'ultimo e al bicipite femorale forma il gruppo dei muscoli ischiocrurali. Il suo nome deriva dal fatto che \u00e8 costituito, nel suo terzo superiore, da una larga lamina tendinea. Assieme ai muscoli bicipite femorale, semitendinoso e gastrocnemio delimita i margini della cavit\u00e0 poplitea.\nAnatomia.\nOrigina dalla tuberosit\u00e0 ischiatica, come tutti i muscoli ischiocrurali.\nAll'altezza dell'interlinea articolare del ginocchio, il suo tendine si divide in tre fasci:\nAzione.\nCon la sua azione \u00e8 in grado di estendere la coscia, flettere la gamba e, a ginocchio flesso, di intraruotare tibia e perone.\nInnervazione.\nCome tutti i muscoli ischiocrurali \u00e8 innervato dal nervo tibiale (L4-S1)."}
{"id": "1016854", "revid": "117722593", "url": "https://it.wikipedia.org/wiki?curid=1016854", "title": "Enzo Masci", "text": "\u00c8 il giocatore pi\u00f9 scudettato del baseball italiano. Con il Nettuno Baseball Club, in cui gioc\u00f2 dagli anni 1950 agli anni 1970, vinse 12 volte il campionato italiano. Nel suo palmar\u00e8s anche due Coppe dei Campioni. La sua media battuta vita \u00e8 stata di .263, con un record stagionale di .413 nel 1952. \nLe sue presenze nella nazionale di baseball dell'Italia furono 19.\n\u00c8 stato inserito nella Hall of Fame della Federazione Italiana Baseball Softball (FIBS) nel 2006."}
{"id": "1016864", "revid": "228587", "url": "https://it.wikipedia.org/wiki?curid=1016864", "title": "Valentine Demy", "text": "Con alle spalle un'importante carriera cinematografica nel mondo della pornografia, Valentine Demy figura fra le pi\u00f9 famose attrici del panorama hard italiano che si sono distinte tra gli anni novanta e gli anni duemila. Ha lavorato anche come modella, showgirl e attrice, principalmente per opere di genere erotico con registi celebri quali Tinto Brass e Joe D'Amato. \nBiografia.\nCinema e televisione.\nMarisa Parra (in arte Valentine Demy) figlia di una sarta nasce a Pisa il 24 gennaio 1963. Inizia a lavorare come modella negli anni ottanta per la rivista \"Playmen\", posando anche in copertina per il numero 2 del febbraio 1989. Ha lavorato nel mondo dello spettacolo per due anni, accanto a Minnie Minoprio nel 1986.\nDopo una piccola parte nel film \"Eleven Days, Eleven Nights (11 giorni, 11 notti)\" come figurante, nel 1988 avvia la sua carriera cinematografica prendendo parte a diversi film di genere erotico quali \"Pathos - Segreta inquietudine\", \"Intimo\", \"Snack Bar Budapest\" diretto da Tinto Brass, \"Intrigo d'amore\" e \"Dirty Love\" di Joe D'Amato, dove in quest'ultimo ottenne il suo primo ruolo da protagonista nei panni della ballerina Terry Jones. Nello stesso anno viene diretta nuovamente da Joe D'Amato nel film \"Pomeriggio caldo\", dove ricopre il ruolo della moglie Connie, vittima di una setta religiosa a cui il marito sta dando la caccia.\nNel 1989 viene ingaggiata dal regista Andrea Bianchi per ricoprire il ruolo di Lul\u00f9 nel film \"Io Gilda\", socia del boss Max Guardino che insieme mettono su un locale a luci rosse, mentre in coppia con Ileana Carisio (in arte \"Ramba\" anch'egli pornostar) interpreta il film \"Lambada blu\" diretto da Lorenzo Onorati; nel film e presente anche la pornodiva Baby Pozzi. Nello stesso anno prende parte al film \"L'ultima emozione\" diretto da Riccardo Sesani e ai film di stampo erotico \" Hard Car - Desiderio sfrenato del piacere\", dove interpreta la sensuale Annie che si impadronisce di un floppy-disk top secret e viene perseguitata da una banda di malviventi e al film \"Casa di piacere\", che racconta la storia di Eva, un ex prostituta in cerca di redenzione che vive nel passato. \nL'anno seguente interpreta il ruolo di Laurie in \"Sapore di donna\" e viene ingaggiata nel cast di \"Malizia oggi\", \"Il sof\u00e0\" e \"Abatjour 2\". Nello stesso anno partecipa come guest star nell'episodio \"Il figlio del reggimento\" nella seconda stagione della serie televisiva \"Classe di ferro\", e ritorna sotto la direzione di Tinto Brass nel film erotico \"Paprika\", recitando anche nella commedia di Bruno Gaburro \"Abbronzatissimi\" nel ruolo di Elide, una prostituta che adesca vittime maschili per ottenere in cambio dei favori. Conclude l'anno recitando nei film \"Ma\u00eetresse\" e \"Lolita per sempre\".\nNel 1992 Marina Ripa di Meana, al suo esordio da regista ingaggia Valentine Demy per recitare in \"Cattive ragazze\", in un cast che comprendeva fra gli altri, anche Burt Young e Anita Ekberg con protagonista Eva Grimaldi. Tuttavia, il film risult\u00f2 un \"flop\" al botteghino ed \u00e8 considerato uno dei peggiori film italiani mai realizzati. L'anno seguente recita nel film erotico \"Le occasioni di una signora perbene\" e dal 1990 inizia a fare sport, laureandosi campionessa di culturismo ai campionati italiani di Bodybuilding nel 1993; tre anni dopo girer\u00e0 \"Camerini ardenti\", un docu-fiction di Pietro Balla e Monica Repetto che racconta il dietro le quinte dei film pornografici, con diverse celebrit\u00e0 hard dell'epoca come le attrici \u00c9va Henger e Deborah Wells o il regista Riccardo Schicchi.\nImpegnata in pellicole hard dal 1994, ritorna sul piccolo schermo nel 2003 (esattamente 10 anni dopo) per recitare in tre episodi della terza stagione della serie televisiva \"Il bello delle donne\", nel ruolo di una spogliarellista. Nello stesso anno prende parte alla puntata finale della quarta edizione di Ciao Darwin, schierata nella squadra del \"Diavolo\" contro la compagine avversaria \"Acqua Santa\".\nNel 2006 \u00e8 stata per un breve periodo presidente del Pontedera Calcio, squadra di calcio che all'epoca militava in Serie D.\nAttivit\u00e0 nel mondo dell'hard.\nNel 1994 entra ufficialmente nel mondo dell'hard sotto lo pseudonimo di Valentine Demy (nome d'arte che si ispira al personaggio principale della serie a fumetti \"Valentina\", creata da Guido Crepax nel 1965). Nel 1996 prende parte al film \"The Erotic Adventures of Zorro\" diretto da Mario Bianchi. L'anno successivo e protagonista dei film \"Il sequestro\" (incentrato sul fenomeno psicologico della sindrome di Stoccolma) e \"Francesca: Sinfonia anale\", dove interpreta la protagonista Francesca. Nel 1998 viene diretta nuovamente da Silvio Bandinelli nel film \"Nirvanal Project\" e ancora da Mario Bianchi in \"La puttana dello spazio\"; nello stesso anno gira anche \"Delitto a luci rosse\" e \"I sogni osceni di Valentina\". \nDopo un breve stop cinematografico, riprende il suo ruolo nel mondo dell'hard con il film \"Spirito libero\" diretto da Morris Magli del 2000, girando altre sei pellicole per la casa cinematografica Boss Film quali \"Faccia di Picazzo\" (2001), \"Mission Possible\" (2001), la dilogia \"Suor Ubalda\" (2002) e \"Suor Ubalda 2\" (2004), \"Valentina in carriera\" (2001) e \"Una Vespa 50 che mi toglie i problemi\" (2001); nel 2002 recita in \"Tutto in una notte\" diretta da Jenny Forte. \nNel 2004 prende parte ai film \"Cara maestra\", \"B Come Blondie\", \"Twisted Tails #1\" e \"Euro Sluts 4: Caos\", quest'ultimo, diretto da Andrea Nobili, recitando anche nella pellicola \"Madame Claude e i vizi capitali\" di Renzo Reggi. Tra il 2008 e il 2009 recita in \"Private Specials 4: Italian Mamas\", \"Alle Italiane piace negro fondente\", \"Mature: signore immorali\" e \"Rosetten in Ketten\".\nNei due anni successivi gira le ultime pellicole hard che sono \"Private Specials 34: Italian Milfs! Mamma Mia!\", \"Tutte le donne di Valentine\", \"La madre perfetta\", \"The Boss' Girls\", \"Body Builders in Heat #28\" e \"Best Of MILF Filth\", prima di ritirarsi dalle scene per via del continuo cambiamento del mercato home-video alla digitalizzazione del porno via internet. Nel 2017 annuncia ufficialmente il suo ritiro via Instagram, tuttavia, nel 2020 decide di ritornare a recitare nel mondo dell'hard.\nVita privata.\nDa diversi anni \u00e8 sposata con Roberto Bellagamba, pluricampione del mondo di culturismo."}
{"id": "1016865", "revid": "6923", "url": "https://it.wikipedia.org/wiki?curid=1016865", "title": "Nicoletta Costa", "text": "Biografia.\nHa frequentato l'Universit\u00e0 IUAV di Venezia laureandosi in architettura ed ha iniziato la sua carriera in uno studio di grafica, poi si \u00e8 dedicata a scrivere e ad illustrare libri per ragazzi.\nLa stessa scrittrice racconta di esser stata portata per il disegno fin da bambina , l'autrice inoltre afferma che vinse da piccola un concorso per un disegno e dovette dimostrare agli organizzatori che fosse realmente un disegno fatto di sua mano perch\u00e9 sembrava opera di un adulto.\nHa esordito a soli dodici anni con \"Il pesciolino piccolo\". Le sue riproduzioni si possono trovare anche in zone extra-librarie, come nell'arredamento per bambini, sui giocattoli, sulle felpe Benetton 012.\nHa vinto numerosi premi ad iniziare da una targa al premio \"Catalonia d'illustracci\u00f2\" di Barcellona nel 1986, il \"Golden Pen\" di Belgrado dedicato agli stranieri nel 1988, il premio Andersen - Il mondo dell'infanzia a Sestri Levante nel 1989 (per \"Il libro tuttofare\") e, nel 1994, ancora il premio Andersen per la migliore autrice. Nel 2002 vince il Premio Grinzane Junior con Giulio Coniglio, personaggio da lei creato. Ha creato anche La Nuvola Olga e la Strega Teodora."}
{"id": "1016867", "revid": "74801", "url": "https://it.wikipedia.org/wiki?curid=1016867", "title": "Alexander Gottlieb Baumgarten", "text": "Vita ed opere.\nFu allievo di Christian Wolff, professore e poi rettore all'Universit\u00e0 di Francoforte sull'Oder. Fortemente influenzato dal pensiero di Leibniz, aderisce alla sua \"teoria delle monadi\" e alla concezione di un'\"armonia\" cosmica ad opera di Dio.\nLe sue opere principali sono: \"Le Meditazioni filosofiche su argomenti concernenti la poesia\" (in latino 1735), \"Metaphysica\" (1739), \"Aesthetica\" (2 volumi, incompiuta 1750-58), \"Ethica philosophica\" (postuma 1763).\nFu definito da Johann Gottfried Herder l'\"Aristotele tedesco\" poich\u00e9 si era interessato a studi riguardanti il \"De interpretatione\", uno scritto aristotelico che fa parte dell'Organon.\nIl pensiero.\nIl suo pensiero \u00e8 collegato soprattutto alla filosofia di Leibniz, del quale riprende la teoria delle monadi e dell'armonia prestabilita, e a quella di Christian Wolff che egli commenter\u00e0 e chioser\u00e0, chiarendone ogni aspetto. Su Wolff \u00e8 anche basata la sua \"Metaphysica\", del 1739, un compendio in mille paragrafi che fu adottato come testo per l'insegnamento anche da Kant.\nL'interesse di Baumgarten \u00e8 soprattutto nei confronti della metafisica, \"scienza delle qualit\u00e0 delle cose, conoscibili senza la fede\", che d\u00e0 la possibilit\u00e0 a tutti di conoscere quegli argomenti che altrimenti avrebbero bisogno dell'ausilio della fede. Baumgarten stabil\u00ec inoltre che dalla metafisica discendono tutti i saperi che concernono l'uomo: (etica, filosofia del diritto, filosofia del linguaggio ecc.)\nNella prefazione ad un suo scritto, Baumgarten ci dice di essere stato incaricato dalla sua universit\u00e0 a \"trattare il rapporto tra filosofia e poesia\". In questa occasione egli sent\u00ec la necessit\u00e0 di definire una teoria della conoscenza che divise in due parti: la logica che riguarda la conoscenza intellettuale e l'estetica (dal greco \"aisthesis\", sensazione), termine che egli adott\u00f2 per primo nella storia della filosofia, riferendolo alla conoscenza sensibile e alla \"\"teoria del bello e delle arti liberali\": ed \u00e8 secondo quest'ultimo significato che da Baumgarten in poi il termine fu comunemente usato.\nCome Leibniz ritiene che non ci sia una diversit\u00e0 sostanziale tra senso ed intelletto ma solo una differenza di chiarezza e distinzione percettiva, anche Baumgarten infatti considera la conoscenza sensibile oscura e confusa a causa della contingenza dei sensi e quindi di grado inferiore a quella intellettuale, ma tuttavia essa non \u00e8 semplicemente un primo grado della conoscenza subordinato a quella intellettuale, ma ha un proprio valore autonomo poich\u00e9, a differenza di quest'ultima, che verte sull'universale astratto, essa si basa sul particolare concreto. Egli usa particolari espressioni come \"gnoseologia inferiore\" ed \"arte del pensare in modo bello\" (Estetica, par.1) a proposito dell'estetica, che fanno intendere come il valore del sapere sensibile sia appunto per Baumgarten espresso dalla poesia.\nL'estetica.\nLa poesia infatti \u00e8 un \"analogo della ragione\"\" ed \u00e8 connaturata allo spirito umano, come dimostra la naturale tendenza dell'uomo verso la bellezza sensibile ed artistica.\nNell'estetica il filosofo tedesco include anche la poetica dove vengono forniti precetti e regole di stile rifacendosi ai classici latini e greci e ai trattatisti italiani del Cinquecento.\nBaumgarten ha anche posto in maniera definita e chiara la differenza tra quello che \u00e8 di competenza del pensiero logico e ci\u00f2 che riguarda la sensibilit\u00e0 umana, quella disposizione intellettuale di tipo sensistico-percettivo, definita da lui \"scientia cognitionis sensitivae\".\nEgli d\u00e0 all'inizio della sua opera principale \"Aesthetica\" la definizione seguente: \u00ab L'estetica (teoria delle arti liberali, gnoseologia inferiore, arte del pensare in modo bello, arte dell'analogo della ragione) \u00e8 scienza della conoscenza sensibile.\u00bb\nL'estetica per lui \u00e8 quindi: \nLa sensibilit\u00e0 estetica, la \"cognitio sensitiva\" ha una sua assoluta specificit\u00e0, ed \u00e8 indipendente dalle altre forme del sapere. L'estetica \u00e8 una conoscenza \"aurorale\", ma niente affatto irrazionale; conoscenza poliedrica e polisemantica quella estetica \u00e8 conoscenza del \"carattere\" di un oggetto, quindi riguarda oggetti individuabili ed individuati.\nOltre che influenzare Kant nella \"Critica del giudizio\", l'estetica di Baumgarten fu ripresa da Moses Mendelssohn e Johann Gottfried Herder. In epoca romantica venne un poco dimenticata, ma sar\u00e0 rivalutata nel Novecento da tutti quegli indirizzi filosofici che riconoscono all'estetica specificit\u00e0, indipendenza ed autonomia come, tra gli altri, anche dall'idealismo di Benedetto Croce. Il senso di Estetica come \"scienza della conoscenza sensibile\" ed il suo ampio rilievo nella costruzione dell'estetica kantiana \u00e8 altres\u00ec fondamentale per il programma teorico di Emilio Garroni."}
{"id": "1016875", "revid": "287204", "url": "https://it.wikipedia.org/wiki?curid=1016875", "title": "Giovanni Sagredo", "text": "Fu cavaliere e procuratore di San Marco. Ebbe inoltre grande successo come ambasciatore della Repubblica di Venezia presso le principali corti europee (Francia, Inghilterra, Austria). Numerose sono le relazioni, edite e inedite, legate a tale attivit\u00e0. \n\u00c8 autore de \"L'Arcadia in Brenta ovvero La melinconia sbandita\" (1667 e 1674) e di \"Memorie historiche de' monarchi ottomani\"."}
{"id": "1016878", "revid": "118291398", "url": "https://it.wikipedia.org/wiki?curid=1016878", "title": "Capsula articolare", "text": "La capsula articolare \u00e8 un manicotto di tessuto connettivo denso, il quale s'inserisce circondando le superfici articolari ossee in connessione, rivestendo interamente l'articolazione.\n\u00c8 presente soltanto nelle articolazioni dette diartrosi, ovvero le articolazioni mobili.\nAnatomia.\nLa capsula articolare \u00e8 una struttura fibrosa e resistente che protegge e mantiene in sito tutto il complesso articolare; infatti le estremit\u00e0 ossee (superfici articolari) sono tenute vicine, ma non unite.\nLa capsula articolare \u00e8 divisa in tre strati:"}
{"id": "1016892", "revid": "1305772", "url": "https://it.wikipedia.org/wiki?curid=1016892", "title": "Face Value", "text": "Face Value \u00e8 il primo album da solista del cantante britannico Phil Collins, pubblicato il 6 febbraio 1981 dalla Atlantic Records.\nL'album \u00e8 un lavoro parallelo a quello dei Genesis, dei quali all'epoca Collins era batterista e prima voce. Egli dichiar\u00f2 di voler sperimentare suoni differenti, e che fu ispirato dalle opere del suo ex compagno nei Genesis, Peter Gabriel. L'intero disco presenta sonorit\u00e0 e tematiche cupe legate al divorzio del cantante con la prima moglie Andrea Bertorelli.\nAnticipato dal famoso singolo \"In the Air Tonight\", l'album debutt\u00f2 direttamente al primo posto della Official Albums Chart nel Regno Unito.\nConcezione.\nNel 1978, Phil Collins faceva parte del gruppo rock progressivo Genesis da otto anni. Dopo aver trascorso i primi cinque di questi come batterista, ha accettato con riluttanza il ruolo di frontman della band dopo la partenza del cantante originario Peter Gabriel alla fine del tour per il loro concept album \"The Lamb Lies Down on Broadway\". Collins ha assunto la voce per l'album \"A Trick of the Tail\" nel 1976. Il disco presentava ancora le tipiche strutture progressive del gruppo, tuttavia era caratterizzato anche da un suono pi\u00f9 mainstream che ha attratto un pubblico maggiormente ampio. I Genesis hanno poi ottenuto il loro primo grande successo radiofonico con il singolo \"Follow You Follow Me\" contenuto nell'album \"...And Then There Were Three...\" del 1978.\nDopo il lungo tour promozionale legato all'ultimo disco, Collins si prese un periodo di aspettativa per fare i conti con la sua travagliata situazione familiare. La prima moglie chiese il divorzio nel 1979, abbandonando il musicista nella casa che condividevano in Inghilterra. Collins rimase per settimane a lavorare in completa solitudine su alcune canzoni che riflettevano i problemi della sua vita personale. La maggior parte del materiale presente in \"Face Value\" \u00e8 incentrato sui sentimenti provati dal cantante dopo la rottura coniugale. Durante la concezione dell'album, Collins strinse una forte amicizia con il cantautore John Martyn e apparve nel disco \"Grace and Danger\", che affrontava tematiche simili legate al divorzio e relazioni infrante. Parte del materiale inizialmente composto da Collins per \"Face Value\" entr\u00f2 a far parte del lavoro successivo dei Genesis, \"Duke\" nel 1980.\nProduzione.\nLe sessioni di registrazione per \"Face Value\" hanno avuto luogo presso i Townhouse Studios di Londra tra la fine dell'inverno del 1979 e l'inizio del gennaio 1981. Collins voleva sperimentare sonorit\u00e0 differenti rispetto a quelle adottate nei Genesis. Per la prima volta decise infatti di incorporare nella sua musica una sezione fiati, dando il via a una lunga collaborazione con i Phenix Horns, gi\u00e0 noti come sezione fiati degli Earth, Wind &amp; Fire. Inoltre nonostante la sua reputazione di batterista, Collins volle ricorrere all'utilizzo di batterie campionate e drum machine, ispirato da Peter Gabriel che aveva fatto ampio uso di programmazione nel suo terzo album. Per questo motivo Collins assunse Hugh Padgham, l'ingegnere del suono che aveva collaborato con Gabriel in quell'occasione.\nL'ultima sessione di registrazione ha avuto luogo nel gennaio 1981, prima della pubblicazione del singolo di debutto, \"In the Air Tonight\", un brano dai toni oscuri che \u00e8 stato ispirato dalla rabbia provata dal cantante dopo il divorzio con la prima moglie. Altre canzoni come \"You Know What I Mean\" (che sar\u00e0 ripresa da Frida nell'album \"Something's Going On\") e \"If Leaving Me Is Easy\" sono ballate solenni che parlano di un cuore spezzato. \"I Missed Again\" si caratterizza invece per un'atmosfera pi\u00f9 vivace, nonostante vengano presentate anche qui tematiche relative a relazioni infrante. La ballata jazz \"This Must Be Love\" \u00e8 incentrata sulla nuova storia d'amore (a suo tempo) di Collins con Jill Tavelman, che sarebbe divenuta la sua seconda moglie.\nMusicalmente l'album presenta canzoni di generi differenti. La base di molte tracce risiede nell'R&amp;B con leggeri influssi di funk, soprattutto in \"I'm Not Moving\", per la quale Collins ha registrato alcune parti vocali servendosi di un \"vocoder\". Le due strumentali, \"Droned\" e \"Hand in Hand\", si caratterizzano rispettivamente la prima per un suono esotico africano, e la seconda per elementi jazz e un coro di bambini che canticchiano la melodia principale. \"The Roof Is Leaking\" incorpora parti delta blues e country. \"Behind the Lines\" \u00e8 stata originariamente pubblicata dai Genesis nell'album \"Duke\", dove veniva presentata con influenze progressive, mentre qui riceve un nuovo arrangiamento arricchito dai fiati che le donano una connotazione pi\u00f9 vicina all'R&amp;B/funk. Il disco contiene una cover di \"Tomorrow Never Knows\" dei Beatles, che include strumenti e voci riprodotte in senso invertito sullo sfondo di cori multistrato. Dopo la fine della canzone, \u00e8 presente una traccia fantasma in cui si sente Collins che canta un breve estratto a cappella di \"Over the Rainbow\" in riferimento al recente omicidio di John Lennon.\nTra le canzoni composte durante le sessioni di \"Face Value\", ma che non sono state utilizzate nell'album, figurano \"Misunderstanding\" - rielaborata dai Genesis per \"Duke\" nel 1980, \"How Can You Just Sit There\", che si \u00e8 poi evoluta in \"Against All Odds (Take a Look at Me Now)\", e quella che sarebbe diventata \"Don't Lose My Number\", inserita nel terzo disco solista di Collins \"No Jacket Required\" nel 1985.\nAccoglienza.\nL'album ha ricevuto un ottimo riscontro di critica ed \u00e8 stato lodato per le innovazioni sonore introdotte nell'utilizzo degli strumenti campionati, in particolare nel singolo \"In the Air Tonight\".\nIn una recensione retrospettiva dell'album, Tim Sendra di AllMusic ha descritto \"Face Value\" come il \"lavoro pi\u00f9 onesto e interessante di Collins\", oltre che \"uno dei momenti migliori del panorama musicale anni ottanta\". Ha infine dato all'album un giudizio pieno di cinque stelle su cinque.\nNel 2016, Dorian Lynskey del \"The Guardian\" ha definito l'album \"un debutto interessante, a met\u00e0 strada tra art rock e soul popolare\". Ha poi aggiunto che \"la qualit\u00e0 pi\u00f9 potente di \"Face Value\" \u00e8 la sua trasparenza emotiva\".\nAll'epoca della sua uscita, Steve Pond di \"Rolling Stone\" fece notare come il disco si staccasse nettamente dal sound dei Genesis per abbracciare elementi tipici della musica pop e R&amp;B. Questi defin\u00ec l'intera opera \"musica pop incentrata su turbolenze personali\". Fece tuttavia notare che \"a volte il cuore spezzato del cantante emerge fin troppo chiaramente nel prodotto, e abbondano i passaggi musicali a vuoto\".\nFormazione.\nProduzione"}
{"id": "1016894", "revid": "92723", "url": "https://it.wikipedia.org/wiki?curid=1016894", "title": "Santuario di Santa Maria del Ponte Metauro", "text": "Il santuario di Santa Maria del Ponte Metauro \u00e8 una chiesa dedicata alla Madonna. Sorge lungo la SS n\u00ba 16 in prossimit\u00e0 del ponte che scavalca il fiume Metauro, a circa 300 metri dalla riva sinistra nei pressi del suo sbocco nel mare Adriatico e a 2\u00a0km a sud est di Fano. \u00c8 stata originariamente denominata Santa Maria di Fano, acquisendo il nuovo nome solo dopo la realizzazione del ponte sul fiume. Il pontefice Giovanni Paolo II durante la sua visita del 1984 alla citt\u00e0 di Fano, incoron\u00f2 il quadro della Madonna del Ponte nominandola protettrice dei marinai\nStoria.\nL'edificio ha origini che probabilmente precedono il XII secolo, e si presume la presenza di un'immagine raffigurante la beata Vergine col Bambino nel secolo successivo. Esso divenne il rifugio del terziario francescano beato Francesco da Montegranaro, anche detto beato Cecco da Pesaro, che vi ripar\u00f2 a met\u00e0 del secolo XIV. Il religioso dette impulso alla costruzione del primo nucleo della chiesa e alla realizzazione del dipinto della Madonna dell'Umilt\u00e0 o del Latte, affresco eseguito da Giacomo di Stefano in quella che doveva essere una cappella aperta rivolta verso la strada, cos\u00ec da consentire ai pellegrini la vista dell'opera pittorica.\nNel tempo le pareti della chiesa videro il susseguirsi di dipinti di pregio. Un affresco notevole risalente alla fine del XIV secolo \u2013 probabile opera di un artista locale legato ai canoni della scuola riminese \u2013 rappresenta l'Ultima Cena. Nella prima met\u00e0 del XV secolo venne collocato sull'altare maggiore un interessante polittico dipinto da due maestri veneti, presumibilmente Michele Giambono e il cosiddetto maestro di Roncaiette. Nei primi anni del secolo XVI venne realizzato un affresco che raffigura la Madonna sul trono con il Bambino, al fianco di San Rocco, lavoro attribuito a un pittore anonimo di scuola peruginesca.\nNel 1597 fu fatta costruire una struttura in pietra per accogliere un tabernacolo e venne posta sotto l'affresco raffigurante la Vergine. Il campanile \u2013 inizialmente un punto di osservazione eretto nel 1486 per avvistare le scorrerie dei Turchi\u00a0\u2013 fu ricostruito con la sagoma di una torre merlata dopo il crollo dovuto al terremoto del 1930, anno in cui altri restauri interessarono la chiesa.\nL'edificio attuale.\nL'aspetto odierno risente delle opere di restauri e ristrutturazioni avvenute negli anni 1926 e 1930. L'edificio presenta un'originale pianta a T, costituita da una sola navata con volte a crociera alle estremit\u00e0 e a botte nella parte centrale. L'affresco della Madonna del Latte \u00e8 oggi ospitato nella cappella di sinistra, e i tanti ex voto testimoniano la grande devozione per l'icona; di fronte \u00e8 collocato il fonte battesimale. Il polittico del Quattrocento originariamente posto sull'altare maggiore \u00e8 stato rimosso ed \u00e8 ora conservato nella Pinacoteca civica di Fano, sostituito da un crocifisso in legno del 1710 scolpito dall'intagliatore Girolamo Ghirlanda.\nUna lapide rievoca la visita alla chiesa di papa Giovanni Paolo II avvenuta nel 1984. La festa annuale del santuario, ancor oggi manifestazione di richiamo, ha luogo il marted\u00ec di Pasqua nella vicina pineta."}
{"id": "1016902", "revid": "767487", "url": "https://it.wikipedia.org/wiki?curid=1016902", "title": "Death of a President", "text": "Death of a President \u00e8 un film del 2006 diretto da Gabriel Range.\nSi tratta di un mockumentary (un falso documentario) incentrato sull'assassinio del 43\u00ba presidente degli Stati Uniti, George W. Bush.\nIl film affronta i temi della disobbedienza civile, del \"racial profiling\" (il concentrarsi delle attenzioni degli investigatori in base a criteri etnici o razziali), della riduzione delle libert\u00e0 civili, del sensazionalismo, e della teoria della guerra giusta.\nTrama.\nUn documentario, realizzato nel 2008, racconta con interviste dirette ai protagonisti gli avvenimenti del 19 ottobre 2007. Il presidente degli Stati Uniti George W. Bush viene assassinato a colpi di pistola dopo aver tenuto un discorso in un hotel di Chicago. Sullo sfondo delle proteste pacifiste contro la guerra in Medio Oriente e la paura per gli esperimenti nucleari della Corea del Nord, l'F.B.I. inizia le indagini per trovare i responsabili.\nLe dimostrazioni anti-Bush.\nIl clima di ostilit\u00e0 verso il presidente si mostra sin dall'inizio con una imponente manifestazione di pacifisti e no-global, che affiancano la strada utilizzata dalle limousine presidenziali per giungere all'Hotel Sheraton, sede del discorso del presidente alla locale associazione degli industriali.\nI dimostranti, che inneggiano alla fine della guerra in Iraq e delle minacce americane alla Corea del Nord, sono duramente confrontati dalla polizia, che fa uso di manganelli e spray. Tuttavia i manifestanti riescono a rompere il cordone di sicurezza della polizia e ad inscenare un sit-in di fronte al corteo presidenziale. La polizia procede allora a rimuoverli dalla strada di forza, trascinandoli e con l'uso di manganelli. Un dimostrante, in ogni caso, riesce a correre in direzione della limousine presidenziale ed arrivarvi a contatto fisico, un fatto definito un \"major breach\" dal dirigente dei servizi di sicurezza.\nNel frattempo, un manifestante italo-americano, Frank Molini, riesce a superare il cordone di polizia e dirigersi verso uno dei palazzi antistanti l'Hotel Sheraton. Molini era gi\u00e0 stato fermato all'inizio della manifestazione da alcuni agenti in borghese infiltrati nella manifestazione, in quanto risultava troppo informato sui movimenti precisi del presidente. Molini \u00e8 infatti convinto che la protesta abbia bisogno di un\"'intelligence\", per poter risultare visibile.\nTutta la scena d\u00e0 un'impressione di assedio e di timore per la sicurezza del presidente, rafforzata dai commenti del dirigente dei servizi di sicurezza e della spin doctor di George W. Bush.\nIl discorso di Bush.\nGeorge W. Bush, al sicuro all'interno dell'Hotel Sheraton (in cui gli invitati sono passati al metal detector prima di poter accedere alla sala conferenze), pronuncia davanti ad una folla simpatetica un discorso di carattere economico, contenente battute e apprezzamenti verso l'operato del sindaco democratico di Chicago, ma anche un chiaro avvertimento alla Corea del Nord riguardo allo sviluppo del suo programma nucleare.\nL'omicidio.\nDopo il discorso, giusto all'esterno dell'Hotel Sheraton, George W. Bush si appresta ad un meeting informale con un selezionato numero di invitati, salutando e stringendo mani. Proprio in questo momento, alcuni spari raggiungono lui e le persone a lui vicine. Il presidente viene caricato in tutta fretta nella limousine presidenziale, che si dirige verso il North-West Hospital. Le altre vittime rimangono a terra.\nLe condizioni del presidente sono critiche: un proiettile gli ha trapassato il ventre, mentre un altro gli ha sfiorato l'aorta e lesionato un polmone. Dopo una notte in sala operatoria per rimuovere il proiettile, il presidente viene dichiarato morto. La notizia rimbalza immediatamente su tutti i network televisivi.\nIl vicepresidente Dick Cheney, al sicuro in un luogo segreto, giura come 44\u00ba presidente degli Stati Uniti, e promulga quindi il \"Patriot Act III\", che garantisce ancora maggiori poteri agli ispettori federali, allargando le competenze dell'esecutivo e restringendo le libert\u00e0 civili.\nLe indagini.\nInizialmente si pensa che gli spari siano provenuti dalla folla presente al meeting informale, nella quale gli agenti di sicurezza avevano gi\u00e0 individuato un dimostrante. Tuttavia un esame di balistica rivela che gli spari provengono da uno dei palazzi antistanti, in cui viene ritrovata una stanza con una finestra aperta e dei bossoli sul pavimento; il fucile viene invece ritrovato nei cassonetti del palazzo.\nIl primo sospetto \u00e8 Frank Molini, che viene fermato mentre esce da uno dei palazzi di fronte al luogo del delitto per rifugiarsi in quello accanto. Tuttavia gli viene trovato addosso solo uno striscione con un disegno di Bush con una pistola puntata alla tempia e la scritta \"A civil act\", sullo sfondo di una bandiera americana rovesciata.\nIn base alla lista degli impiegati del palazzo, l'FBI incrimina successivamente un siriano, Jamal Abu Zikri. Un esule siriano, in un talk-show, ritiene che l'omicidio di George W. Bush sia stato organizzato dai servizi segreti siriani esattamente come quello di Rafik Hariri.\nDick Cheney chiede ai servizi segreti di esplorare questa pista, anche se secondo i servizi non c'\u00e8 assolutamente nulla che porti in tale direzione. Dopo alcuni giorni, capendo di non riuscire a \"vendere\" la storia della Siria, Cheney smette nelle sue pressioni. Tuttavia, a Zikri viene contestato di essere legato a membri di al-Q\u0101\u02bfida e di aver partecipato a campi di addestramento per terroristi in Afghanistan; tali accuse vengono trasmesse sui network televisivi. Effettivamente, Zikri era stato reclutato da un affiliato di al-Q\u0101\u02bfida, senza che egli ne conoscesse le intenzioni, e convinto a partecipare ad un viaggio di informazione in Pakistan. Trovatosi in un centro di addestramento per terroristi, \u00e8 costretto a partecipare per non essere ucciso, e riesce a farsi rimandare indietro solo fingendosi ferito. Rientrato a Chicago, decide di parlarne solo con la moglie Zahara e con nessun altro.\nLe prove contro Zikri consistono in alcuni residui di polvere da sparo sulla sua giacca (prova considerata facilmente contaminabile) e da una impronta digitale parziale sull'arma, che presenta 9 punti di contatto con la sua. Giudicato da una giuria popolare, considerata dalla difesa troppo influenzata dal clima politico e dall'informazione che ha veicolato l'equazione \"Zikri = al-Q\u0101\u02bfida\", viene ritenuto colpevole dell'omicidio.\nUn terzo sospetto, poi rilasciato, \u00e8 un americano di origine yemenita, parte dei dimostranti no-war; viene incriminato perch\u00e9 suo padre \u00e8 stato internato e dichiarato \"terrorista\" all'indomani dell'11 settembre, in quanto rimasto negli Stati Uniti anche dopo la scadenza del suo visto turistico, una pratica considerata di uso comune.\nLa verit\u00e0.\nDopo alcune settimane dall'omicidio, Al Claybon, un afro-americano veterano della Guerra del Golfo viene trovato morto nella sua auto, suicidatosi con un colpo alla tempia. Claybon ha iniziato ad odiare Bush dopo che suo figlio David \u00e8 rimasto ucciso nella guerra in Iraq, presso Mosul; suicidandosi, lascia all'altro suo figlio, Casey, anch'egli veterano dell'Iraq, un biglietto:\nCasey trova successivamente in casa le prove definitive della colpevolezza di suo padre: un memoriale segreto con gli spostamenti minuto per minuto del presidente nella sua visita a Chicago.\nTuttavia, Zikri resta in carcere, e a dieci mesi dall'omicidio non gli \u00e8 ancora stato concessa la revisione del processo in appello.\nAccoglienza.\nVisto il delicato argomento affrontato, negli Stati Uniti molti cinema si sono rifiutati di proiettare il film.\nIl Partito Repubblicano ha definito il film \"scioccante\" e \"disgustoso\". Anche Hillary Clinton non \u00e8 stata tenera, definendo la pellicola \"deprecabile\" ed affermando come fosse il pi\u00f9 brutto film che avesse mai visto.\nIl film \u00e8 andato in onda per la prima volta in Italia il 18 ottobre 2007, vigilia degli avvenimenti descritti nella trama, su LA7, alle 21.30."}
{"id": "1016904", "revid": "287204", "url": "https://it.wikipedia.org/wiki?curid=1016904", "title": "Wade Miller", "text": "I due autori, che in tandem hanno scritto 33 romanzi, hanno pubblicato anche sotto gli pseudonimi Will Daemer, Dale Wilmer (anagrammi di \"Wade Miller\") e Whit Masterson. Malgrado l'et\u00e0 avanzata, Wade ha continuato a scrivere una rubrica mensile di recensioni di romanzi gialli per un quotidiano di San Diego fino a pochi giorni prima della morte.\nIl personaggio principale di Miller \u00e8 l'investigatore privato Max Thursday, protagonista di sei romanzi. Alla morte di Miller, nel 1961, Wade continu\u00f2 a scrivere con il proprio nome e lo pseudonimo Whit Masterson, firmando 13 romanzi.\nI libri a nome Miller e Masterson hanno goduto di una notevole popolarit\u00e0 in Italia (dove Wade ha combattuto durante la seconda guerra mondiale, partecipando anche alla battaglia di Anzio), anche se attualmente vengono ristampati di rado. Uno dei migliori, secondo la critica (per esempio Julian Symons, nel suo celebre saggio \"Bloody Murder\") \u00e8 quello del loro esordio, \"L'arma del delitto\", che offre una soluzione di notevole genialit\u00e0.\nHanno vinto il premio Shamus alla carriera nel 1988."}
{"id": "1016905", "revid": "339392", "url": "https://it.wikipedia.org/wiki?curid=1016905", "title": "Dundee United FC", "text": ""}
{"id": "1016907", "revid": "1713445", "url": "https://it.wikipedia.org/wiki?curid=1016907", "title": "Contea di Washington", "text": "Contea di Washington o Washington County \u00e8 la denominazione delle seguenti contee degli Stati Uniti:"}
{"id": "1016909", "revid": "114385", "url": "https://it.wikipedia.org/wiki?curid=1016909", "title": "Riccardo Francovich", "text": "Biografia.\nFiglio dello storico Carlo Francovich, protagonista della Resistenza e tra i fondatori del Partito d'Azione, si laure\u00f2 presso la facolt\u00e0 di Lettere e filosofia dell'Universit\u00e0 di Firenze nel 1971, discutendo una tesi in Storia medievale. Nel 1975 intraprese la carriera accademica insegnando Archeologia medievale presso l'Universit\u00e0 di Siena e dal 1986 al 1989 diresse il Dipartimento di archeologia e storia delle arti della medesima universit\u00e0. \nNel 1974 fond\u00f2 la rivista \"Archeologia Medievale\" (a sue spese) e ne divenne direttore responsabile. La nascita di questa rivista vide, di fatto, la creazione della disciplina \"archeologica medievale\" in Italia. Vice presidente della \"Societ\u00e0 internazionale per la Storia della ceramica medievale del bacino mediterraneo\" dal 1991 al 1995, nonch\u00e9 coordinatore della rivista \"Archeologia e calcolatori\", Francovich era il presidente della \"Societ\u00e0 degli Archeologi Medievisti Italiani\" (SAMI). \nAutore di una bibliografia che comprende oltre 150 titoli, Francovich ha, tra l'altro, condotto importanti scavi in Toscana e in altre regioni italiane. Dal Ministero per i Beni Culturali, era stato pure nominato presidente del Comitato Tecnico-Scientifico per i Beni Archeologici, uno dei sette comitati del \"Consiglio Superiore dei Beni Culturali e Paesaggistici\" del suddetto ministero. Da qualche anno era anche coordinatore del gruppo fiorentino della Margherita.\nMor\u00ec improvvisamente nel 2007 per un tragico incidente che non ebbe testimoni: fu ritrovato morto in un bosco di Monte Ceceri, nei pressi di Fiesole, dove forse si era recato per controllare la situazione delle necropoli locali.\nA pochi giorni dalla morte, \u00e8 stata intitolata alla sua memoria la \"Scuola di Dottorato di Ricerca in Storia e Archeologia del Medioevo, Istituzioni e Archivi\" dell'Universit\u00e0 degli Studi di Siena. Il 12 luglio 2007 gli \u00e8 stata dedicata la \"Sala Polivalente del Cassero\" presso la Fortezza Medicea di Poggio Imperiale, a Poggibonsi.\nEra sposato con Nicoletta Onesti (1943-2014), docente di filologia germanica all'Universit\u00e0 di Siena."}
{"id": "1016910", "revid": "95049", "url": "https://it.wikipedia.org/wiki?curid=1016910", "title": "Eccidio di La Storta", "text": ""}
{"id": "1016913", "revid": "104485", "url": "https://it.wikipedia.org/wiki?curid=1016913", "title": "Porta dei Leoni (Micene)", "text": "La Porta dei Leoni \u00e8 l'entrata monumentale della rocca di Micene, in Argolide (Grecia).\nStoria.\nLa porta dei leoni era l'accesso principale alla citt\u00e0, cos\u00ec detta per le decorazioni sul triangolo di scarico con due leoni simmetricamente disposti ai lati di una colonna. Risale al 1300 a.C. circa, e fa parte del sistema di fortificazioni delle mura ciclopiche. Non venne mai sepolta, anzi indicava il luogo dei resti di Micene quando l'archeologo tedesco Heinrich Schliemann scav\u00f2 con successo la rocca e la necropoli.\nLa porta.\nLa Porta \u00e8 famosa per il massiccio architrave e i due stipiti sulla soglia, sormontato da una grande lastra triangolare con due leonesse affiancate in piedi sulle zampe anteriori ai lati di una colonna di tipo minoico, \nLa colonna del fregio \u00e8 rastremata verso il basso, secondo l'uso cretese. Sotto le zampe anteriori dei due animali e sotto la colonna si trovano due basi a sagoma concava, come quelle di alcuni altari in pietra trovati in un m\u00e8garon di Creta.\nIl triangolo decorato \u00e8 alto 2,90 metri; l'architrave che lo sostiene \u00e8 lungo 5, profondo 2,50, alto nel centro 1 metro. La porta \u00e8 larga 3 metri, profonda 1,20 alta 3,20. Si calcola che il solo architrave pesi circa 20 tonnellate."}
{"id": "1016919", "revid": "122005253", "url": "https://it.wikipedia.org/wiki?curid=1016919", "title": "Campionato mondiale di hockey su ghiaccio 1994", "text": "La 58\u00aa edizione del campionato del mondo di hockey su ghiaccio ha avuto luogo nel 1994 nelle seguenti localit\u00e0 nelle date indicate:\nIn totale vi presero parte 36 nazionali, il maggior numero mai registrato fino ad allora. A queste vanno aggiunte le due nazionali eliminate nelle qualificazioni al gruppo C2.\nDa questa edizione vennero introdotti dei cambiamenti nel gruppo C. Se nella precedente edizione c'era stato un unico gruppo C a 12 squadre, nell'anno olimpico si torn\u00f2 ai due gruppi C1 e C2 come nel 1992. Si decise che del gruppo C1 avrebbero fatto parte le due nazionali retrocesse dal gruppo B, quelle classificate dal 2\u00ba al 5\u00ba posto nel precedente mondiale di gruppo C e - grazie ad una wild card - la neonata nazionale slovacca e la forte Bielorussia, che l'anno prima aveva mancato la qualificazione al gruppo C.\nNel gruppo C2 entrarono le ultime 6 classificate nel precedente mondiale di gruppo C e due qualificate. Alle qualificazioni al gruppo C2 ebbero accesso le squadre che avevano mancato la qualificazione al gruppo C nel 1993 (ad eccezione della Bielorussia).\nUn piccolo cambiamento ci fu anche nei mondiali di gruppo A, a differenza che nel 1993, la lotta per non retrocedere ha riguardato soltanto le squadre ultime classificate nei due gironi.\nDopo 33 anni, il Canada vinse il suo 20\u00ba titolo mondiale. Dopo aver perso la finale olimpica ai rigori, vinse quella mondiale sempre ai rigori.\nIl 18\u00ba campionato del mondo juniores U-20 ha invece avuto luogo nelle seguenti localit\u00e0 nelle date indicate:\nIl torneo di qualificazione al gruppo C si tenne dal 1 fino al 7 novembre 1993 a Nitra e Nov\u00e9 Z\u00e1mky ().\nIn totale vi hanno preso parte 24 nazionali, pi\u00f9 altre 4 eliminate alle qualificazioni. Grazie alla rinuncia della Corea del Nord a partecipare al gruppo C, vi presero parte due squadre provenienti dal torneo di qualificazione, invece di una. Campione del mondo U20 fu per la settima volta il Canada.\nIl 1994 fu l'anno del terzo Campionato del mondo femminile. Il torneo si \u00e8 tenuto tra l'11 e il 17 aprile a Lake Placid (). Come l'anno precedente vi presero parte 8 squadre: di diritto il paese ospitante, i campioni del mondo uscenti, un rappresentante dell'estremo oriente (proveniente dalle qualificazioni) e le 5 nazionali meglio classificate nel 1993. Anche qui vinse il Canada, per la terza volta.\nCampionato del mondo di hockey su ghiaccio maschile.\nCampionato del mondo di hockey su ghiaccio maschile - Gruppo A (a Bolzano, Canazei e Milano, Italia).\nTurno preliminare.\nGruppo A.\nGare giocate al \"Palaonda\" di Bolzano.\nClassifica finale\nGruppo B.\nGare giocate allo \"Stadio del Ghiaccio \"Gianmario Scola\"\" di Alba di Canazei.\nClassifica finale\nTitolo, promossi e retrocessi.\nCampione del mondo di hockey su ghiaccio 1994\n Canada\nCampionato del mondo di hockey su ghiaccio maschile - Gruppo C2 (a Barcellona, Spagna).\nGirone preliminare.\nGruppo A.\nClassifica finale\nGruppo B.\nClassifica finale\nGirone per il 5\u00ba posto.\n\"(venivano conteggiati anche gli scontri diretti nel girone preliminare)\"\nClassifica finale\nGirone finale per il 1\u00ba posto.\n\"(venivano conteggiati anche gli scontri diretti nel girone preliminare)\"\nClassifica finale\nCampionato del mondo di hockey su ghiaccio femminile.\nCampionato del mondo di hockey su ghiaccio femminile - Gruppo A (a Lake Placid, USA).\nClassifica finale del campionato del mondo femminile.\nCampione del mondo 1994\n Canada\nCampionato del mondo di hockey su ghiaccio giovanile maschile U-20.\nCampionato del mondo di hockey su ghiaccio giovanile maschile U-20 di gruppo A (a Frydek-Mistek, Repubblica Ceca).\nTitolo, promossi e retrocessi.\nCampione del mondo giovanile (U-20) 1994\n Canada"}
{"id": "1016921", "revid": "1425424", "url": "https://it.wikipedia.org/wiki?curid=1016921", "title": "Analisi costi-benefici", "text": "L'analisi costi-benefici (in inglese: \"cost-benefit analysis, CBA\") \u00e8 un approccio sistematico utilizzato in ambito economico e ingegneristico per eseguire valutazioni di progetti basate sulla misurazione e la comparazione di tutti i costi e i benefici direttamente e indirettamente ricollegabili agli stessi.\nL'analisi viene condotta in genere riportando ogni unit\u00e0 di \"input\" in unit\u00e0 di \"costi elementari\" e ogni unit\u00e0 di \"output\" in unit\u00e0 di \"benefici elementari\". Ad ognuna di queste unit\u00e0 si tenta poi di dare il valore pi\u00f9 oggettivo possibile, rendendolo in tal modo misurabile e confrontabile. Il costo totale, di conseguenza, \u00e8 la somma dei valori delle singole unit\u00e0 di costi elementari, mentre il beneficio totale \u00e8, analogamente, la somma dei valori delle singole unit\u00e0 di benefici elementari.\n\u00c8 possibile, con questo sistema, valutare benefici e costi diretti e indiretti. Per aver risultati affidabili, \u00e8 importante circoscrivere in modo quanto pi\u00f9 possibile realistico le unit\u00e0 dei benefici e dei costi elementari e valutare queste unit\u00e0 utilizzando prezzi il pi\u00f9 possibile oggettivi.\nDescrizione.\nGenesi e scopi.\nNonostante sia un metodo di valutazione che vive in gran parte delle proprie applicazioni, l'analisi costi-benefici risulta profondamente radicata nelle idee sviluppate dagli economisti nell'alveo della tradizione marginalista, ed in particolare in quella branca della corrente neoclassica marshalliana che, dopo la sistematizzazione fattane da Pigou (1920), divenne nota con il nome di economia del benessere (\"welfare economics\")\nL'idea alla base del metodo \u00e8 quella di un'analisi comparata dei vantaggi, in termini di miglioramenti del benessere collettivo, e dei costi, in termini di prezzi ombra delle risorse, relativi ai diversi possibili interventi pubblici, siano essi progetti di investimento o generica attivit\u00e0 di regolazione normativa.\nCome recita la \"vulgata\" neoclassica, nel caso ideale il mercato riesce ad allocare in modo efficiente le risorse scarse disponibili ad usi alternativi; il prezzo che cos\u00ec viene a stabilirsi per ciascuna risorsa \u00e8 un indice della sua scarsit\u00e0 relativa e sintetizza l'insieme delle informazioni economiche rilevanti; qualsiasi intervento pubblico, diverso da quello strettamente necessario a garantire il funzionamento dei mercati, non pu\u00f2 che determinare una diminuzione del benessere sociale e andrebbe quindi evitato.\nTuttavia, la presenza di esternalit\u00e0, asimmetrie informative e costi di transazione, il carattere pubblico di alcuni beni, l'esistenza di ostacoli all'operare della concorrenza perfetta, e in generale tutti i casi di cosiddetto fallimento di mercato, possono condurre ad un equilibrio sub-ottimale in termini paretiani e giustificare quindi l'intervento pubblico. In tali casi l'azione pubblica \u00e8 legittimata sulla base del criterio paretiano, poich\u00e9 migliora la situazione di qualcuno senza peggiorare quella degli altri.\nL'analisi costi-benefici valuta i progetti alternativi di intervento in base al suddetto criterio. L'approccio paretiano al problema presuppone, per\u00f2, la possibilit\u00e0 di identificare chiaramente gli effetti riconducibili, in via diretta e indiretta, all'intervento; di \"sommare\" i benefici e i costi; di determinare il saggio a cui scontare gli effetti futuri sulla base delle preferenze intertemporali individuali; di assegnare determinate probabilit\u00e0 a eventi aleatori.\nI primi tentativi di risoluzione sul piano pratico di questi problemi, ponendo cos\u00ec le basi della moderna analisi costi-benefici, sono stati quelli compiuti dalla \"Federal Inter-Agency River Basin Committee\" negli Stati Uniti durante gli anni 30, nell'ambito delle ricerche condotte sulle risorse idriche.\nDa allora l'analisi costi-benefici \u00e8 stata progressivamente adottata anche dagli organismi internazionali e ha trovato applicazione in campi disparati, dalla valutazione dei progetti di salvaguardia dell'ambiente e di assistenza sanitaria ai progetti di sviluppo economico nei Paesi sottosviluppati, incontrando sostenitori e detrattori.\nDato il taglio pragmatico che da sempre contraddistingue tale tipo di approccio, il termine analisi costi-benefici ha assunto con il tempo significati e sfumature diverse. Cos\u00ec, ad esempio, l'approccio paretiano di diretta derivazione pigouviana, con la conseguente applicazione della nozione di efficienza Hicks-Kaldor e il correlato principio di compensazione, che lasciava fuori dall'analisi le questioni distributive ed era considerato il nucleo del metodo, ha lasciato il posto a forme pi\u00f9 attente all'equit\u00e0 distributiva nella valutazione del benessere sociale.\nGenere prossimo e differenze specifiche.\nNelle decisioni sugli investimenti le imprese utilizzano l'analisi finanziaria per valutare e comparare la redditivit\u00e0 dei progetti alternativi. Vengono fatte previsioni su benefici economici e costi direttamente e indirettamente collegati all'investimento, tutti valutati ai prezzi di mercato; calcolati i flussi di cassa netti attesi; e scontati tali flussi in qualche modo per rendere comparabili progetti multiperiodali. L'ottica adottata \u00e8 quella privata, tesa alla massimizzazione del profitto della Propriet\u00e0 dell'impresa. Questo tipo di analisi vuole rispondere alla domanda: \u00e8 conveniente per l'impresa intraprendere l'investimento? O, nel caso di scelta tra progetti mutuamente esclusivi, qual \u00e8 il progetto pi\u00f9 redditizio per l'impresa tra le alternative disponibili?\n\u00c8 possibile adottare un'ottica diversa, sempre privata, ma che non guarda alla massimizzazione dei benefici netti di mercato dell'impresa, cio\u00e8 del soggetto che materialmente intraprende il progetto, ma guarda alla redditivit\u00e0 del progetto in quanto tale. Cos\u00ec, ad esempio, in tale ottica gli interessi passivi pagati per il finanziamento del progetto non sono pi\u00f9 trattati come costi, ma perdono di rilevanza perch\u00e9 trasferimenti tra soggetti dei benefici netti del progetto. Qui la domanda a cui si vuole rispondere \u00e8: l'investimento \u00e8 redditizio dal punto di vista del mercato?\nQuesta non \u00e8 ancora un'ottica collettiva o \"sociale\". Vi sono molti benefici e costi che sono rilevanti per la collettivit\u00e0 nel suo insieme, intesa anche in senso intergenerazionale, e che tuttavia il mercato non \u00e8 in grado di registrare o non riesce a rilevare in modo fedele; e infine altri che, seppure rilevati, non vengono considerati importanti dai privati. \u00c8 l'adozione del punto di vista della collettivit\u00e0 nella valutazione dei progetti che vale a contraddistinguere l'analisi costi-benefici in senso stretto dall'analisi finanziaria, con cui condivide molte metodologie e l'approccio di fondo \"with-or-without\" della valutazione. In tale ottica i prezzi adottati per la monetizzazione dei benefici e dei costi possono differire sensibilmente da quelli di mercato prevalenti o attesi; e possono venire monetizzati anche beni per cui non vi sono transazioni di mercato.\nNella classificazione adottata da Campbell e Brown (2003) l'analisi finanziaria in senso stretto \u00e8 chiamata \"private cost-benefit analysis\" (analisi costi benefici privata); l'analisi finanziaria del progetto \u00e8 denominata \"project cost-benefit analysis\" (analisi costi benefici del progetto); l'analisi costi-benefici sociale denominata \"efficiency cost-benefit analysis\" (analisi costi benefici di efficienza); e l'ulteriore analisi che separa i benefici e i costi individuati nella precedente sulla base dei gruppi rilevanti secondo le direttive di politica economica \u00e8 classificata come \"referent group cost-benefit analysis\" (analisi costi benefici del gruppo di riferimento).\nFasi e aspetti critici.\nLe diverse fasi logiche dell'analisi costi-benefici possono essere cos\u00ec individuate:\nCiascuna di queste fasi pu\u00f2 comportare la risoluzione di problemi molto delicati e complessi, che possono necessitare di una grande quantit\u00e0 di informazioni e che a volte devono anche essere lasciati, oltre che alle direttive di politica economica, alla sensibilit\u00e0 del valutatore.\nLa monetizzazione di benefici e costi.\nUna volta individuati gli effetti dell'intervento, positivi e negativi, diretti e indiretti, occorre esprimerli in una qualche unit\u00e0 di misura omogenea per permetterne l'aggregazione. Nell'analisi costi-benefici questo \u00e8 fatto attraverso la loro \"monetizzazione\", cio\u00e8 il calcolo del loro valore monetario. Questo costituisce anche uno dei tratti distintivi dell'analisi costi-benefici.\nQuesta pretesa di \"voler mettere un prezzo su ogni cosa\", anche a \"beni di valore assoluto (la vita, l'incolumit\u00e0, la salute, l'ambiente naturale) che non hanno un prezzo di mercato, e dei quali si dice in effetti che sono senza prezzo\" (Piacentino, 2001, p.25) \u00e8 anche uno degli aspetti controversi della metodologia.\nPer la monetizzazione dei benefici il ricorso \u00e8 in via privilegiata al principio della \"Disponibilit\u00e0 A Pagare\" (DAP), come si concretizza nel prezzo di mercato, nei limiti in cui questo esista e sia non distorto; oppure, in via subordinata, attraverso il riferimento al sistema di preferenze dei consumatori, rilevato in modo diretto o desunto dai loro comportamenti.\nAnche il valore delle risorse spese nell'attuazione viene monetizzato in via principale attraverso il riferimento ai prezzi di mercato, considerati meccanismi di allocazione efficiente delle risorse. Laddove tuttavia questi siano distorti \u2013 ad es. per la presenza di indivisibilit\u00e0 dei beni, esternalit\u00e0, barriere all'entrata nei mercati, informazione imperfetta, tasse e sussidi pubblici, regolamentazioni pubbliche, ecc. \u2013 la monetizzazione avviene attraverso il riferimento ai prezzi ombra.\nDisponibilit\u00e0 A Pagare (DAP) e Disponibilit\u00e0 Ad Accettare (DAA).\nOra che nelle formulazioni pi\u00f9 recenti l'analisi costi-benefici incorpora esplicitamente i problemi distributivi, che erano prima accantonati sulla base del richiamo al criterio di efficienza di Kaldor-Hicks, il tratto distintivo del metodo sembra rimasto quello del ricorso al principio della \"Disponibilit\u00e0 A Pagare\" (DAP) nella monetizzazione dei benefici.\nInfatti, nonostante Amartya Sen (2000) non includa la DAP nella definizione di analisi costi-benefici, limitandosi a richiamare il criterio della sommabilit\u00e0 di benefici-costi, tale principio vale a distinguere questo metodo da altre tecniche che fanno ricorso alla monetizzazione senza tuttavia aderire alla concezione soggettiva del valore, carattere distintivo dell'analisi costi-benefici e che questa eredita dall'economia del benessere neoclassica.\nLa monetizzazione dei benefici sociali attraverso il ricorso alla somma massima spendibile da parte dei beneficiari per l'acquisto, reale o fittizio, sul mercato di tali benefici implica, infatti, la convinzione che il valore sia un attributo soggettivo collegato all'utilit\u00e0 individuale e che non esista miglior giudice dell'individuo stesso nella \u201cquantificazione\u201d di tale utilit\u00e0.\nPer comprendere meglio i concetti si immagini che l'effetto di una determinata politica pubblica sia la diminuzione del prezzo di un bene. La Disponibilit\u00e0 A Pagare (DAP) ex post di un individuo, cio\u00e8 la somma massima che l'individuo riterrebbe giusto pagare per non ritornare alla situazione ante intervento dopo che la politica ha gi\u00e0 prodotto i suoi effetti, sarebbe pari alla variazione compensativa. La variazione equivalente coinciderebbe invece con la sua \"Disponibilit\u00e0 Ad Accettare\" (DAA) ex ante, cio\u00e8 con la somma massima che sarebbe disposto ad accettare in sostituzione della politica.\nDa quanto detto risulta che possono definirsi una Disponibilit\u00e0 a Pagare (\"Willingness To Pay\", WTP) e una Disponibilit\u00e0 ad Accettare (\"Willingness To Accept\", WTA), entrambe teoricamente calcolabili ex ante ed ex post, e non necessariamente coincidenti. E la non coincidenza di DAP e DAA \u00e8 anche dovuta al fatto che, mentre la prima \u00e8 limitata superiormente dall'ammontare massimo di risorse a disposizione dell'individuo, la seconda, almeno teoricamente, non conosce limiti.\nNell'analisi costi-benefici per la misurazione della DAP e il calcolo dei benefici ricollegabili alle politiche, il riferimento \u00e8 alla curva di domanda walrasiana e al surplus marshalliano, con le connesse inevitabili approssimazioni introdotte nell'analisi.\nNella versione pi\u00f9 \"ortodossa\" la monetizzazione del beneficio sociale netto connesso alla politica \u00e8 poi calcolato semplicemente sommando le variazioni dei surplus di tutti i destinatari della politica. Questo equivale a stimare l'effetto netto della politica calcolando i cambiamenti nel surplus dei consumatori direttamente dalla domanda aggregata.\nDa notare che, laddove si ritenesse valessero le ipotesi classiche di concorrenza perfetta nel mercato di un certo bene e la politica da valutare producesse effetti trascurabili sul prezzo dello stesso, o, detto altrimenti, che la domanda aggregata sperimentata potesse essere considerata infinitamente elastica per i tratti rilevanti, la disponibilit\u00e0 a pagare per le variazioni nelle quantit\u00e0 offerte del bene coinciderebbe con il suo prezzo di mercato. Quindi, per valutare i benefici di una politica che influisse sulla quantit\u00e0 offerta del bene basterebbe moltiplicare il prezzo di mercato sperimentato per i cambiamenti nelle quantit\u00e0.\nCritiche al principio della DAP e al criterio di efficienza Kaldor-Hicks.\nNell'analisi costi-benefici il problema distributivo \u00e8 accantonato sulla base del ricorso al criterio di efficienza di Kaldor-Hicks e al collegato principio di compensazione. In base a tale principio, la valutazione del beneficio sociale netto non deve tener conto della distribuzione dei costi e benefici derivanti dalla politica sulla base della possibilit\u00e0, almeno teorica, di stabilire meccanismi compensativi tra gruppi sociali.\nTuttavia, argomentano alcuni, il ricorso al principio della DAP e il riferimento ai prezzi di mercato nell'analisi costi-benefici risulta di fatto indipendente dalla distribuzione del reddito solo nei limiti in cui l'aggregazione delle preferenze individuali nella formazione della domanda di mercato, alla base della formazione dei prezzi e della misurazione del surplus, sia invariante al cambiamento di tale distribuzione.\nDi fatto, in base ai risultati della teoria microeconomica, per assumere una domanda aggregata invariante alla distribuzione del reddito occorre imporre forti restrizioni sulla forma delle preferenze individuali. Restrizioni spesso poco verosimili. L'alternativa \u00e8 ricorrere al concetto di consumatore rappresentativo normativo, ma qui il presupposto \u00e8 che la questione distributiva sia risolta ex ante sulla base di una funzione di benessere sociale.\nQuindi, a ben guardare, la versione ortodossa del principio della DAP non trova legittimazione piena nella stessa teoria del consumo neoclassica, neanche nella sua forma pi\u00f9 astratta ed assiomatica. Se viene applicato senza correttivi implica necessariamente che i benefici a cui sono interessati i soggetti con reddito (ricchezza) pi\u00f9 alto riceveranno una valutazione pi\u00f9 alta e quindi un'attenzione maggiore: a capacit\u00e0 maggiore di pagare corrisponde necessariamente disponibilit\u00e0 maggiore di pagare.\nCos\u00ec, pu\u00f2 argomentarsi, non vale richiamare il principio per cui \"un dollaro \u00e8 un dollaro\", dichiarando la volont\u00e0 di evitare comparazioni interpersonali dei livelli di benessere individuale e fissando l'incremento intertemporale del consumo aggregato come unico obiettivo nell'analisi dei progetti, come fatto ad esempio nel \"metodo Harberger-Mishan\" (Harberger, 1978; Mishan, 1981), perch\u00e9 l'ammontare di consumo aggregato viene valutato ai prezzi di mercato e questi, dove la domanda aggregata non sia indipendente dalla distribuzione delle risorse, sono il risultato anche della distribuzione di fatto prevalente e una comparazione interpersonale del benessere viene comunque implicitamente fatta, poich\u00e9 si privilegiano le scelte di chi ha la capacit\u00e0 maggiore di soddisfare i propri bisogni.\nArgomentazione diversa per l'applicazione della versione ortodossa della DAP \u00e8 quella che fa invece leva sulla capacit\u00e0 contributiva: poich\u00e9 a maggiori risorse corrisponde una maggiore capacit\u00e0 contributiva, coloro che hanno un reddito pi\u00f9 elevato sopportano di fatto gli oneri maggiori nel finanziamento del progetto e \"ci\u00f2 pu\u00f2 legittimamente conferire loro una sorta di prelazione\" (Nuti, 2001, pp.120-121). Qui viene riconosciuto che il principio del \"dollaro \u00e8 un dollaro\" implica comparazioni di benessere individuale e le risolve dando maggior potere decisivo ai \"pi\u00f9 ricchi\", ma questo peso implicito viene giustificato sulla base di un criterio \"equitativo\" tra diritti e doveri; si abbandona quindi dichiaratamente l'ottica del \"pianificatore saggio\" teso alla massimizzazione del benessere sociale e si legittima il metodo sulla base di un giudizio di valore, che come tale ricade fuori dall'analisi economica.\nDistorsioni di mercato e prezzi-ombra.\nNell'ipotesi in cui i mercati fossero:\nsulla base della teoria economia standard i prezzi di mercato misurerebbero accuratamente i benefici e i costi sociali, e, poich\u00e9 gli agenti economici tendono alla massimizzazione del profitto e dell'utilit\u00e0, ogni risorsa scarsa sarebbe utilizzata in modo tale da massimizzare il valore generato (Campbell e Brown, 2003, p.13). In tal caso, laddove venissero misurati nella stessa unit\u00e0 di misura, prezzi ombra e prezzi di mercato delle risorse coinciderebbero.\nData la possibilit\u00e0 pi\u00f9 che reale che una o pi\u00f9 delle precedenti condizioni non risulti soddisfatta, i prezzi di mercato dei beni possono non essere una misura accurata dei loro costi e benefici marginali. In tal caso l'analisi costi-benefici tende a \"correggere\" i prezzi di mercato ricorrendo ai prezzi ombra.\nPer capire come ci\u00f2 di fatto avvenga, occorre ricordare che, in base alla teoria microeconomica e lasciando da parte per il momento i problemi aggregativi e la distinzione tra domanda walrasiana e domanda hicksiana, la curva di domanda ci dice, in relazione ad ogni quantit\u00e0, qual \u00e8 la disponibilit\u00e0 a pagare al margine per il bene. Analogamente, la curva di offerta ci informa sul costo marginale della produzione in corrispondenza di ciascun livello di output.\nSempre in base della teoria microeconomica standard, nei mercati competitivi la coppia prezzo-quantit\u00e0 del bene che viene cos\u00ec a stabilirsi sar\u00e0 quella in corrispondenza della quale i due valori sono uguali (la coppia ordinata (Qe,pe) nell'esempio in Figura, e il valore di equilibrio sar\u00e0 a sua volta uguale a quello ottenibile in impieghi alternativi delle risorse, cio\u00e8 al costo opportunit\u00e0 delle risorse impiegate.\nIn caso di imperfezioni di mercato, ipotizzando che, nonostante la coppia prezzo-quantit\u00e0 osservata non sia quella in corrispondenza della quale risultano uguali benefici e costi marginali, siano comunque individuabili delle curve aggregate di domanda e di offerta, attraverso l'approccio dei prezzi-ombra il prezzo viene corretto per misurare i benefici o i costi marginali associati alla quantit\u00e0 osservata. Infatti, come mostrato nell'esempio in Figura, laddove la quantit\u00e0 scambiata sul mercato risulti Q' &lt; Qe, il beneficio marginale (p\") sar\u00e0 maggiore del costo marginale (p'), e viceversa nel caso in cui sia Q\" &gt; Qe, e comunque in generale i due non coincideranno.\nLa \"pricing rule\".\nOccorre dunque una regola (\"pricing rule\") per scegliere quale delle due curve, tra domanda e offerta, utilizzare. In generale, laddove si tratti di valutare un beneficio derivante dal progetto o comunque un output dello stesso, la norma sar\u00e0 quella di valutare la disponibilit\u00e0 a pagare, e quindi la curva a cui riferirsi sar\u00e0 quella di domanda aggregata.\nViceversa nel caso in cui si tratta di valutare una risorsa impiegata o pi\u00f9 in generale un input del progetto; in tal caso il riferimento normale sar\u00e0 al costo-opportunit\u00e0 della risorsa e quindi dovr\u00e0 guardarsi alla curva di offerta.\nTuttavia vanno fatti dei distinguo e delle puntualizzazioni. Nel caso in cui l'output, pi\u00f9 che soddisfare una domanda addizionale, si limiti ad assorbire una domanda gi\u00e0 in precedenza soddisfatta attraverso il ricorso ad un'offerta alternativa, la comparazione dovr\u00e0 avvenire tra il costo marginale dell'output del progetto e quello della fonte di offerta alternativa. In tal caso quindi, l'output andr\u00e0 valutato riferendosi alla curva di offerta.\nAncora, quando si deve valutare una risorsa e questa, invece che essere inutilizzata, ha un precedente impiego di mercato, la risorsa stessa andr\u00e0 valutata sulla base della sua curva di domanda. Questo perch\u00e9 la curva di domanda registra la disponibilit\u00e0 a pagare dei precedenti utilizzatori della risorsa e la stessa sarebbe loro tolta nel caso in cui il progetto venisse implementato.\nLe tasse e i sussidi.\nLa presenza di tasse e sussidi pubblici \u00e8 poi un ulteriore elemento di disturbo di cui va tenuto conto. La regola generale in questo caso \u00e8 quella di valutare al lordo delle tasse e al netto dei sussidi i prezzi misurati sulla base della curva di domanda, e questo perch\u00e9 la disponibilit\u00e0 a pagare va valutata per l'acquirente al valore che di fatto questi \u00e8 disposto a corrispondere.\nViceversa \u00e8 nel caso in cui il prezzo ombra vada misurato in base alla curva di offerta, perch\u00e9 qui conta il costo \"non distorto\" del bene, e non quello che risulta dall'intervento pubblico di correzione del mercato.\nCos\u00ec, ad esempio, se il prezzo di un pannello solare \u00e8 di 700 euro, esclusa l'IVA che \u00e8 pari al 20%, la disponibilit\u00e0 a pagare di chi acquista il pannello \u00e8 di 840 euro. Se poi sono previsti sgravi fiscali dallo Stato pari a 200 euro per ogni pannello acquistato, la DAP sar\u00e0 di 640 euro.\nUn altro esempio pu\u00f2 riguardare il calcolo del prezzo ombra del lavoro impiegato in un progetto laddove si ritenga che, dato il tasso di disoccupazione particolarmente basso, i lavoratori impiegati siano di fatto risorse distratte da un precedente impiego. In tal caso il salario rilevante \u00e8 quello ante-imposte, perch\u00e9 non rileva quanto di fatto percepito dal lavoratore, ma qual \u00e8 il costo complessivo che il precedente datore di lavoro era disposto ad affrontare per impiegare il lavoratore.\nDiscorso inverso vale nel caso in cui il prezzo ombra del lavoro sia calcolato sulla base della curva di offerta. Nel caso, ad esempio, in cui si ritenga che i lavoratori da impiegare nel progetto siano di fatto senza occupazione, il prezzo ombra sar\u00e0 pari al salario individuato dalla curva di offerta di lavoro corrispondente al livello di occupazione effettivo nel sistema. Se i lavoratori disoccupati percepiscono un sussidio statale, questo va incluso nel calcolo del costo opportunit\u00e0. Cos\u00ec, supponendo che i disoccupati siano disposti a rinunciare a 3 euro l'ora per rimanere senza occupazione e percepiscano per il fatto di essere senza occupazione un sussidio di 1 euro l'ora, il costo-opportunit\u00e0 di lavorare sar\u00e0 pari a 4 euro. Nel caso ipotetico in cui, invece del sussidio, vi fosse una \"tassa di disoccupazione\" dello stesso ammontare, il costo di lavorare per l'individuo scenderebbe a 2 euro (3 euro di costo-opportunit\u00e0 per il tempo libero perso meno 1 euro di tasse risparmiate).\nLa tassazione correttiva.\nVa da ultimo distinto il caso in cui la tassa o il sussidio siano \"pigouviani\", siano cio\u00e8 finalizzati a riportare la coincidenza tra valori marginali privati e sociali che differiscano a causa di esternalit\u00e0 positive o negative nel consumo o nella produzione. Si parla in tal caso di \"tassazione correttiva\" (\"corrective taxation\"). \nLaddove si tratti di valutare l'output di un progetto che soddisfa una domanda addizionale, riferendosi dunque alla curva di domanda, la DAP va valutata al netto delle tasse correttive e al lordo dei sussidi correttivi.\nNon cos\u00ec invece quando l'output, lasciando invariata la domanda finale, sostituisca una fonte di offerta alternativa, perch\u00e9 in tal caso il livello dell'esternalit\u00e0, correlato al volume della domanda, non viene modificato. In questo caso le tasse e i sussidi correttivi vanno trattati come imposte \"normali\" e l'output va dunque valutato, secondo la regola generale, al lordo delle tasse e al netto dei sussidi, siano essi correttivi o meno.\nDiscorso analogo vale nel caso in cui debba attribuirsi un prezzo ombra agli input. In tal caso, laddove si tratti di valutare il costo-opportunit\u00e0 di risorse inutilizzate che abbiano esternalit\u00e0, queste vanno valutate, diversamente dalla regola generale, al lordo delle tasse correttive e al netto dei sussidi correttivi.\nLa regola generale (netto delle tasse e lordo dei sussidi) torna invece ad applicarsi anche alla tassazione correttiva nel caso in cui la risorsa utilizzata abbia un precedente impiego.\nLa Tabella seguente riassume sinteticamente tutte le regole viste finora\nLa valutazione dei beni non scambiati sul mercato.\nPer l'identificazione dei prezzi-ombra dei beni attraverso il ricorso alle regole appena trattate \u00e8 comunque necessario individuare delle curve aggregate di domanda e di offerta. La determinazione di tali curve pu\u00f2 essere ricavata nel caso in cui esista un qualche mercato, anche imperfetto, per il bene. Ma vi sono casi in cui, dati i particolari caratteri del bene in questione o particolari assetti istituzionali, non \u00e8 rinvenibile alcun mercato di riferimento, o almeno, nessun mercato in cui avvengano transazioni riguardanti tutti i molteplici aspetti del bene. Casi classici in tal senso sono quelli dei beni cosiddetti \"intangibili\": ambiente, salute, tempo e vita; ma rientrano in questa categoria tutti i beni pubblici in senso economico, puri e impuri, beni cio\u00e8 non escludibili o non rivali nel consumo.\nIn tali casi si ricorre ad alcuni metodi per ricostruire il sistema di preferenze dei consumatori e stimarne la Disponibilit\u00e0 A Pagare al fine di monetizzare i benefici. Tali metodi possono essere classificati in diretti e indiretti. Nei primi, anche detti \"approcci basati sulle preferenze dichiarate\", la DAP \u00e8 stimata in modo diretto attraverso l'utilizzo di indagini campionarie, esperimenti o mercati simulati. Nei secondi, anche detti \"approcci basati sulle preferenze rivelate\", la DAP \u00e8 dedotta dai comportamenti degli individui.\nMetodi indiretti (tecniche delle preferenze rivelate).\nNei \"metodi indiretti\" la disponibilit\u00e0 a pagare per il bene \u00e8 dedotta dai comportamenti degli individui. In questo vi \u00e8 implicitamente l'idea che tali comportamenti di fatto rivelino il sistema di preferenze sottostanti. Per questo a volte vengono indicati come approcci basati sulle preferenze rivelate (\"revealed preference methods\").\nEscluso il caso in cui il bene in questione presenti caratteristiche simili ad altri beni scambiati sul mercato, tanto da poter sostenere che il prezzo dei secondi possa essere utilizzato per approssimare la DAP del primo (cosiddetta \"analogia di mercato\"), due sono sostanzialmente le tecniche di stima indiretta:\nMetodi diretti (tecniche delle preferenze espresse).\nL'alternativa all'uso di metodi basati sulle preferenze rivelate \u00e8 rilevare direttamente la disponibilit\u00e0 individuale a pagare. Sono questi i cosiddetti \"metodi diretti\" o \"approcci basati sulle preferenze dichiarate\" (\"stated preference methods\"), che ricavano la stima della DAP \"direttamente dagli individui attraverso indagini campionarie, esperimenti o mercati simulati\" (Sarpi, 2001, p.59).\nTra i metodi diretti, il pi\u00f9 diffuso \u00e8 la valutazione contingente (\"Contingent Valuation Method\"), cos\u00ec chiamata perch\u00e9 il valore viene stimato in maniera \"contingente\" entro uno scenario simulato, in cui la stima \u00e8 basata su indagini campionarie svolte sotto forma di questionari, referendum o aste, secondo specifiche modalit\u00e0.\nMetodi alternativi all'analisi costi benefici.\nL'analisi costi-benefici, oltre a richiedere un volume di informazioni molto elevato e la risoluzione di alcune questioni critiche \u2013 ad esempio, la monetizzazione delle risorse intangibili, la determinazione dei prezzi ombra, la fissazione del saggio di sconto rilevante, l'individuazione delle distribuzioni di probabilit\u00e0 degli eventi nel caso di analisi di rischio, ecc.. \u2013 \u00e8 stata anche oggetto di critiche spesso radicali.\nLe obiezioni sono state che, da un lato, l'analisi stessa nei suoi propositi \u00e8 troppo onnicomprensiva, con una pretesa di analisi \"totale\" che va al di l\u00e0 di qualsiasi possibilit\u00e0 concreta, dall'altro, che le valutazioni che fornisce in merito al valore di risorse completamente fuori dal mercato sono spesso opinabili e controverse. Questo ha portato all'impiego di metodi alternativi di valutazione della desiderabilit\u00e0 e dell'efficienza dei progetti. \nIn particolare, nei casi in cui siano coinvolti beni intangibili o comunque di difficile monetizzazione sulla base del ricorso alle preferenze individuali, dichiarate o rivelate, spesso si rinuncia all'attribuzione del valore monetario e si preferisce calcolare la quantit\u00e0 fisica di effetti per unit\u00e0 di costo (es. vite salvate per euro speso). Si ha cos\u00ec quella che viene solitamente indicata con il nome di analisi costi efficacia (\"Cost-Effectiveness Analysis\", CEA), che, specialmente nei progetti di assistenza sanitaria, nella sua versione QALY, va acquistando sempre pi\u00f9 piede.\nLaddove l'intervento dispiega effetti su beni eterogenei dei quali si vuole tenere conto contemporaneamente nella valutazione (ad es., progetti che producono effetti sia sull'ambiente che sulla qualit\u00e0 della vita delle persone), \u00e8 necessario passare da un'analisi mono-dimensionale quale la CEA, in cui gli effetti fisici vengono isolati e considerati in rapporto ai costi uno alla volta, ad una multidimensionale, che tuttavia non utilizzi per il confronto la monetizzazione dei beni intangibili. \u00c8 questa la cosiddetta analisi multicriteria (\"Multi-Criteria Analysis\", MCA)."}
{"id": "1016922", "revid": "2519", "url": "https://it.wikipedia.org/wiki?curid=1016922", "title": "Provincia di Rizal", "text": "Rizal \u00e8 una provincia nella regione di Calabarzon nell'isola di Luzon, nell'arcipelago delle Filippine. Il suo capoluogo \u00e8 Antipolo.\nRizal confina ad ovest con la Regione Capitale Nazionale, a nord con la provincia di Bulacan, ad ovest con Quezon e Laguna; la parte meridionale \u00e8 tutta affacciata sulle acque interne del lago di Laguna de Bay.\nGeografia antropica.\nSuddivisioni amministrative.\nLa provincia di Rizal \u00e8 composta da 1 citt\u00e0 componente e 13 municipalit\u00e0."}
{"id": "1016924", "revid": "125719454", "url": "https://it.wikipedia.org/wiki?curid=1016924", "title": "Tesoro di Atreo", "text": "Il Tesoro di Atreo, detto anche Tomba di Agamennone, \u00e8 una maestosa tomba a \"tholos\" situata nei pressi della Rocca di Micene, in Grecia e fu scavata dall'archeologo Heinrich Schliemann nel 1879.\nDal quinto strato in su si trovano, a vari livelli, fori per chiodi disposti in serie orizzontali; si ritiene che fossero gli attacchi che fissavano alla parete elementi ornamentali, forse rosette in bronzo semplice o dorato.\nNel punto settentrionale della tholos si trova una porta, con triangolo di alleggerimento, che immette in una camera laterale dal soffitto piatto, tagliato nella roccia. Nel pavimento di questa camera collaterale si aprono due fosse. Il portale, che immetteva in questa camera, era chiuso da una porta a due battenti provvista di intelaiatura: sono tuttora visibili i fori dei chiodi che la fissavano al muro. Provengono probabilmente da questa camera due frammenti di rilievi in gesso, raffiguranti dei tori, conservati al British Museum. La tholos \u00e8 ancora ricoperta\ndal tumulo che conserva tracce del muro di contenimento (krepis). Il contenuto originale di questa tomba \u00e8 sconosciuto. I frammenti di oro e le perline, trovati nel \"dromos\" e nel portale, non sono necessariamente contemporanei alla costruzione.\nStoria.\nCitata da Pausania, era ancora visibile nel 1879 quando l'archeologo tedesco Heinrich Schliemann scopr\u00ec le altre tombe reali sotto l'agor\u00e0 nella Rocca.\nFu edificata intorno alla met\u00e0 del XV secolo a.C. (circa due secoli prima dell'epoca presunta della Guerra di Troia) ed ospit\u00f2 i resti forse del sovrano che port\u00f2 a termine la ricostruzione della rocca o di un suo vicino regnante. La tomba ripete la forma di altre \"tholoi\" del Mediterraneo orientale, presenti anche nei dintorni di Micene (circa dodici), ma in forme monumentali e grandiose, arrivando ad essere uno dei pi\u00f9 impressionanti monumenti pervenutoci dall'epoca della Grecia arcaica.\nDescrizione.\nSi tratta di una camera semi-sotterranea a pianta circolare, con una copertura a sezione ogivale, realizzata con massi progressivamente aggettanti (falsa volta). \u00c8 alta tredici metri, mentre il diametro misura 14,50 metri: per trovare una costruzione in muratura con una copertura voltata altrettanto ampia si deve scorrere gli edifici conosciuti fino al Pantheon, costruito 1400 anni dopo. Grande attenzione fu posta nel posizionamento delle enormi pietre, sia per garantire la stabilit\u00e0 alla volta alle forze di compressione del peso, sia per ottenere una superficie interna perfettamente levigata, dove un tempo dovevano risaltare le decorazioni in oro, argento e bronzo.\nSi accede alla \"tholos\" da un corridoio scoperto inclinato o \"dromos\", lungo 36 metri e con le pareti rivestite di pietre. La \"tholos\" portava attraverso un breve passaggio alla camera funeraria vera e propria, scavata con una forma pressoch\u00e9 cubica.\nIl portale di ingresso del tumulo presentava una ricca decorazione: semicolonne in calcare verde con motivi a zig-zag sul fusto, un fregio con rosette sopra l'architrave della porta e decorazione a fasce con spirali per la lastra in marmo rosso che chiudeva l'apertura triangolare di alleggerimento sopra l'architrave. I capitelli sono a \"cavetto\", simili a quelli lotiformi egizi. Altre decorazioni erano intarsiate con porfido rosso e alabastro verde, un lusso sorprendente per l'et\u00e0 del bronzo."}
{"id": "1016925", "revid": "767487", "url": "https://it.wikipedia.org/wiki?curid=1016925", "title": "Vigilato speciale", "text": "Vigilato speciale (\"Straight Time\") \u00e8 un film del 1978 diretto da Ulu Grosbard, tratto dal romanzo \"Come una bestia feroce\" di Edward Bunker, che appare, in un piccolo cameo nel film, nei panni di un amico di Max.\nTrama.\nIl criminale Max Dembo, dopo essere uscito di prigione, tenta di condurre una vita normale ma, a causa di pregiudizi, delusioni, realt\u00e0 quotidiane e uno stressante responsabile della sua libert\u00e0 vigilata, precipita nuovamente nel mondo delle rapine nelle gioiellerie, nei supermercati e nelle banche."}
{"id": "1016929", "revid": "123463346", "url": "https://it.wikipedia.org/wiki?curid=1016929", "title": "J\u00f6rg Jarnut", "text": "\u00c8 autore di numerose ricerche sull'Alto Medioevo, in particolare sui Longobardi.\nStudioso delle istituzioni e della societ\u00e0 delle Invasioni barbariche e dell'Alto Medioevo, \u00e8 docente di Storia medievale all'Universit\u00e0 di Paderborn."}
{"id": "1016934", "revid": "110157", "url": "https://it.wikipedia.org/wiki?curid=1016934", "title": "\u00c5rj\u00e4ng (comune)", "text": "\u00c5rj\u00e4ng \u00e8 un comune svedese di 9.865 abitanti, situato nella contea di V\u00e4rmland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1016935", "revid": "26891", "url": "https://it.wikipedia.org/wiki?curid=1016935", "title": "Dardo IFV", "text": ""}
{"id": "1016937", "revid": "110157", "url": "https://it.wikipedia.org/wiki?curid=1016937", "title": "S\u00e4ffle (comune)", "text": "S\u00e4ffle \u00e8 un comune svedese di 15.583 abitanti, situato nella contea di V\u00e4rmland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1016939", "revid": "1494169", "url": "https://it.wikipedia.org/wiki?curid=1016939", "title": "Starter", "text": ""}
{"id": "1016945", "revid": "36426", "url": "https://it.wikipedia.org/wiki?curid=1016945", "title": "Tomba di Agamennone", "text": ""}
{"id": "1016946", "revid": "110157", "url": "https://it.wikipedia.org/wiki?curid=1016946", "title": "Squier Telecaster", "text": "La Squier Telecaster \u00e8 una chitarra elettrica prodotta dalla Fender Musical Instriments Corporation (FMI) con il suo marchio economico Squier presso vari produttori terzi basati in Asia. La chitarra, analogamente al modello Fender, \u00e8 in genere dotata di due pickup Single coil, un controllo di volume, un controllo di tono ed un interruttore a 3 vie per selezionare le diverse combinazioni di pickup.\nCollegamenti esterni.\nSito ufficiale di Squier"}
{"id": "1016947", "revid": "287204", "url": "https://it.wikipedia.org/wiki?curid=1016947", "title": "Gualtiero di Ch\u00e2tillon", "text": "Biografia.\nGualtiero, nato a Ronchin presso Lilla, studi\u00f2 a Parigi e a Reims sotto la guida di Stefano di Beauvais, resse la scuola cattedrale di Laon; in seguito fu canonico a Reims e ancora cancelliere di Enrico II Plantageneto ad Angers.\nDurante i suoi viaggi in Inghilterra al servizio del suo re, conobbe Giovanni di Salisbury e Thomas Becket. Dopo l'uccisione di Becket ruppe ogni relazione con Enrico II e si ritir\u00f2 ad insegnare a Ch\u00e2tillon.\nViaggi\u00f2 anche in Italia, a Bologna per studio e a Roma per collaborare con la Curia.\nNel 1176 l'arcivescovo di Reims, Guglielmo II di Champagne lo volle presso di s\u00e9 e poi lo fece canonico di Amiens, dove rimase fino alla morte (a parte i viaggi presso il suo superiore o per ambascerie).\nAttivit\u00e0 letteraria.\nNonostante i numerosi impegni politici ed ecclesiastici, fu uno scrittore prolifico.&lt;br&gt;\nA Roma compose satire contro la Curia (\"Propter Sion non tacebo\") e negli stessi anni poesie che danno l'allarme sui problemi della Chiesa, intessute di citazioni da poeti classici (\"Eliconis rivulo modice respersus\").\nLa sua opera maggiore \u00e8 l\"Alexandreis\" (\"Alessandreide\"), poema epico in esametri, composto di dieci libri. Il poema, il miglior esempio di poesia epica latina medievale narra l'epopea di Alessandro Magno sulla base di Curzio Rufo.\nAlcune sue poesie sono contenute nella raccolta dei \"Carmina Burana\"."}
{"id": "1016949", "revid": "1684799", "url": "https://it.wikipedia.org/wiki?curid=1016949", "title": "Thorns", "text": "I Thorns sono il gruppo di Snorre W. Ruch in arte Blackthorn, fondato inizialmente col nome di Stigma Diabolicum. La band \u00e8 oggi considerata da molti critici una delle band pi\u00f9 influenti del primo black metal norvegese\nStoria.\nDopo una prima parte di carriera che non ha visto release ufficiali per via dell'arresto di Snorre, giudicato complice di Varg Vikernes (in arte Burzum ) nell'omicidio di Euronymous, chitarrista e leader dei Mayhem, hanno pubblicato uno Split Cd con gli Emperor (Thorns vs Emperor) nel 1998. Il debutto del primo vero disco avviene nel 2001 con l'uscita di Thorns. Hanno militato nel gruppo Hellhammer e Satyr dei Satyricon come turnisti. Snorre W. Ruch, Jon T. Wesseltoft e Finn-Olav Holthe del gruppo The 3rd and the Mortal suonano in un progetto musicale ambient chiamato Thorns LTD che fa musica per gallerie d'arte e altri eventi artistici."}
{"id": "1016950", "revid": "78273", "url": "https://it.wikipedia.org/wiki?curid=1016950", "title": "Bulacan (Filippine)", "text": ""}
{"id": "1016951", "revid": "547992", "url": "https://it.wikipedia.org/wiki?curid=1016951", "title": "Carlotta Aggravi", "text": "Biografia.\nNata a Roma nel 1982, debutta giovanissima nel film \"Anche i commercialisti hanno un'anima\" (1994), regia di Maurizio Ponzi. Nel 1996 appare su Canale 5 nella miniserie televisiva di sette puntate, \"Caro maestro\", diretta da Rossella Izzo. Nel 2001 partecipa al film tv \"Francesca e Nunziata\", regia di Lina Wertm\u00fcller, trasmesso il 22 gennaio 2002 su Canale 5.\nDeve la popolarit\u00e0 alla serie televisiva trasmessa da Rai 1, \"Un medico in famiglia\", in cui ha il ruolo di \"Reby\", migliore amica di \"Maria\", interpretata da Margot Sikabonyi, doppiandolo anche nella serie animata omonima."}
{"id": "1016954", "revid": "51323", "url": "https://it.wikipedia.org/wiki?curid=1016954", "title": "Jan Axel Von Blomberg", "text": ""}
{"id": "1016955", "revid": "24886585", "url": "https://it.wikipedia.org/wiki?curid=1016955", "title": "FAT 16", "text": ""}
{"id": "1016956", "revid": "147225", "url": "https://it.wikipedia.org/wiki?curid=1016956", "title": "FAT 32", "text": ""}
{"id": "1016961", "revid": "767487", "url": "https://it.wikipedia.org/wiki?curid=1016961", "title": "Il colore della libert\u00e0 - Goodbye Bafana", "text": "Il colore della libert\u00e0 - Goodbye Bafana (\"Goodbye Bafana\") \u00e8 un film del 2007, diretto da Bille August.\nLa pellicola racconta il rapporto tra Nelson Mandela e la sua guardia carceraria, James Gregory. Il lungometraggo evidenzia il cambiamento di pensiero di Gregory nei confronti dei neri e in particolar modo di Mandela. Viene inoltre raffigurata la situazione politico-sociale del Sudafrica dalla fine degli anni '60 fino agli inizi degli anni '90.\nTrama.\nSudafrica, 1969: James Gregory, insieme alla famiglia, composta da sua moglie Gloria e dai loro due figli Brent e Natasha, parte alla volta dell'isola-prigione di \"Robben Island\", dove \u00e8 stato trasferito. Data la conoscenza della lingua degli Xhosa, il secondino viene incaricato di censurare le lettere che arrivavano ai carcerati e di controllare Nelson Mandela, tramite la sua posta e le visite con sua moglie Winnie.\nFin dai primi momenti trascorsi con Mandela, James viene a conoscere la sua grande forza ed il suo grande animo, tanto che presto tra la guardia e il prigioniero nascer\u00e0 un legame di amicizia. James cercher\u00e0 di conoscere meglio gli ideali del partito di Mandela, tanto da rubare una copia della Carta della Libert\u00e0, una sorta di costituzione contenente i principi e gli ideali di uguaglianza per cui Mandela lotta.\nMa quando, tempo dopo, James consegna un cioccolatino da parte di Nelson a sua moglie come regalo di Natale, scoppia uno scandalo che obbliga il superiore di Gregory ad abbandonare Robben Island e a trasferirsi per dirigere un altro carcere. L'intera isola se la prende con i Gregory, che di conseguenza fanno richiesta di trasferimento da Robben Island. Il governo di Pretoria non vuole per\u00f2 che il potenziale di Gregory venga sprecato, cos\u00ec gli viene proposto di continuare a gestire l'ufficio censura di Robben Island dalla vicina Cape Town.\nAnni dopo Mandela \u00e8 trasferito sulla terraferma nella prigione di Pollsmoor, vicino a Citt\u00e0 del Capo, seguito dalla famiglia Gregory. \u00c8 qui che avvengono i primi passi per raggiungere un accordo tra il governo sudafricano e l'ANC per la scarcerazione dei prigionieri politici come Mandela e la cessazione degli attentati terroristici.\nMandela \u00e8 quindi nuovamente trasferito, insieme alla famiglia di James, in una casa appena fuori citt\u00e0, venendo tenuti agli arresti domiciliari. Tutto sembra andare per il meglio, ma una sera arriva una chiamata con la quale viene comunicata la morte del figlio di James. Questa notizia giunge ai genitori come un lampo a ciel sereno. James ne rimane sconvolto, e riesce a risollevarsi dalla depressione proprio grazie alla forte amicizia instaurata con Mandela.\n1990. Mandela finalmente viene liberato. Fuori dai cancelli della sua casa ci sono ad attenderlo e ad acclamarlo centinaia di persone, tra cui la stessa Gloria Gregory, che appena vent'anni prima lo considerava un terrorista. Pochi anni pi\u00f9 tardi egli diverr\u00e0 il primo Presidente nero del Sudafrica"}
{"id": "1016963", "revid": "547992", "url": "https://it.wikipedia.org/wiki?curid=1016963", "title": "Shosholoza", "text": "Shosholoza \u00e8 un brano musicale tradizionale sudafricano, originario della Rhodesia, di genere folk. Il titolo \u00e8 una parola zulu che significa \"andare avanti\" o \"fare spazio al prossimo\", e allo stesso tempo ricorda onomatopeicamente il fischio del treno a vapore, di cui parlano le parole del brano. Originariamente, \"Shosholoza\" veniva cantato dai lavoratori della Rhodesia che si recavano in treno nel Transvaal per lavorare nelle miniere; oggi il testo esiste in numerose varianti, e in generale fa riferimento al Sudafrica anzich\u00e9 alla Rhodesia (una versione tipica potrebbe essere: \"Muoviti veloce / su quelle montagne / treno del Sudafrica\").\nGi\u00e0 noto al pubblico italiano per il film Io sto con gli ippopotami, il brano ebbe risonanza mondiale nel 1995, quando la nazionale sudafricana vinse la Coppa del Mondo di rugby. Da allora, \"Shosholoza\" \u00e8 diventato uno dei brani pi\u00f9 usati in Sudafrica nelle cerimonie sportive, tanto da essere considerato il secondo inno nazionale. Dal brano ha anche preso nome il team velico sudafricano che ha partecipato all'America's Cup.\nIl presidente sudafricano Nelson Mandela cantava questa canzone mentre lavorava durante la sua prigionia a Robben Island. Egli la descriveva come \"una canzone che compara la lotta all'apartheid al movimento di un treno in arrivo\" e proseguiva spiegando che \"il canto rendeva il lavoro pi\u00f9 leggero\".\nTradizionalmente, \"Shosholoza\" viene cantato da gruppi di soli uomini che si alternano secondo uno schema \"call and response\" (\"chiamata e risposta\"). Molti artisti contemporanei hanno interpretato questo brano tradizionale: tra gli altri, Ladysmith Black Mambazo, PJ Powers, The Glue, Peter Gabriel e Helmut Lotti (\"Out of Africa\").\nIl brano \u00e8 stato tra l'altro inserito nelle colonne sonore dei film \"Io sto con gli ippopotami\" (con il titolo \"Ciocio-ciociolosa\") e \"Invictus - L'invincibile\".\nIl Testo\nUna traduzione approssimativa del testo \u00e8 \nCome pronunciare il testo (in inglese)"}
{"id": "1016966", "revid": "436907", "url": "https://it.wikipedia.org/wiki?curid=1016966", "title": "Dredg", "text": "I Dredg (stilizzato dredg) sono un gruppo musicale rock alternativo statunitense, formati a Los Gatos (California) nel 1993.\nBiografia.\n\"Leitmotif\".\nNel marzo del 1998 il gruppo pubblic\u00f2 l'album di debutto \"Leitmotif\", distribuito dall'etichetta discografica indipendente Woven Recordings. Tale pubblicazione venne ristampata l'11 settembre 2001 dalla Interscope Records.\nCon la notoriet\u00e0 guadagnata dal passaggio a una major, i Dredg acquistarono quasi subito un posto importante fra i promotori della musica alternative, dato il sound unico e concettuale del loro primo disco, in larga parte strumentale. Vi fu il tentativo di produrre un film che avrebbe incluso tutti i brani dell'album in una sorta di video musicale, ma il progetto non fu portato a termine.\nNel 2001 usc\u00ec \"Industry Demos\", raccolta di quattro brani registrate dal gruppo prima di entrare a fare parte di un'etichetta discografica. Le quattro canzoni sono \"Of the Room\", \"Redrawing the Island Map\", \"Running Through Propellers\", e \"The Papal Insignia\".\n\"El cielo\".\nL'8 ottobre 2002 i Dredg pubblicarono il secondo album in studio \"El cielo\", un concept album ispirato alla vita di Salvador Dal\u00ed ed in particolare al dipinto \"Sogno causato dal volo di un'ape intorno a una melagrana un attimo prima del risveglio\", che in lingua inglese figura come \"Dream Caused by the Flight of a Bumblebee around a Pomegranate One Second Before Awakening\". Il brano d'apertura dell'album \u00e8 intitolato infatti \"Brushstroke:dcbtfoabaaposba\".\n\"Catch Without Arms\".\nIl 21 giugno 2005 \u00e8 la volta del loro terzo album \"Catch Without Arms\", pubblicato contestualmente al video del primo singolo, \"Bug Eyes\". Rispetto agli album precedenti, \u00e8 pi\u00f9 consistente l'elemento melodico, ben congeniale alla raffinata vocalit\u00e0 di Hayes, che mostra di sapere essere molto pi\u00f9 del cantante hardcore degli inizi. Durante le registrazioni dell'album, il gruppo ha composto anche i remix di \"Sang Real\" con Dan the Automator e di \"Ode to the Sun\" con Serj Tankian dei System of a Down; nessuno dei due brani \u00e8 stato inserito nella lista tracce dell'album.\nNella primavera del 2006 i Dredg hanno suonato nel tour \"Taste of Chaos\", insieme a gruppi come Deftones, Atreyu, Thrice e Story of the Year. Nello stesso anno hanno inoltre composto il sottofondo musicale per un film indipendente uscito nello stesso anno, \"Waterborne\". L'11 maggio il gruppo ha registrato la propria performance per un CD intitolato \"Live at the Fillmore\".\nAgli inizi di agosto 2006 i Dredg hanno annunciato che avrebbero suonato in due \"eventi speciali\" l'uno dopo l'altro il 14 e il 15 settembre al locale Catalyst di Santa Cruz, in California. \u00c8 stato in seguito rivelato che l'evento avrebbe compreso l'intero \"Leifmotif\" durante la prima serata e l'intero \"El cielo\" durante la seconda. Durante i concerti sono inoltre stati eseguiti alcuni brani tratti da \"Catch Without Arms\". Una prima versione di \"It's Not Worth It\" \u00e8 stata eseguita in entrambe le serate.\nDal 7 al 10 novembre 2006 il gruppo ha esordito con l'inedito \"Ireland\" durante un'esibizione tenutasi in California per promuovere il lancio del loro primo album dal vivo \"Live at the Fillmore\". Insieme al brano sono presenti anche alcuni tratti da \"Catch Without Arms\" e da \"El cielo\", come anche \"The Warbler\", ufficialmente dichiarata come una traccia dal vivo del disco.\nLa band \u00e8 apparsa nella lista di The Coterie, un gruppo di intellettuali inglesi col grado di membri onorari.\n\"The Pariah, The Parrot, The Delusion\".\nIl 14 febbraio 2007 i Dredg hanno annunciato sul loro sito ufficiale di essere in fase di produzione di un nuovo album, rivelando inoltre alcuni titoli che si sono aggiunti ad \"Ireland\". Tra i vari brani \u00e8 presente anche \"Fucking Smile Pt. 2\", continuazione di \"Fuckin Smile\", b-side del secondo album \"El cielo\".\nDurante la serie successiva serie di concerti in California, intorno alle prime settimane di aprile, il gruppo ha eseguito per la prima volta in pubblico altri brani estratti dall'album: \"Push Away\", \"It's Not Worth It\", \"Quotes\" e \"Wu\".\nL'8 luglio 2007 il cantante Gavin Hayes ha postato un comunicato sul Myspace ufficiale del gruppo in cui aggiornava i fan con nuove informazioni sul prossimo album e sul tour. La band \u00e8 poi stata in tour sino a settembre, per poi entrate in sala registrazione e lavorare al quarto album in studio. Hayes ha dichiarato che erano quasi pronte 12-15 tracce, ed altre si aspettavano essere scritte durante la fase di registrazione. Alcune delle canzoni gi\u00e0 suonate in tour erano al momento considerate gi\u00e0 pronte: \"Ireland\", \"Quotes\", \"Wondrous Miracle\", e \"Push Away\". Una nuova canzone intitolata \"Light Switch\" era al momento in fase di produzione.\nDurante il loro tour tra settembre e ottobre sulla West coast, i Dredg hanno eseguito nuove canzoni: \"Waterbourne\" (derivata dalle linee melodiche dei brani strumentali che Mark Engles e Dino Campanella hanno prodotto per la colonna sonora del film \"Waterbourne\"), \"I Don't Know\" (il cui testo si interroga sull'origine e sul destino della vita terrena), \"Wonderous Miracle\" (eseguita solamente al Catalyst Show di Santa Cruz, accanto ad alcuni pezzi strumentali e a nuove versioni, pi\u00f9 curate, di \"Ireland\", \"It's Not Worth It\" e \"Quotes\".\nNel tour estivo 2008, in Usa ed Europa, la band ha presentato alcune delle nuove canzoni, che potrebbero finire sul nuovo album anche con titoli diversi da quelli usati fino a quel momento: \"I Don't Know\", \"Waterbourne\", \"Saviour\" e \"Ireland\". L'uscita del nuovo lavoro, si leggeva in una nota sul sito ufficiale della band era prevista per il 9 giugno 2009: \"The Pariah, The Parrot, The Delusion\". A curare l'artwork Rohner Segnitz, cantante dei Division Day. Oltre alla versione basic dell'album saranno edite una versione LP e un'edizione limitata con una copertina alternativa.\nA supporto del nuovo lavoro, la band ha annunciato un tour in partenza il 9 marzo da Berlino, e a seguire una seconda data tedesca (11 marzo, Colonia) e una serie di concerti negli States fino a fine maggio. Non \u00e8 esclusa una seconda leg del tour tra fine primavera e inizio estate, con probabili tappe europee.\nOltre alla musica, la band si cimenta anche negli artwork, visibili sul sito ufficiale. I lavori artistici di Drew Roulette, il bassista del gruppo, sono apparsi ben due volte su T-shirts distribuite dalla marca statunitense Artus Clothing."}
{"id": "1016968", "revid": "125285567", "url": "https://it.wikipedia.org/wiki?curid=1016968", "title": "Clavinet", "text": "Il Clavinet \u00e8 uno strumento musicale a tastiera ideato da Ernst Zacharias e costruito dalla compagnia Hohner. \u00c8 essenzialmente un clavicordo nel quale le vibrazioni delle corde vengono rilevate da dei pick-up, analogo quindi nella produzione del suono alla chitarra elettrica.\nIl suo brillante suono staccato \u00e8 stato particolarmente usato nei brani funk, disco, rock ed \u00e8 un elemento distintivo della musica reggae. Furono prodotti vari modelli, la maggior parte dei quali presenta 60 tasti e 60 corde associate, una estensione quindi di 5 ottave, dal fa0 al mi5. \nFunzionamento.\nCiascun tasto termina con un tacchetto di gomma (definito \"tangente\") che viene spinto contro la corda dalla pressione del tasto stesso. L'impatto causa non solo la vibrazione della corda, ma interrompendone la lunghezza totale, ne determina anche l'intonazione. La corda \u00e8 infatti colpita in un determinato punto predefinito che corrisponde alla nota desiderata; questo \u00e8, semplificato, il meccanismo convenzionale del clavicordo. La vibrazione acustica viene convertita in segnale elettrico da dei pick-up. L'estremit\u00e0 di ogni corda, quella pi\u00f9 distante dal pick-up, passa attraverso un filo intrecciato; quando il tasto viene rilasciato il filo smorza immediatamente la vibrazione della corda. Questo meccanismo differisce completamente da quello degli altri strumenti a tastiera della Hohner, il Cembalet e il Pianet, che usano rispettivamente plettri e gommini appiccicosi per pizzicare ance di metallo.\nUn difetto classico del Clavinet, specialmente riscontrabile negli esemplari mal conservati, \u00e8 la perdita di consistenza delle tangenti in gomma, che tendono a divenire troppo appiccicose o addirittura a seccarsi, fessurandosi e trattenendo la corda; in tutti e due i casi, l'unica soluzione applicabile consiste nella sostituzione completa dell'intera dotazione di \"gommini\". Prima dell'attuale rinascita d'interesse (anche commerciale) nei confronti dello strumento (con conseguente ri-produzione dei kit di gommini necessari al suo corretto funzionamento), uno degli interventi pi\u00f9 comuni per risolvere, almeno parzialmente il deterioramento dei gommini consisteva nel trattarne la superficie con smalto per le unghie che, ovviamente dopo essersi asciugato, garantiva una relativa maggior rigidit\u00e0 superficiale.\nModelli.\nI diversi modelli presero le seguenti sigle: I, II, L, C, D6, E7 e Clavinet/Pianet Duo. La maggior parte hanno due serie di pick-up, una sopra e l'altra sotto le corde. Lo strumento possiede interruttori che le selezionano e ha un livello di segnale in uscita come quello della chitarra elettrica, adatto quindi ad un amplificatore per chitarra. I primi modelli erano caratterizzati da pick-up con bobina singola (single coil); il D6 introduce quelli del tipo \"six-core\". Originariamente il Clavinet era concepito per uso domestico e per l'esecuzione della musica antica europea, colta o folcloristica. Il modello L del 1968 aveva un corpo triangolare con rivestimento e gambe di legno, colori dei tasti inversi (bianco per la fila posteriore) e un leggio di plastica trasparente. Il modello finale E7 rappresentava il culmine di una serie di miglioramenti che avrebbero reso lo strumento pi\u00f9 adatto all'esecuzione dal vivo del rock, genere musicale in cui il suo uso divent\u00f2 molto comune. La produzione del Clavinet da parte della Hohner continu\u00f2 tuttavia solo sino al 1982. Va specificato che il nome \"Clavinet DP\" fu assegnato dalla ditta ad una serie di pianoforti digitali costruiti in Giappone alla fine degli anni '80. Questi strumenti erano concepiti per l'uso domestico e non ci fu nessun tentativo di emulare il vero suono del Clavinet reale. Nel 2000 la Hohner si distacc\u00f2 dallo strumento vendendo tutto il materiale di ricambio al sito web \"Clavinet.com\". Quest'ultimo ospita informazioni sugli strumenti a tastiera della Hohner, si occupa di restauro e della progettazione e vendita di nuovi pezzi di ricambio.\nMusica.\nIl suono archetipico del Clavinet pu\u00f2 essere ascoltato in \"The Journey\" da \"Journey to The Centre Of The Earth\" di Rick Wakeman, in \"Trampled Under Foot\" dei Led Zeppelin, \"Atlantis\" di Sun Ra, \"Machine Gun\" dei Commodores, \"Outta-Space\" di Billy Preston, \"Godbluff\" dei Van der Graaf Generator, \"Tank\" di Emerson, Lake &amp; Palmer, \"Head Hunters\" di Herbie Hancock, \"Easy\" dei Beta Band, \"Kid Charlemagne\" di Steely Dan, \"Concrete Jungle\" di Bob Marley &amp; The Wailers, \"Don't Call Her No Tramp \"di Betty Davis. Stevie Wonder, negli anni settanta, ha fatto grande uso del clavinet in alcuni dei suoi successi (\"Superstition\", \"Higher Ground\", \"You Haven't Done Nothin\"').\nIl brano \"Up on Cripple Creek\" dei The Band \u00e8 il primo esempio registrato di un Clavinet accoppiato ad un effetto a pedale wah-wah per chitarra. Recentemente figura John Medeski, un musicista conosciuto le cui esecuzioni al clavinet, si possono ascoltare in quasi ogni album del gruppo di jazz moderno chiamato Medeski Martin and Wood.\nUn Clavinet fu anche usato in \"Not David Bowie\" di Tori Amos, \"Fresh Tendrils\" dei Soundgarden, \"Warlocks\" dei Red Hot Chili Peppers e in \"Dirty Harry\" dei Gorillaz.\nIn ambito reggae il clavinet viene suonato da Augustus Pablo in alcuni brani dei suoi famosi album roots reggae/dub, \"King Tubby Meets Rockers Uptown\" (1972-1975) e \"Original Rockers\" (1972-1975).\nIn tv invece il clavinet viene usato per il TG5 dal 22 settembre 1997 al 15 aprile 2018 all'interno della sigla di testa e di coda dell'edizione della notte e all'interno della sigla di coda dell'edizione della mattina (nei primi due anni e poi raramente anche durante la sigla di testa dell'edizione stessa) e nuovamente dal 3 agosto 2021, mentre dal 16 aprile 2018 al 18 aprile 2019 e nuovamente dal 28 luglio al 2 agosto 2021 all'interno della sigla di testa e di coda dell'edizione della mattina e della notte, dal 19 aprile 2019 al 27 luglio 2021 solo all'interno della sigla di coda dell'edizione della mattina e della notte.\nDal 22 settembre 1997 al 18 settembre 2005 e dal 16 aprile 2018 \u00e8 il clavinet a fare l'ultima nota della sigla di coda dell'edizione della notte e della mattina, mentre dal 19 settembre 2005 al 15 aprile 2018 il clavinet \u00e8 stato sostituito nella sigla di chiusura di queste due edizioni dall'ultima nota della sigla principale delle altre tre edizioni (13:00, 20:00 e anche flash) che funge normalmente da sigla di chiusura."}
{"id": "1016969", "revid": "287204", "url": "https://it.wikipedia.org/wiki?curid=1016969", "title": "Manituana", "text": "Manituana \u00e8 un romanzo storico del collettivo Wu Ming del 2007.\n\"Manituana\" \u00e8 il primo romanzo di quello che i Wu Ming chiamano il \"Trittico Atlantico\", progetto che prevede la realizzazione di tre libri, tutti ambientati negli ultimi trent'anni del XVIII secolo, su entrambe le sponde dell'Oceano Atlantico. Intorno a ciascun libro si va sviluppando una serie di racconti, eventi e spettacoli teatrali-multimediali.\nIl libro \u00e8 pubblicato sotto una licenza Creative Commons (CC-BY-NC-SA-2.5-it) che permette \u00abdi riprodurre, distribuire, comunicare al pubblico, esporre in pubblico, rappresentare, eseguire[,] recitare\u00bb e \u00abdi modificare\u00bb l'opera attribuendo la paternit\u00e0, senza fini commerciali e mantenendo \u00abuna licenza identica o equivalente\u00bb.\nTrama.\nIl libro \u00e8 diviso in tre parti intervallate da due intermezzi, pi\u00f9 un prologo ed un epilogo.\nPrologo.\nSi svolge l'8 settembre 1755 presso il lago George, dopo una battaglia della guerra franco-indiana in cui i Mohawk appoggiavano gli inglesi contro i francesi.\nPur avendo vinto la battaglia, i Mohawk e gli inglesi hanno sub\u00ecto grosse perdite tra cui il leggendario capo Hendrick ucciso dai Caughnawaga, indiani alleati dei francesi, ed il loro comandante, William Johnson, \u00e8 rimasto gravemente ferito. Pur in quello stato egli nota la forza e la determinazione della giovane Molly Brant che riesce ad impedire che i guerrieri uccidano un ragazzino, tamburino dell'esercito francese, catturato prigioniero.\nPrima parte - Irochirlanda, 1775.\nLa \"Lunga Casa\" \u00e8 il nome che la Confederazione delle Sei Nazioni irochesi (Mohawk, Oneida, Cayuga, Onondaga, Tuscarora e Seneca) ha dato al territorio, situato a sud del lago Ontario, dove vivono da secoli, convivendo ormai da lungo tempo coi coloni europei, per la maggior parte d'origine irlandese e scozzese.\nAlla notizia delle prime rivolte contro gli inglesi all'interno della comunit\u00e0 si apre un aspro dibattito tra coloro che vorrebbero schierarsi coi rivoltosi e chi parteggia per la corona, anche se la maggior parte degli indiani propenderebbe per la neutralit\u00e0.\nGuy Johnson, succeduto nel ruolo di commissario per gli Affari indiani, al suocero William Johnson morto l'anno precedente, sente sulle spalle il gravoso fardello di cercare di essere all'altezza del predecessore, pur non avendone il carisma. Il suo compito \u00e8 quello di stroncare sul nascere le simpatie verso gli insorti, che sbocciano tra i coloni, i quali vedono nella rivolta la possibilit\u00e0 di affrancarsi dal giogo fiscale della madrepatria, e di spingere i pellerossa a scendere in guerra a fianco delle forze inglesi.\nPer ottenere questo scopo indice un grande concilio di tutte le trib\u00f9 ad Oswego, sulla sponda meridionale dell'Ontario, in modo da ottenere da tutti i grandi capi (i sachem) un atto di sottomissione al re e quindi impegnarli moralmente a fornire uomini per la causa lealista. \nIl convegno \u00e8 occasione di incontro e di mercato, quindi da ogni paese gruppi numerosi si accingono a raggiungere Oswego, viaggio non facile ed a volte pericoloso, per molti il viaggio \u00e8 anche l'occasione di lasciare zone ritenute ormai non pi\u00f9 sicure. Guy Johnson \u00e8 tra coloro che non ritiene sicuro lasciare la famiglia indifesa e quindi porta con s\u00e9 la moglie incinta e le figlie. Ma l'impresa non \u00e8 nata sotto una buona stella: durante una sosta la moglie, viene colta dalle doglie prematuramente, il parto si dimostra subito difficile, e dopo lunghe sofferenze, sia la madre che il neonato non sopravvivono. Pur disperato ed affranto, Guy sa che deve portare a termine l'impresa, ma anche il concilio non va secondo le aspettative, e nonostante l'alacre lavoro di intermediazione culturale svolto dall'interprete ufficiale, Joseph Brant, i sachem garantiscono lealt\u00e0 formale alla corona ma, a parte i Mohawk nessuno \u00e8 intenzionato ad inviare uomini in soccorso delle truppe inglesi. Quando finalmente Guy giunge a Montreal con le poche truppe che \u00e8 riuscito a mettere insieme viene trattato con alterigia e distacco dal generale Carleton comandante della piazzaforte. E la situazione non migliora neppure quando i suoi uomini riescono a sconfiggere i ribelli catturandone pure Ethan Allen, uno dei capi militari, che era divenuto una leggenda vivente ed era considerato invincibile.\nGuy Johnson capisce infine che la sua stessa posizione ufficiale \u00e8 minacciata e, anche influenzato dal vaticinio di una fattucchiera, prende la decisione di recarsi a Londra, direttamente dal re per consegnare personalmente Ethan Allen e gli altri ribelli catturati. della delegazione faranno parte anche Joseph Brant, Philip Lacroix (\"Le Gran Diable\" anch'egli un mito per le popolazioni indigene) ed il giovane Peter Johnson (figlio naturale di sir William e di Molly Brant) che \u00e8 riuscito a catturare personalmente il comandante ribelle.\nIntermezzo - Il passaggio, 1775.\nSull\"Adamant\", la nave che li porta in Inghilterra, ognuno ha tempo di mettere a fuoco i propri pensieri e di preparare le strategie future, in particolare Ethan Allen, imprigionato nella sentina, prepara un discorso sulla libert\u00e0 dei popoli che intende declamare al momento dello sbarco.\nIn realt\u00e0 appena scende viene insultato e fatto oggetto al lancio di verdure marce, da parte della folla che si \u00e8 radunata per vedere di persona il pericoloso bandito.\nSeconda parte - Mohock club, 1775-1776.\nA Londra, il romanzo segue in parallelo le vicende degli \"americani\" e di una banda di malfattori che si sono dati il nome di \"Mohock\" e compiono aggressioni e violenze travestiti da pellerossa.\nPer Guy Johnson il viaggio doveva servire per riprendere saldamente il posto di commissario per gli affari indiani del nordamerica che aveva visto messo in serio pericolo dalla politica del governatore Carleton, da questo punto di vista la missione \u00e8 un successo e la delegazione riesce a farsi ricevere dal ministro e dal re.\nI \"principi indiani\", come sono stati immediatamente (ed impropriamente) soprannominati dalla stampa Thayendanega e Philip Lacroix, divengono immediatamente un'attrazione mondana, e dovunque vadano, sempre accolti con grandi onori, enormi folle si ammassano per vederli. Tutto ci\u00f2 ha un impatto diverso sui due, mentre Joseph Brant prende coscienza del fatto che non pu\u00f2 continuare ad essere solo un interprete, ma dovr\u00e0 assumere un ruolo pi\u00f9 importante per la difesa dei diritti dei Mohawk, Philip non riesce ad adattarsi alla vita cittadina: la citt\u00e0 puzza, l'acqua non \u00e8 pura, la promiscuit\u00e0 \u00e8 insopportabile per lui. Appena riesce cerca di recarsi in campagna per tentare di ritrovare una natura meno contaminata e non vede l'ora di poter tornare ai suoi boschi, anche se il comprende che lo stile di vita dei mohawk e la loro nazione non potr\u00e0 resistere all'impatto con la civilt\u00e0 occidentale (una frase \u00e8 emblematica e viene ripetuta diverse volte nel romanzo: \"tutta la gente mohawk potrebbe stare in un paio di questi palazzi\")\nPeter Johnson \u00e8 colui su cui Londra ha l'effetto pi\u00f9 forte, accolto come un eroe a corte, per avere catturato un pericoloso bandito, riceve parole di grande stima da parte del re Giorgio III, che lo spingono ad arruolarsi nell'esercito, in partenza per combattere i ribelli del nord-America.\nDopo alcuni mesi, finalmente, giunge il momento di tornare in America, dove nel frattempo la rivolta ha preso sempre pi\u00f9 piede; resteranno in Inghilterra solo le figlie di Guy, in quanto il padre ritiene troppo pericoloso riportarle in patria, ci\u00f2 \u00e8 un ulteriore colpo per le ragazze gi\u00e0 provate dalla perdita della madre e dal lungo viaggio, ed in particolare per Esther, la maggiore, che sta anche attraversando il difficile momento del passaggio dalla pubert\u00e0 all'et\u00e0 adulta.\nNel frattempo si \u00e8 conclusa anche la parabola dei Mohock, che erano riusciti a far arrivare un delirante messaggio a Joseph Brant, in cui chiedevano di essere riconosciuti come settima nazione irochese, ma che poco tempo dopo vengono catturati, durante un rastrellamento della polizia.\nIntermezzo - Il ritorno, 1776.\nDurante una tempesta, le due navi su cui viaggiano, si perdono di vista e, mentre quella di Guy Johnson non ha grossi problemi ad arrivare a destinazione, il \"Lord Hide\", su cui sono Joseph Brant e Philippe viene spinto 600 miglia a sud, ed attaccato da un brigantino che intima loro di arrendersi agli \"Stati Uniti d'America\", una nazione che nessuno aveva mai sentito nominare prima. Con una certa difficolt\u00e0 riescono a respingere gli assalitori, ma tutti restano colpiti da quel nome e capiscono che a terra, una dura lotta li attende\nTerza parte - Cuore freddo, freddo, 1776-1779.\nLa guerra ha ormai raggiunto anche la valle del fiume Mohawk, costringendo a schierarsi o con la corona britannica o con gli indipendentisti, spesso persone amiche fino al giorno prima si sono trovate a doversi combattere. L'esercito di sua maest\u00e0 riusciva ancora a mantenere il controllo delle grandi citt\u00e0, ma, nelle campagne, i rivoltosi avevano occupato gran parte delle zone reputate ostili, per cui buona parte dei mohawk erano dovuti fuggire e si erano accampati nei pressi di fort Niagara, sulle rive dell'Ontario. Molly Brant, grazie alle sue conoscenze, per\u00f2 era riuscita a far s\u00ec che il suo paese e l'emporio venissero lasciati in pace dai ribelli, e, anche se ormai i rifornimenti arrivavano col contagocce, il suo negozio era l'unico punto, nel raggio di molte miglia, in cui fosse possibile rifornirsi.\nGuy Johnson, giunto a New York, perde tutta l'iniziativa che aveva dimostrato col viaggio in Inghilterra e resta li inchiodato domandandosi quale sia la miglior strategia da seguire. Nei fatti non avr\u00e0 pi\u00f9 alcuna rilevanza per la nostra storia. Per contro Joseph Brant, decide di iniziare, pur tra mille difficolt\u00e0, un'opera di proselitismo per trovare volontari e rifornimenti per la causa lealista.\n1777.\nLa guerra continua. Da una parte Joseph Brant coi suoi volontari (mohawk e bianchi) si dedica ad azioni di guerriglia contro le truppe ed alla sistematica distruzione delle fattorie dei coloni ribelli, dall'altra, il colonnello Nicholas Herkimer, comandante dell'esercito americano nella zona, risponde colpo su colpo cercando per\u00f2 di limitare le sue truppe, che spesso si lasciano andare ad atti di feroce barbarie.\nLa nazione irochese si \u00e8 divisa, mentre Mohawk e Senecas combattono con gli inglesi, gli Oneida si sono schierati con gli insorti, peggio ancora il Sacro Fuoco, emblema e cuore della confederazione \u00e8 stato spento: non era mai successo in tutti i secoli della storia irochese, per molti segno che la Lunga Casa ha i giorni contati. Alcuni \"sachem\" cercano di organizzare un nuovo concilio per riportare la pace nella nazione, concilio che per\u00f2 non si terr\u00e0 mai.\nGrazie ad informazioni avute dalla sorella, Joseph Brant riesce a tendere un'imboscata ai soldati di Herkimer (con cui in passato aveva combattuto i francesi) ad Oriskany, sconfiggendoli duramente ed uccidendo anche lo stesso colonnello. Nel corso della battaglia Philip uccide, con un atto inaudito ma necessario, un sachem degli Oneida, ci\u00f2 andr\u00e0 a far aumentare gli incubi che gi\u00e0 lo tormentano e lo porter\u00e0 a prendere la decisione di smettere di combattere.\nLa vittoria scatena per\u00f2 la reazione dei \"patrioti\" pi\u00f9 intransigenti che, non pi\u00f9 limitati da Herkimer, arrivano a minacciare anche Molly ed il suo paese, per cui lei fugge a fort Niagara portandosi appresso i compaesani, qui incontra Esther Johnson, ormai diventata donna ed innamorata di Philip, e la convince ad abitare con lei.\n1778.\nOrmai Joseph Brant \u00e8 diventato una leggenda, la fama delle sue imprese e del suo coraggio (tra gli amici) o della sua crudelt\u00e0 (tra i nemici) ha raggiunto livelli inaspettati, ormai viene segnalato dappertutto, anche contemporaneamente in luoghi distantissimi. George Washington ha messo una taglia sulla sua testa. Col progredire delle ostilit\u00e0 le crudelt\u00e0 dalle due parti, sono aumentate, ed anche Joseph non riesce (o spesso non vuole) porvi un freno.\nVerso la fine dell'anno, torna a fort Niagara, perch\u00e9 sua moglie \u00e8 morta di malattia, e qui, durante le esequie, rincontra Philip. Il dolore li riavvicina.\n1779.\nMentre la guerra volge a favore degli indipendentisti, Washington invia un'armata comandata dal generale John Sullivan, nei territori irochesi col compito specifico di radere al suolo ogni insediamento indiano, distruggere tutte le coltivazioni e catturare pi\u00f9 prigionieri possibili, indipendentemente dal sesso o dall'et\u00e0. Sullivan inizia quindi una sistematica campagna devastatrice che in breve cancella la Lunga Casa dalla faccia della Terra, permettendo ai coloni di stanziarsi in quei luoghi. Joseph Brant cerca di contrastarlo ma la disparit\u00e0 numerica \u00e8 troppo forte, e molti dei suoi sono stanchi di combattere. Per cercare di arruolare nuovi volontari torna ancora una volta a fort Niagara ma qui gli unici rimasti sono vecchi e bambini. Raccoglie un drappello male armato, e riparte, ma inaspettatamente anche Philip, spinto da un imperativo morale, si unisce a loro, bench\u00e9 sia intimamente convinto dell'inutilit\u00e0 del gesto. Prima di partire incontra Esther e le giura che al suo ritorno se ne andranno insieme per iniziare una nuova vita.\nOvviamente questi rinforzi non sono sufficienti e quando ci si rende conto che ormai Sullivan sta puntando ai territori dei mohawk, l'esercito di Joseph si scioglie come neve al sole: i bianchi decidono di riparare in Canada in attesa di rinforzi che non arriveranno mai, i Senecas se ne vanno cercando di trattare una pace separata, molti altri sono morti o fuggiti, gli anziani ed i bambini sono solo un peso e vengono rimandati a casa. Per tentare di difendere la valle del fiume Mohawk sono rimasti solo Jodeph, Philip ed altri tre guerrieri. Un'armata di cinque persone \"per salvare un pugno di anime dall'apocalisse\".\nDopo una corsa disperata, raggiungono il villaggio di Cayuga e riescono ad evacuare la cinquantina di donne, vecchi e bambini prima dell'arrivo di Sullivan. Ma mentre stanno ripartendo si imbattono in un gruppo di \"patrioti\" irregolari che precedono le truppe per poter saccheggiare e depredare le case abbandonate. Riescono facilmente a catturarli ma, Jonas Klug, il pi\u00f9 turpe del gruppo che era rimasto indietro, riesce a sparare un colpo, che indirizzato a Joseph, colpisce invece Philip, uccidendolo.\nPer Joseph ormai la guerra ha un solo scopo quello di ammazzare Jonas Klug.\nIntanto gli inglesi hanno abbandonato anche fort Niagara, Molly Brant \u00e8 riuscita ad ottenere dal governatore del Canada che il suo popolo possa stanziarsi su un arcipelago del lago Ontario chiamato le Mille Isole, ma che i Mohawk hanno ribattezzato Manituana.\nEpilogo.\n\"Valle del fiume Mohawk - 1783\"\nFinalmente, dopo anni di inseguimenti, Joseph riesce a raggiungere Jonas Klug, lo uccide e lo decapita, regalando poi la sua testa a Molly. Una magra consolazione, giacch\u00e9 la Lunga Casa non esiste pi\u00f9, e quello che era stato il sogno di William Johnson, un territorio in cui bianchi ed indigeni potessero vivere in pace, \u00e8 infranto per sempre. La guerra volge al termine, e al tavolo delle trattative siedono americani, inglesi e francesi, ma nessun pellerossa.\nMa Joseph si ripromette di non mollare, e se sar\u00e0 necessario torner\u00e0 a Londra, dove costringer\u00e0 i bianchi e il loro re a risarcire le sofferenze inflitte ai Mohawk, e li inchioder\u00e0 alle loro promesse.\nPersonaggi.\nMolti dei protagonisti del romanzo sono personaggi realmente esistiti.\nSir William Johnson.\nSir William Johnson \"Warraghiyagey\" (\u00abConduce Grandi Affari\u00bb) \u00e8 nato in Irlanda nel 1715, giunge in America nel 1738. In seguito viene nominato baronetto e commissario per gli Affari indiani del Nordamerica. Nel 1766 ha firmato un trattato di pace con Capo Pontiac. Muore nel 1774. Compare nel libro solo nel prologo, ambientato nel 1755 durante la Guerra franco-indiana.\nJoseph Brant.\nJoseph Brant \"Thayendanega\" (1742 - 1807) inizialmente lavora come interprete per il Dipartimento degli Affari indiani. Poi diventa un importante leader dei mohawk a capo della resistenza contro gli indipendentisti americani.\nMolly Brant.\nMolly Brant \"Degonwadonti\" (1736 - 1796) \u00e8 la sorella di Joseph Brant e la moglie di William Johnson. \u00c8 dotata di poteri paranormali (per la cultura occidentale, mentre per i mohawk, che pur le riconoscono un ruolo di guida spirituale, non \u00e8 cos\u00ec speciale), che le permettono di avere un rapporto quasi telepatico con persone ed animali. Il suo rapporto con Philip Lacroix quando che aveva soccorso quand'era un tamburino dell'esercito francese, \u00e8 molto forte. \nQuando la situazione diviene insostenibile e la fine della confederazione irochese inevitabile, riesce a trattare coi capi inglesi ed a ottenere che ci\u00f2 che la nazione mohawk possa trasferirsi sulle Mille Isole del lago Ontario.\nGuy Johnson.\nGuy Johnson (1740 - 1788) succede a William Johnson (di cui era sia nipote che genero) nella carica di commissario per gli Affari indiani del Nordamerica.\nPhilip Lacroix.\nPhilip Lacroix \"Ronaterihonte\" detto Grande Diavolo era un tamburino dell'esercito francese, sconfitto nella guerra franco-indiana. Stava per essere ucciso da indiani Mohawk, ma venne salvato e adottato da Molly. Sua moglie e sua figlia vennero uccise da dei guerrieri huron sbandati. Philip per vendicarsi li uccise tutti e 22, guadagnandosi il soprannome di \"Grand Diable\". All'epoca in cui \u00e8 ambientato il romanzo vive in completa solitudine, traducendo il vangelo in lingua mohawk, e facendo il cacciatore, a diversi giorni di viaggio dagli insediamenti pi\u00f9 vicini, dove scende solo una volta l'anno per scambiare le pelli coi prodotti che gli servono. Come guerriero \u00e8 praticamente imbattibile ed \u00e8 divenuto una leggenda vivente.\nPeter Johnson.\nPeter Warren Johnson, guerriero, figlio naturale di Sir William e Molly Brant. Ha trascorso l'infanzia nella casa di famiglia, Johnson Hall, che ha lasciato per andare a studiare a Philadelphia.\nDaniel Claus.\nDaniel Claus, tedesco, genero di Sir William di cui ha sposato la figlia Nancy. Commissario per gli indiani del Canada.\nRacconti Ammutinati e Prolegomeni.\nIn parallelo alla stesura del romanzo il collettivo ha scritto una serie di racconti che narravano di episodi precedenti a quelli narrati nel libro (Prolegomeni) o che, per ambientazione, epoca e stile si ricollegavano al mondo di Manituana. I racconti sono stati pubblicati nel sito di manituana all'indirizzo: http://www.manituana.com/section/76.\nRacconti Ammutinati.\nLa caduta di Donna del Cielo.\nUna leggenda indiana sulla creazione del mondo (dove per mondo s'intende il territorio della \"Lunga Casa\") che sarebbe sorto sul guscio di una grande tartaruga, sul quale sarebbe caduta una donna dal cielo che avrebbe generato due figli, da cui sarebbe nato tutto.\nIl cappello del signor Campbell.\nLa storia di un cappello di castoro, percorsa a ritroso da quando il sig. Campbell di Londra lo regal\u00f2 al figlio, indietro-indietro fino al cacciatore mohawk che aveva catturato i castori.\nIl piccolo viaggiatore.\nIl piccolo viaggiatore \u00e8 un batterio di vaiolo che dall'India, via Londra, arriva fino al nord America, utilizzando come mezzi di trasporto in buon numero di persone inconsapevoli.\nIl Demonio.\nBoston, 1774, un predicatore nerovestito tiene una concione contro il rum, ma la predica diventa per i presenti motivo per discutere degli ultimi avvenimenti politico-militari e preventivare un futuro poco roseo. La conclusione \u00e8 una bevuta generale nella bettola pi\u00f9 vicina.\nProlegomeni.\nBreed's Hill, 17 giugno 1775.\n\"Racconto. I prolegomeno al romanzo Manituana. Dicembre 2005\".\nSi narra delle vicende che portarono allo scontro sulla collina del titolo (anche se passer\u00e0 alla storia come \"battaglia di Bunker's Hill\") durante l'assedio di Boston da parte ribelli. Lo scontro si concluse con la vittoria degli inglesi, che riuscirono a cacciare i rivoltosi, ma a costo di perdite cos\u00ec alte che il generale Clinton che le comandava disse: \"Un'altra vittoria cos\u00ec e saremo in rovina!\".\nIndian Kings.\n\"Racconto. II prolegomeno al romanzo Manituana. Aprile 2006\".\nNella primavera del 1710 quattro importanti rappresentanti della nazione Mohawk visitarono Londra, su invito della regina Anna che intendeva stringere con loro un'alleanza antifrancese.\nUno solo di loro, Tiyanoga Hendrick, aveva un ruolo di spicco all'interno dei Mohawk, ma la stampa li battezz\u00f2 \"i quattro Re indiani\". Divennero immediatamente la massima attrazione pubblica.\nNegli anni successivi le vie di Londra furono terrorizzai da una masnada di balordi che si era data il nome di Mohock Club e vagava di notte, seminuda a compiere atti di puro sadismo sui malcapitati viandanti.\nHendrick's Dream.\n\"Racconto. III prolegomeno al romanzo Manituana. Estate 2006\".\n\u00c8 una quasi-biografia di Hendrick e di William Johnson, e dei rapporti tra i due, rapporti segnati dalla diversa maniera di concepire la vita ed i fenomeni naturali da parte di un europeo e di un amerindo. In particolare il sogno del titolo fa riferimento ad una caratteristica di questi ultimi che, quando desideravano qualcosa ne facevano richiesta al proprietario narrandogli di aver fatto un sogno in cui gli regalava proprio quella cosa.\nWarraghiyagey / The Funeral.\n\"Racconto. IV prolegomeno al romanzo Manituana. Dicembre 2006\".\n\u00c8 la cronaca del funerale di William Johnson \"Warraghiyagey\" per i Mohawk, avvenuto il 16 luglio 1774, intervallata con stralci del suo testamento\nDeganawidah / La Grande Pace.\n\"Racconto. V prolegomeno al romanzo Manituana. Marzo 2006\".\nDeganawidah \u00e8 il Pacifacatore. La sua fama lo aveva preceduto arrivando dall'altra parte dei Grandi Laghi. Egli era figlio di una vergine. Egli portava una nuova Legge: la Legge della Grande Pace. Ma quando i guerrieri Mohawk se lo trovarono di fronte videro solo un uomo vestito di nero. L'ira dei guerrieri, per essere stati ingannati, stava per esplodere, ma egli mantenne la calma e propose di essere sottoposto ad una prova. Sal\u00ec sul pi\u00f9 alto pino che cresceva sulla cascata e poi ordin\u00f2 che l'albero venisse abbattuto, in modo da piombare nella corrente dove nessuno sarebbe potuto tornare. Quando lo videro scomparire tra i flutti qualcuno si rallegr\u00f2: non sarebbero cambiati. Qualcuno si rattrist\u00f2: non sarebbero cambiati.\nMa il mattino dopo scorsero un filo di fumo nel bosco, andarono la e vi trovarono Deganawidah che fumava. Capirono che da allora, per loro, sarebbe iniziata la Nuova Vita.\nPontiac - Storia di una rivolta.\nNel 2007 viene realizzata un'opera multimediale (testo di Wu Ming, 2 alias Giovanni Cattabriga, musiche di Oppi, Pieretto, Pillia e Sommacal e disegni di Camuncoli e Landini) sulla rivolta indiana del 1763, guidata del capo Pontiac."}
{"id": "1016970", "revid": "1573940", "url": "https://it.wikipedia.org/wiki?curid=1016970", "title": "Cleonyminae", "text": "Cleonyminae \u00e8 una sottofamiglia di insetti della famiglia degli Pteromalidi (Hymenoptera: Chalcidoidea) comprendente circa 40 specie parassitoidi.\nMorfologia.\nI Cleonimini presentano una certa eterogeneit\u00e0 morfologica, possono essere confusi con gli Eupelmidi sia per i caratteri morfologici sia per la biologia. In generale hanno un corpo con colori non metallici nel capo e nel torace. Le antenne sono provviste di uno o pi\u00f9 anelli, in alcune specie sono ramificate nel maschio o comunque pi\u00f9 o meno differenziate.\nIl pronoto \u00e8 in genere piuttosto allungato, pi\u00f9 stretto del mesoscuto, generalmente a forma di campana. I notauli sono assenti o incompleti. Diverse specie hanno i femori anteriori ingrossati e, in alcune, dentati sulla faccia ventrale. Le ali sono talvolta ridotte oppure maculate.\nBiologia.\nI Cleonini di cui si conosce la biologia sono parassitoidi di Coleotteri xilofagi (Cerambicidi e Scolitidi) oppure di fitofagi che vivono negli steli di piante erbacee. Alcuni di questi appartengono all'ordine degli Imenotteri (Euritomidi, Aculeati).\nSistematica.\nLa sottofamiglia comprende circa 260 specie distribuite in oltre 40 generi:"}
{"id": "1016972", "revid": "1305772", "url": "https://it.wikipedia.org/wiki?curid=1016972", "title": "The J. Geils Band (album)", "text": "The J. Geils Band \u00e8 l'album discografico di debutto del gruppo musicale rock statunitense The J. Geils Band, pubblicato dalla casa discografica Atlantic Records nel novembre del 1970 ."}
{"id": "1016978", "revid": "1564499", "url": "https://it.wikipedia.org/wiki?curid=1016978", "title": "Sella di Conza", "text": "La sella di Conza \u00e8 un valico (697m) dell'Appennino meridionale che costituisce convenzionalmente il punto di demarcazione fra l'Appennino campano e l'Appennino lucano.\nGeografia.\nSegna il confine fra le province di Avellino e Salerno e si trova a breve distanza dal confine con quella di Potenza. Sulla Sella di Conza si incrociano la Strada statale 7 Via Appia e la Strada statale 91 della Valle del Sele, ed il punto in cui esse s'incrociano ricade nella provincia di Salerno (di cui segna il punto pi\u00f9 settentrionale), nella contrada omonima del comune di Castelnuovo di Conza. Tra i centri abitati pi\u00f9 vicini, oltre Castelnuovo, vi sono Sant'Andrea di Conza (AV), Conza della Campania (AV), Teora (AV), Pescopagano (PZ) e Santomenna (SA).\nSepara la valle adriatica dell'Ofanto da quella tirrenica del Sele."}
{"id": "1016980", "revid": "125621218", "url": "https://it.wikipedia.org/wiki?curid=1016980", "title": "Scott Burns", "text": "Biografia.\nScott Burns ha iniziato la sua carriera a Tampa in Florida nel 1984 come mixer dal vivo per band come Obituary e Massacre. Nel 1987 ha ottenuto un lavoro come ingegnere del suono negli studi di registrazione ai Morrisound Recording di Temple Terrace vicino a Tampa. I suoi primi lavori furono \"Ticket to Mayhem\" dei Whiplash e l'album \"Leprosy\" dei Death. Dopo che Burns aveva gi\u00e0 lavorato sull'album \"Schizophrenia\" dei Sepultura come ingegnere, gli fu permesso di produrre il loro album \"Beneath the Remains\" (1989). Questo \u00e8 stato il suo primo lavoro come produttore musicale. Molto rapidamente, grazie al suo lavoro per Death, Obituary, Atheist, Cannibal Corpse e Deicide ha ottenuto un alto status nella scena death metal. Oltre alle band locali della Florida, gli inglesi Napalm Death registrarono il loro album death metal \"Harmony Corruption\" su di lui. Ha anche prodotto l'album di debutto della band tedesca Atrocity. Divenne famoso per le produzioni per gli Atheist e \"Testimony of the Ancients\" dei Pestilence.\nSebbene fosse per lo pi\u00f9 impegnato con il suono death metal, rifiut\u00f2 i Bon Jovi per motivi di tempo, ha lavorato anche per altre band come Savatage e Annihilator. Negli anni '90 la critica crebbe sul suono piuttosto simile delle produzioni di death metal. Anche Scott Burns si stava stancando della scena e si ritir\u00f2 dalla produzione attiva nel 1998, lavorando solo saltuariamente.\nIl suo ultimo lavoro \u00e8 stato per gli Obituary, con il quale ha registrato l'album di reunion \"Frozen in Time\" (2005). Da allora si \u00e8 concentrato sul suo nuovo lavoro di programmatore.\nNegli anni '90, una foto incrociata di Scott Burns fungeva da logo per la campagna anti-Mosh del fondatore del gruppo norvegese dei Mayhem \u00d8ystein \"Euronymous\" Aarseth. Lo slogan era \"No fun, no core, no mosh, no trends\" ed \u00e8 stato presentato in tutte e nove le versioni dalla label discografica di Aarseth Deathlike Silence Productions (DSP). Con \"Anti-Mosh\", il giovane emergente movimento Black Metal voleva distinguersi dalla produzione di Burns, che a suo parere stava diventando sempre pi\u00f9 commerciale, e Death Metal.\nHa prodotto in tutto 131 album dal 1985, quasi tutti gruppi death metal (e sottogeneri), ha interrotto la carriera di produttore musicale nel 2005 per diventare programmatore informatico. Scott Burns vive attualmente in una villa di Los Angeles, non lontano da Hollywood.\nAttivit\u00e0 come doppiatore.\nDal 2002 al 2006, Scott Burns ha esercitato anche il ruolo di doppiatore, doppiando Bowser in alcuni videogiochi della serie Mario di Nintendo, tra i quali si ricorda \"Mario Slam Basketball\"."}
{"id": "1016984", "revid": "111689139", "url": "https://it.wikipedia.org/wiki?curid=1016984", "title": "Francesco Maria Zanotti", "text": "Biografia.\nNacque a Bologna il 6 gennaio 1692. Dal 1718 fu professore di filosofia all'Universit\u00e0 di Bologna, e nel 1723 fu nominato Segretario dell'Istituto di scienze, del quale in seguito (1766) divenne presidente. Mor\u00ec a Bologna il 25 dicembre 1777. Suo fratello fu Giampietro Zanotti, pittore e storico, il figlio di Giampietro, Eustachio Zanotti, fu un famoso astronomo e ingegnere idraulico.\nPrincipali contributi.\nZanotti pens\u00f2 di applicare alle idee la teoria dell'attrazione di Newton, e in proposito scrisse un opuscolo (che finse di tradurre dal francese): \"Della forza attrattiva delle idee\" (1747). Scrisse anche una \"Filosofia morale\" (1754), essenzialmente una sintesi dell'etica di Aristotele. Tra le opere epistemologiche la principale \u00e8 \"Della forza dei corpi che chiamiamo viva\" (1752), che si inserisce in una questione vivacemente dibattuta tra seguaci di Leibniz e di Cartesio. Nel \"De viribus centralibus\" (1762) Zanotti espone secondo una prospettiva relativamente originale la teoria newtoniana dell'attrazione. \nZanotti scrisse molte altre opere, tra cui saggi di poetica, composizioni in versi, un \"Ragionamento sopra la filosofia\", \"Paradossi\" e un \"Epistolario\".\nFortuna.\nUno dei principali motivi di interesse della figura di Zanotti \u00e8 la grande fortuna che ebbe in Italia nella prima met\u00e0 dell'Ottocento.\nSu molti argomenti era considerato una fonte autorevole, come testimonia, ad esempio, Leopardi, che incluse vari passi di Zanotti nella sua celebre \"Crestomazia italiana della prosa\". Il Fantuzzi ne scrisse una biografia."}
{"id": "1016985", "revid": "118899458", "url": "https://it.wikipedia.org/wiki?curid=1016985", "title": "Aree naturali protette della Campania", "text": "Le aree naturali protette della Campania occupano un territorio pari al 25% dell'intera superficie regionale e coprono per lo pi\u00f9 il piano montano o collinare, salvo in rare eccezioni come nella valle del Sele e del Volturno.\nParchi nazionali.\nParco nazionale del Vesuvio.\nIl Parco nazionale del Vesuvio \u00e8 nato il 5 giugno 1995 per il grande interesse geologico, biologico e storico che il suo territorio rappresenta. La sede dell'Ente parco \u00e8 collocata nel comune di Ottaviano. L'area protetta \u00e8 coperta dai boschi e dalle macchie del piano collinare del Vesuvio fino alle colate laviche della cima del monte. Interessanti elementi floristici endemici lo contraddistinguono come il lichene \"Stereocaulon vesuvianum\" e la \"Genista aetnensis\", nonch\u00e9 l'importante stazione relitta di \"Betula pendula\" sul Monte Somma e nella Valle del Gigante.\nParco nazionale del Cilento, Vallo di Diano e Alburni.\nIl parco nazionale del Cilento, Vallo di Diano e Alburni \u00e8 senza dubbio l'area protetta pi\u00f9 importante e la pi\u00f9 vasta di tutta la regione. E', inoltre, il parco nazionale pi\u00f9 esteso, raggiungendo i 181.048 ettari. \u00c8 formato dal contributo di 80 comuni e 8 Comunit\u00e0 montane. Dal 1998, insieme con i siti archeologici di Poseidonia (la romana Paestum) e Elea (la romana Velia) e la certosa di Padula, il parco nazionale del Cilento, Vallo di Diano e Alburni \u00e8 parte del patrimonio dell'Umanit\u00e0 sotto l'egida Unesco. Dal 1997 il parco \u00e8 Riserva della biosfera e, dal 2010, \u00e8 il primo parco nazionale italiano a diventare \"Geoparco\". Ricchissima di biodiversit\u00e0, \u00e8 stata istituita per preservare un variegato sistema di ambienti e specie animali e vegetali. Il pi\u00f9 celebre ed interessante endemismo del parco \u00e8 la \"Primula palinuri\"; nel piano montano si segnala inoltre la presenza dell'aquila (\"Aquila chrysaetos\"), il corvo imperiale (\"Corvus corax\") e la lontra (\"Lutra lutra\").\nParchi Regionali.\nParco regionale dei Monti Picentini.\nIl Parco regionale dei Monti Picentini fu istituito nel 1995, ha sede a Nusco. Area formata da calcare e dolomiti fra le provincie di Avellino e Salerno. La vetta pi\u00f9 alta \u00e8 il Monte Cervialto (1.809 m). Del parco fanno parte l'Oasi naturale del Monte Polveracchio e l'Oasi naturale della Valle della Caccia. Da segnalare la presenza del Pino nero, del lupo, dell'aquila reale e della \"Salamandrina terdigitata\"."}
{"id": "1016986", "revid": "729019", "url": "https://it.wikipedia.org/wiki?curid=1016986", "title": "Triple X Records", "text": "La Triple X Records \u00e8 un'etichetta discografica statunitense con sede a Los Angeles che si occupa dei generi hip hop, electronic, punk e rock."}
{"id": "1016987", "revid": "709565", "url": "https://it.wikipedia.org/wiki?curid=1016987", "title": "Freccia (disambigua)", "text": ""}
{"id": "1016989", "revid": "1305772", "url": "https://it.wikipedia.org/wiki?curid=1016989", "title": "Miss America (disambigua)", "text": ""}
{"id": "1016991", "revid": "124646913", "url": "https://it.wikipedia.org/wiki?curid=1016991", "title": "Battaglia della Calva", "text": "La battaglia della Calva (romancio \"chalavaina\", tedesco \"Schlacht an der Calven\") tra gli eserciti delle \"Tre Leghe\" e della \"Lega sveva\" avvenne il 22 maggio 1499 all'imbocco della Val Monastero, tra Tubre e Glorenza, in alta Val Venosta. Fu una delle battaglie decisive della guerra sveva.\nI motivi dello scontro.\nGi\u00e0 dall'alto medioevo la Val Venosta e la Val Monastero erano contese tra la diocesi di Coira e la Contea del Tirolo. Nel secolo XIII i conti di Tirolo ottennero il controllo sulla Val Venosta e la bassa Engadina. Ma i beni e i diritti del vescovo di Coira non vennero messi in discussione. Erano concentrati soprattutto nell'alta Val Venosta. A Malles esisteva un tribunale vescovile per i vassalli del vescovo, i cosiddetti \"Gotteshausleute\" (\"caddei\" la gente della casa di Dio), mentre a Burgusio risiedeva un rappresentante del vescovo di Coira.\nDopo che, nel 1363, la contea del Tirolo and\u00f2 agli Asburgo, questi tentarono ripetutamente di restringere i diritti vescovili in bassa Engadina, in Val Monastero e in Val Venosta, e di affermare la propria autorit\u00e0. I sudditi del Vescovo, reagendo a questi tentativi, si riunirono nella \"lega della Casa di Dio\" o \"Lega Caddea\", cui aderirono le giurisdizioni della bassa Engadina, della Val Monastero e dell'alta Val Venosta (1415). Il principe vescovo di Coira, all'epoca Heinrich von Hewen, nobile svevo, si trov\u00f2 tra i due fronti. Nella sua veste di signore feudale era chiaramente interessato a respingere i tentativi di egemonia degli Asburgo, ma come pastore non aveva alcun interesse a promuovere eccessivamente l'influenza comunitaria e libertaria che proveniva dalla nascente confederazione elvetica.\nVerso la fine del secolo XV parve che gli Asburgo riuscissero ad affermare la loro influenza su tutte le Alpi centrali. L'imperatore Massimiliano I riun\u00ec sotto una sola corona i territori asburgici e la corona borgognona e, a partire dal 1495, tent\u00f2 di dare inizio ad una profonda riforma del Sacro Romano Impero, per rafforzare il potere centrale. I cantoni svizzeri confederati rifiutarono di associarsi alla riforma, opponendosi all'Impero e agli Asburgo. Nel 1497/99 i cantoni svizzeri si associarono alla \"Lega Caddea\", alla \"Lega Grigia\" e alla \"Lega delle Dieci Giurisdizioni\" (le \"Tre Leghe\"): un'alleanza indirizzata senz'altro contro i tentativi di espansione degli Asburgo verso i Grigioni, espansione volta anzitutto ad assicurarsi il controllo dei territori asburgici in Svizzera e quello sui passi montani che mettevano in comunicazione con l'Italia settentrionale.\nInfatti il crescente potere degli Asburgo aveva provocato, a partire dal 1494, un lungo conflitto con la Francia, che aveva per oggetto l'egemonia sulla penisola italiana. Per questo motivo assumeva un'importanza determinante il controllo dei passi alpini che consentivano un intervento diretto in Lombardia. Uno di questi passi era il Passo di Umbrail, tra Val Monastero e Valtellina, che assicurava una via diretta tra Innsbruck e Milano. La scintilla che fece scoppiare il conflitto fu un assalto di truppe tirolesi al monastero benedettino di San Giovanni, in Val Monastero. La guerra si estese ben presto coinvolgendo i cantoni svizzeri e le \"Tre Leghe\" contro gli Asburgo, appoggiati dalla \"Lega Sveva\". Il vescovo di Coira, in un primo tempo, tent\u00f2 di mediare tra le parti, ma venne accusato di tradimento, e dovette riparare a Innsbruck. La guerra sveva aveva avuto inizio.\nL'obiettivo principale di questa guerra, per Massimiliano, era anzitutto la conquista dell'Engadina e della Val Monastero, mentre per gli svizzeri la posta in gioco era l'indipendenza dagli Asburgo. A fine marzo 1499 truppe austriache e sveve irruppero nella bassa Engadina, fino a Zernez, e in Val Monastero. Il rappresentante del Vescovo a Burgusio dovette darsi alla fuga, mentre la badessa del monastero di S. Giovanni venne presa in ostaggio assieme ad altre 33 persone. Tra Malles e Glorenza Massimiliano, in vista di una battaglia decisiva contro gli svizzeri, riun\u00ec un esercito di 12.000 uomini, che comprendeva truppe tirolesi, compagini sveve e mercenari italiani. A difesa dell'accampamento, tra Tubre e Laudes venne costruito un vallo con pietre e legna, fortemente munito e rafforzato da 8 bocche da fuoco, che tagliava in due la Val Monastero, dove il Rio Ram si getta nell'Adige.\nLe fasi dello scontro.\nGuidate da Benedikt Fontana, le tre leghe decisero di affrontare l'esercito asburgico. L'11 maggio le truppe asburgiche furono scacciate dal Passo del Forno. Il 17 maggio la forza principale dei confederati (all'incirca 6300 uomini) si mosse da Zuoz verso la val Monastero, e il 21 maggio furono a ridosso del vallo difensivo. Decisero di non attendere oltre e di attaccare gli austriaci il giorno seguente: i rifornimenti delle truppe erano molto difficili, e si sapeva che Massimiliano stava sopraggiungendo con un altro esercito. Nella casa detta \"Chalavaina\" (da cui la denominazione reto-romana \"battaglia da Chalavaina\") si tenne un breve consiglio di guerra, durante il quale venne approntato il piano della battaglia.\n2000 circa dei 12.000 uomini di Massimiliano erano stazionati lungo il vallo, 1200 mercenari italiani coprivano il fianco destro e 200 tirolesi presidiavano il ponte al di dietro del vallo. Un paio di chilometri a monte del vallo, a Tubre, anche la rocca di Castel Rotund era occupata dagli asburgici. Il resto dell'esercito era schierato come riserva in Val Venosta, tra Burgusio e Glorenza.\nIl piano svizzero prevedeva l'aggiramento delle truppe asburgiche, piuttosto che tentare un disperato attacco frontale al vallo. Un contingente di 2-3000 uomini, al comando dei capitani Wilhelm von Rigk e Niklaus Lombrins, condotto da guide locali sal\u00ec sino ai 2300 metri di cima Slingia per giungere in questo modo alle spalle del nemico. Castel Rotund, dal quale era impossibile non notare la manovra, rappresentava un problema, occupato come detto da truppe austriache. La manovra aggirante ebbe quindi inizio verso mezzanotte, ragion per cui parte delle truppe si perse nel buio, e invece di puntare direttamente su Laudes si mosse verso la Val Arunda.\nI confederati raggiunsero la val Venosta sul far del giorno, dove immediatamente si scontrarono con le truppe asburgiche. Ma quando si sparse la voce dell'arrivo di una forza di 30.000 svizzeri, tra le file asburgiche scoppi\u00f2 il panico, e parte delle truppe si diede alla fuga. Le truppe svizzere puntarono verso il ponte dietro al vallo, dove per\u00f2 parte degli austriaci in ritirata si un\u00ec ai Tirolesi, resistendo con grande tenacia. La lotta si protrasse per alcune ore, ma il ponte non venne conquistato, e il vallo non fu preso alle spalle. Il piano degli svizzeri stava fallendo.\nNel frattempo la forza principale degli svizzeri aveva ricevuto il segnale convenuto per l'attacco, che per\u00f2 non aveva ancora avuto luogo, per timore di subire perdite troppo elevate, e in attesa che il vallo venisse attaccato alle spalle. Ma quando giunse la notizia del fallimento della manovra aggirante, gli svizzeri decisero di attaccare frontalmente, e riuscirono, a prezzo di gravi perdite, ad espugnare il vallo. Tra i morti vi fu anche Benedikt Fontana, il condottiero delle forze confederate. Secondo una leggenda, ferito a morte sul vallo, avrebbe spronato i propri uomini con le parole \u00ab\"Hei fraischgiamank meiss matts, cun mai ais be \u00fcn hom da fear, quai brichia guardad, u chia hoatz Grischuns e Ligias u maa non pl\u00fc\"\u00bb (Avanti ragazzi miei, io sono solo un uomo, non guardate me, oggi Leghe e Grigioni, o mai pi\u00f9). Lo sfondamento del vallo provoc\u00f2 la fuga dei difensori, che coinvolse anche i mercenari italiani.\nGli svizzeri inseguirono i fuggitivi lungo la Val Venosta. Numerosi lanzichenecchi in fuga morirono nell'Adige, in piena per il disgelo primaverile, quando i ponti cedettero sotto il loro peso. Morirono circa 5000 uomini, tra svevi, tirolesi e italiani. Le perdite svizzere ammontarono a 2000 uomini. Gli svizzeri, avanzando in Val Venosta, bruciarono e saccheggiarono undici paesi della valle, fra cui Malles, Burgusio e Silandro, e una sola citt\u00e0 quella di Glorenza. Le truppe della Lega assediarono anche alcuni castelli, ma senza alcun successo, e uccisero tutti i maschi di pi\u00f9 di 12 anni. Per rappresaglia, a Merano 38 ostaggi della Lega vennero torturati a morte.\nDopo la battaglia.\nIl 25 maggio gli svizzeri si ritirarono oltre il passo del Forno, portando con s\u00e9 300 cannoni di piccolo calibro e 8 cannoni di grosso calibro, predati all'esercito imperiale. Quattro giorni dopo Massimiliano giungeva a Glorenza, rasa al suolo. Per vendetta invi\u00f2 un esercito forte di 15.000 uomini in Engadina, che per\u00f2 dovette ritirarsi poco dopo, perch\u00e9 i confederati, ritirandosi, avevano bruciato tutti i villaggi e asportato viveri e foraggio.\nLa battaglia della Calva fu la battaglia decisiva della guerra sveva. Massimiliano non riusc\u00ec a convincere i suoi alleati svevi ad inviare nuovi contingenti nei Grigioni, e dovette ben presto far ritorno al Lago di Costanza. Nella pace di Basilea i confederati non ottennero, come sperato, l'abrogazione dei diritti asburgici sulla Lega Grigia e la Lega delle dieci Giurisdizioni, ma bloccarono in ogni caso ogni tentativo di ulteriore espansione asburgica. La battaglia della Calva segna anche la data di nascita delle Tre Leghe. Solamente l'alta Val Venosta rimase solidamente in mano degli Asburgo, e nel 1618 le Tre Leghe rinunciarono definitivamente ad ogni pretesa su questo territorio."}
{"id": "1016997", "revid": "1543377", "url": "https://it.wikipedia.org/wiki?curid=1016997", "title": "Architettura greca arcaica", "text": "Larchitettura greca arcaica viene in genere collocata dal VII secolo a.C. al 480 a.C., anno della distruzione persiana di Atene, momento dopo il quale l'arte greca raggiunse la fase del suo apogeo, cui si riserva la definizione di architettura greca classica. Rispetto alla precedente fioritura dell'architettura micenea (fino circa al 1300 a.C.) esiste un buco di alcuni secoli, quelli del cosiddetto Medioevo ellenico, nel corso del quale si colloca il convenzionale passaggio dall'et\u00e0 del bronzo all'et\u00e0 del ferro.\nLa ripresa dell'architettura nel tardo Medioevo ellenico, nel cosiddetto periodo dello stile geometrico (secoli X-VIII a.C.), si manifest\u00f2 in un primo periodo con diverse differenze: invece di cittadelle sovrastate da un palazzo del sovrano vennero costituendosi insediamenti dal nuovo carattere urbano, o poleis, cui fra l'altro corrisposero forme rinnovate di architettura religiosa, con la comparsa dei primi sacrari, poi templi, contestualmente al definirsi di un pantheon di divinit\u00e0 olimpiche. Questi edifici avevano una struttura affine a quella del \"m\u00e9garon\", come attestato dai resti di quello di Tirinto, ed erano costruiti con mattoni di argilla essiccata al sole con l'aggiunta di travi in legno strutturale come sostegno. A differenza dei palazzi minoici o micenei la copertura degli edifici sacri prevedeva un'orditura lignea a falde sensibilmente inclinate. Inoltre l'adozione di un peristilio di sostegni lignei - affinch\u00e9 la cella in materiali deperibili fosse protetta dalle sporgenti falde del tetto, ma anche per conferire maggiore solennit\u00e0 sacrale - si pales\u00f2 in questo periodo ed ebbe una fondamentale importanza negli sviluppi dell'architettura greca templare arcaica.\nTempli lignei.\nL'edificio pi\u00f9 antico conosciuto del mondo greco, scoperto nel 1981 a Lefkandi, in Eubea, rischiara in qualche misura le profonde oscurit\u00e0 (\"The Dark Age\") precedenti all'avvento del cosiddetto periodo arcaico. Si tratta di una grande costruzione fondata su uno zoccolo in pietra, sormontato da muri in mattoni crudi e circondato da un colonnato esterno in legno strutturale. L'edificio, lungo pi\u00f9 di 40 m, fu utilizzato come sepoltura di un importante personaggio che sub\u00ec il rito dell'incinerazione secondo modalit\u00e0 molto simili a quelle descritte da Omero, ed \u00e8 databile verso il 950 a.C. Le pareti interne erano coperte da stucco, mentre il tetto di canne era sostenuto da pali.\nPer trovare un tempio ligneo di cui siano rimaste tracce archeologiche si deve arrivare al 750 a.C. all'Heraion di Samo, dove il colonnato venne aggiunto attorno alla cella costruita circa cinquant'anni prima, per poi venire completamente sostituito all'inizio del VII secolo a.C.\nUn nuovo progresso tecnico fu l'introduzione delle tegole in terracotta, introdotte a Corinto nel VII secolo a.C.: il loro peso fece s\u00ec che si abbassasse la pendenza delle falde (rispetto alle coperture in paglia) e che le colonne fossero costruite in pietra, oltre a un miglioramento nella tecnica di costruzione dei muri. Uno dei primi templi ad avere la copertura in tegole fu il tempio di Apollo a Thermos, edificato verso il 630 a.C., in un momento di transizione dal legno alla pietra: le colonne erano lignee (quindici sui lati lunghi e cinque su quelli corti, sostituite con colonne di pietra in eta ellenistica), e con le pareti in mattoni crudi reggevano la copertura coperta da tegoli. Al centro della cella si allineava un'altra fila di colonne (una caratteristica presto abbandonata per i templi successivi), mentre per la prima volta si incontra un portico posteriore (\"opistodomo\"). La trabeazione era lignea (e non venne mai sostituita), con abbondanti decorazioni in terracotta quali metope (80 cm per lato) e triglifi che preludevano ai futuri sviluppi dell'ordine dorico. Le metope, che erano fissate a un sostegno in mattoni crudi, sono pervenute ai giorni nostri e raffigurano immagini di Gorgoni e altre scene mitologiche; anticamente presentavano una policromia a colori vivaci. I triglifi erano pure in terracotta o in legno e servivano sia come decorazione che come protezione per le travi della trabeazione. Sulla gronda erano allineate file di maschere in terracotta, antenate delle antefisse.\nTempli dorici.\nIl primo ordine architettonico a costituirsi in forma distinta (lontano ancora dalla sintesi canonica definita fra et\u00e0 classica ed ellenistica), alquanto austero, fu quello dorico, definito nel VII secolo a.C.: colonna sensibilmente rastremata verso l'alto e scanalata, coronata da largo capitello a forma di braciere sormontato da abaco a tavoletta quadra, trabeazione piuttosto alta nei primi tempi, connotata dall'alterna cadenza di triglifi e metope, fronte a oriente, cella contenente la statua della divinit\u00e0 preceduta da un vestibolo o un atrio con colonne (il \"pronao\"), una sala dietro alla stanza della statua come camera del tesoro o dell'oracolo e il posteriore nicchione quadro dell'opistodomo, che in genere concludeva il naos simmetricamente rispetto al suo ingresso \"in antis\"; le ricche offerte conservate nell'opistodomo e nel pronao erano protette da cancellate metalliche; l'altare per i sacrifici di animali era situato davanti all'ingresso, per cui i fedeli lo guardavano dall'esterno e la sua forma esteriore doveva pertanto risultare esteticamente bella e interessante.\nA partire da questi presupposti verso la met\u00e0 del VII secolo i greci svilupparono una grande perizia nello scolpire la pietra sia per architettura che per scultura, e in un primo tempo gli elementi lapidei si adattarono alle forme di ci\u00f2 che fino ad allora era stato in legno: per questo si parla anche di \"carpenteria in pietra\", secondo una tradizione interpretativa che risale a Vitruvio. Secondo altri studiosi invece gli elementi dello stile dorico non ricalcavano strutture funzionali gi\u00e0 in legno, ma erano delle invenzioni puramente estetiche, che creavano particolari effetti monumentali. Un'altra questione aperta \u00e8 il rapporto tra il nascente stile dorico e l'architettura dei templi egizi, altrettanto dotati di muratura e colonne (come il Tempio di Amon a Karnak costruito tra il XVII e l'XI secolo a.C.). L'ipotesi dipende anche dalla datazione dei primi templi dorici: se fossero stati costruiti con certezza dopo circa il 660 a.C. allora l'influenza egizia sarebbe pi\u00f9 probabile per via dei contatti pi\u00f9 stretti tra le due culture. Indizi sono anche la scultura monumentale greca arcaica, cos\u00ec rigida e frontalmente statica, come nelle figure egizie, e la simile tecnica di posa in opera e di levigatura delle pietre massicce tra la fine del VII e l'inizio del VI secolo.\nIn Grecia.\nUno dei primi templi circondati da colonne in pietra \u00e8 il tempio di Artemide a Garitsa (Corf\u00f9), costruito tra il 590 e il 580 a.C. \u00c8 anche il primo esempio conosciuto di frontone decorato da sculture: una Gorgone tra due pantere, atte a spaventare e scacciare gli spiriti maligni. Oggi il tempio \u00e8 perduto e rimangono solo frammenti di sculture in calcare dipinto. Probabilmente vi erano gi\u00e0 le colonne rastremate e scanalate, senza base e con bassi capitelli a cuscinetto, tipiche dell'ordine dorico, assieme al fregio alternato da metope e triglifi, con mutuli e \"guttae\".\nDi pochi anni posteriore \u00e8 il tempio di Hera a Olimpia, costruito combinando pietra (calcare), muratura in laterizio e colonne lignee che dalla met\u00e0 del VI secolo vennero gradualmente sostituite con colonne in pietra.\nIl colonnato pi\u00f9 antico che ci sia pervenuto in Grecia \u00e8 rappresentato dalle sette colonne del tempio di Apollo a Corinto (circa 540 a.C.), in calcare originariamente rivestito di stucco bianco e alte circa 6,30 metri, dal solido aspetto massiccio dovuto alla marcata rastrematura. In questo tempio \u00e8 stato anche riscontrato il pi\u00f9 antico accorgimento ottico, costituito dal leggero rialzo nel centro delle lastre del pavimento. La conservazione fuori posto di un angolo della trabeazione permette di osservare come all'epoca fosse gi\u00e0 stato risolto il problema dei triglifi d'angolo, assillo degli architetti che si avvalsero dell'ordine dorico.\nNell'Antico tempio di Atena Poli\u00e0s sull'Acropoli di Atene (met\u00e0 del VI secolo a.C.), il tiranno Pisistrato (o chi sotto il suo governo) fece usare per la prima volta marmo proveniente dalle isole greche, il quale fu utilizzato per la prima volta documentata nella realizzazione di sculture a tutto tondo da inserire nel timpano: oltre al valore estetico documentano il passaggio tecnico dall'apparato statuario tutt'uno col frontone, a sculture realizzate indipendentemente e poi sistemate sul tempio. Marmo fu usato anche nella prevalenza degli elementi decorativi superiori e nelle tegole del tetto.\nForse fu una rivalit\u00e0 politica, tra Pisistrato e la famiglia ateniese esiliata degli Alcmeonidi, a far s\u00ec che questi ultimi decidessero di superare lo sfarzo del tempio di Atena Poli\u00e0s facendo costruire un tempio \"interamente\" in marmo, quello di Apollo a Delfi.\nUn importante esempio appena prima dell'era classica si trova a Egina (490-500 a.C.): il tempio di Afaia. Dedicato alla misteriosa divinit\u00e0 arcaica di Afaia (od Afea) e forse assimilabile a Artemide, fu posto sulla caverna della dea associata poi ad Atena, protettrice della caccia e della navigazione, e domina l'isola con affacci sul mare su due lati. Fu edificato con la pietra calcarea locale, rivestita da stucco fatto con polvere di marmo, poi dipinto a vivaci colori su uno sfondo bianco crema. Il timpano conteneva sculture con scene della guerra di Troia, il primo insieme di scultura templare che ci sia pervenuto, oggi a Monaco. Il frontone ovest fu decorato per primo verso il 490 a.C., con i guerrieri idealizzati in un sereno distacco, mentre il frontone orientale, di poco posteriore, presenta una pi\u00f9 forte tensione muscolare nelle figure; in entrambi i casi Atena assiste impassibile alle scene in piedi al centro della raffigurazione. L'architettura \u00e8 raffinatissima: dopo il tempio di Atena di Paestum, \u00e8 il pi\u00f9 antico esempio di porticato con le colonne tutte leggermente inclinate verso l'interno, con quelle d'angolo leggermente ispessite. Si tratta del tempio che pi\u00f9 plausibilmente si pensa abbia fatto da modello per il Partenone.\nIn Magna Grecia.\nSe in Grecia restano pochissimi esempi di templi dorici arcaici, dalle colonie della Magna Grecia ci sono pervenuti numerosi edifici sacri di grande pregio e in buono stato di conservazione.\nA Siracusa, la pi\u00f9 grande citt\u00e0 del mondo greco nel VI secolo, fu realizzato il massiccio Tempio di Apollo (inizio VI secolo a.C.), dalle colonne ravvicinate e fortemente rastremate.\nA Selinunte restano parti di un gruppo di templi dorici, quattro sull'acropoli e tre sul vicino altopiano.\nA Paestum (per i greci \"Poseidonia\") restano tre maestosi templi: il primo tempio di Hera (il pi\u00f9 antico, inizialmente ritenuto erroneamente una basilica civile romana), il secondo in ordine di tempo il Tempio di Atena (fine del VI secolo a.C., tradizionalmente ed erroneamente detto anche di Cerere), e il terzo il tempio di Hera II (475-470 a.C., detto anche di Nettuno o di Poseidone). Il meglio conservato \u00e8 il secondo tempio di Hera che mostra ancora il colonnato interno della cella su due ordini. Le colonne dei templi di Atena e del pi\u00f9 antico tempio di Hera hanno un fusto rigonfiato (\"entasi\"), tra i pi\u00f9 sottolineati del mondo greco: queste colonne dai tozzi capitelli sembrano cos\u00ec \"lamentarsi\" del peso che sono costrette a sorreggere. Pi\u00f9 che una soluzione di correzione ottica si pensa che tale marcata correzione fosse dovuta pi\u00f9 semplicemente a un voluto effetto estetico, di pesantezza e radicamento alla terra. Il poroso travertino locale, oggi in vista, era un tempo coperto da stucco colorato. Il tempio di Atena era scenograficamente posto alla sommit\u00e0 di una leggera elevazione ed appare pi\u00f9 slanciato a seguito di alcuni accorgimenti ottici: si tratta del pi\u00f9 antico esempio conosciuto di colonne tutte leggermente inclinate verso l'interno, per ragioni prospettiche.\nMa il pi\u00f9 imponente tempio dorico arcaico fu forse quello di Zeus Olimpio ad Agrigento, eretto verso il 500 a.C. e abbandonato incompiuto verso il 406 a.C. dopo il sacco di Agrigento da parte dei Cartaginesi. Le sue misure (52 x 108 m, con un basamento di cinque gradini su uno stilobate sopraelevato di 4,50 m sul livello del suolo) mostrano come fosse destinato a impressionare i visitatori. La pesante trabeazione non era sostenuta dalle colonne ma da semicolonne, affiancate, forse, da giganteschi telamoni alti circa 7,50 metri con le braccia alzate sopra la testa (la loro precisa collocazione nel tempio \u00e8 controversa, forse su una sporgenza delle pareti a sostenere figuratamente la trabeazione).\nTempli ionici.\nLo stile ionico si svilupp\u00f2 nelle colonie sulla costa dell'Egeo in Anatolia e sulle isole orientali. La morbida grazia dell'ordine ionico \u00e8 stata paragonata a una bellezza di tipo femminile, rispetto alla solida robustezza dell'ordine dorico. L'origine dello ionico \u00e8 ancora incerta: alcuni prototipi di capitelli di forma rettangolare allungata sono stati trovati in Eolide, in Anatolia. Da un punto di vista funzionale il capitello allungato si prestava in maniera migliore a sostenere le travi disposte in maniera longitudinale. Altri possibili embrioni di stile ionico sono stati individuati in Palestina e a Cipro, anche se questa discendenza stilistica non \u00e8 accettata da tutti gli studiosi.\nIn ogni caso riferimenti sicuri allo stile ionico si hanno dal 550 a.C. in due edifici andati distrutti: il terzo Tempio di Hera a Samo (circa 570 a.C.) e il vecchio tempio di Artemide a Efeso. Sono templi \"dipteri\" cio\u00e8 circondati da un doppio colonnato sui quattro lati, indubitabilmente ispirati dai vasti atri con colonne egiziani. Anche l'allargamento dell'intercolumnio centrale presso l'ingresso occidentale \u00e8 un retaggio egizio, mentre la decorazione guarda alle forme del Vicino Oriente.\nIl tempio di Artemide ad Efeso, prima della celebre ricostruzione del 356 a.C. nella forma che fu una delle Sette meraviglie del mondo, fu un modello per tutta l'architettura ionica e non solo. Era completamente realizzato in marmo ed aveva snelle colonne poggianti su basi raffinatamente modanate; il corredo scultoreo rivestiva un primissimo piano, cos\u00ec come l'ornamento in generale rispetto alla solida struttura del tempio dorico. Il fregio con metope e triglifi venne sostituito da una serie di dentelli o piccoli dadi sotto la cornice (nello Ionico asiatico) o da una fascia continua riccamente ornata da bassorilievi continui (nell'Egeo occidentale).\nUn altro edificio ionico di particolare ricchezza e fascino \u00e8 il Tesoro dei Sifni a Delfi, un edificio costruito vicino al celebre santuario di Apollo dalla comunit\u00e0 dell'isola-stato di Sifanto nel 525 a.C. Ha un portico affiancato da due grandi cariatidi (caratteristica ripresa poi per l'Eretteo di Atene), che reggono sulla testa dei curiosi capitelli scolpiti con figure di uomini e leoni. Fregio e frontone sono ricchi di sculture ad altorilievo dipinte con colori vivaci.\nThesauroi.\nErano piccoli edifici che le pi\u00f9 importanti citt\u00e0-stato erigevano nei santuari panellenici per conservarvi le offerte dei cittadini e della comunit\u00e0 urbana; recano l'impronta del paese d'origine e costituiscono la prova pi\u00f9 appariscente della rivalit\u00e0 tra le poleis."}
{"id": "1016999", "revid": "1573940", "url": "https://it.wikipedia.org/wiki?curid=1016999", "title": "Coelocybinae", "text": "La sottofamiglia dei Coelocybinae , \u00e8 un raggruppamento di insetti della famiglia degli Pteromalidi (Hymenoptera: Chalcidoidea).\nLa biologia dei Celocibini \u00e8 poco sconosciuta. Di loro si conosce l'associazione con galle di piante arboree e di cui si ipotizza l'attivit\u00e0 di parassitoidismo, ma non si hanno informazioni sugli ospiti. La maggior parte delle specie \u00e8 presente in Australia, ma sono riconosciuti anche due generi presenti in Nuova Zelanda e uno in Sudamerica.\nSistematica.\nLa sottofamiglia comprende circa 40 specie distribuite in 17 generi:"}
{"id": "1017002", "revid": "45927", "url": "https://it.wikipedia.org/wiki?curid=1017002", "title": "Cateti", "text": ""}
{"id": "1017003", "revid": "363629", "url": "https://it.wikipedia.org/wiki?curid=1017003", "title": "Pro Co RAT", "text": "Il Pro Co RAT \u00e8 un celebre effetto per chitarra elettrica, appartenente alla famiglia dei distorsori e prodotto da Pro Co Sound.\nLa prima versione, chiamata Bud Box, fu messa in commercio nel 1978. La Pro Co Sound produce tutt'oggi il Pro Co Rat in numerose versioni. Il pedale ha cambiato aspetto pi\u00f9 volte negli anni ma il suo suono \u00e8 rimasto sostanzialmente lo stesso. Il design generale \u00e8 molto simile al pedale di distorsione Boss DS-1. Una delle principali differenze \u00e8 l'op-amp utilizzato (LM308). Conosciuto per la sua scarsa velocit\u00e0 di risposta, rappresenta in gran parte la differenza sonora tra i due pedali.\nIl Pro Co RAT ebbe una grande diffusione fra i musicisti professionisti soprattutto negli anni ottanta. Fra i pi\u00f9 celebri \"endorser\" si possono citare Jeff Beck, Joe Walsh, David Gilmour, John Scofield, Andy Summers, Thurston Moore, Graham Coxon e Nuno Bettencourt.\nStoria.\nLe origini della Pro Co \"The RAT\" possono essere fatte risalire alla met\u00e0 degli anni '70, quando gli ingegneri della Pro Co Scott Burnham e Steve Kiraly riparavano i pedali di distorsione esistenti, come il Dallas Arbiter Fuzz Face. Burnham decise di poter costruire un prodotto superiore da zero e progett\u00f2 il pedale \"The RAT\".\nNel 1978, \"The RAT\" veniva costruito come un prodotto su ordinazione: ne sono stati prodotti solo dodici di questi pedali (incluso un prototipo), comunemente chiamati \"Bud Box\" RAT. Ogni pedale \u00e8 stato costruito in una scatola di progetto standard, dipinto a mano e forato a mano. Nel 1979, Pro Co inizi\u00f2 a produrli in serie. Venivano ora costruiti in un involucro di lamiera rettangolare progettato su misura, con una sezione posteriore rimovibile a forma di L che dava accesso agli interni. Il pannello superiore era etichettato con Pro Co Sound \"The RAT\" e le tre manopole di controllo Distorsione, Tono e Volume.\nNel 1983, Pro Co \u00e8 passata a un contenitore pi\u00f9 piccolo a forma di U. Infine, nel 1988, \u00e8 stato introdotto il RAT2, che includeva un LED on/off. Negli ultimi anni sono emersi vari layout di circuiti stampati e configurazioni di cablaggio RAT2, comprese le note \"RAT3 versione A e B\", tutte sotto il nome di RAT2. Il modello RAT2 \u00e8 ancora disponibile oggi, ma nel 2008 la produzione si \u00e8 spostata in Cina ed \u00e8 ora prodotto da Neutrik per Pro Co Sound.\nIl circuito.\nIl Pro Co \"The RAT\" \u00e8 un pedale di distorsione con un circuito abbastanza semplice, che pu\u00f2 essere suddiviso in quattro blocchi pi\u00f9 semplici: stadio di distorsione, controllo del tono, stadio di uscita e alimentazione.\nIl design si basa su un singolo op-amp, originariamente il Motorola LM308 (passato a Texas Instruments OP07DP intorno al 2002-2003). \nLa distorsione viene prodotta utilizzando un circuito a guadagno variabile con diodi che mettono in cortocircuito l'uscita a massa a un certo livello di tensione per produrre un hard clipping della forma d'onda di ingresso. In origine, sono stati utilizzati diodi 1N914, che sono stati successivamente sostituiti con 1N4148 da RAT2. Il pedale Turbo RAT utilizza LED rossi per questo scopo (i LED rossi hanno una tensione diretta circa il doppio rispetto ai diodi al silicio originali), mentre il pedale You Dirty RAT utilizza diodi al germanio 1N34A (clipping a una tensione diretta inferiore). \nLa fase di distorsione \u00e8 seguita da un filtro passivo di tono \"inverso\" e da un controllo del volume. \nLista di modelli.\nI primi modelli avevano un circuito integrato LM308 mentre nei modelli attuali viene utilizzato un circuito integrato Texas Instruments OP07DP (ci sono comunque altri OPAMP che vengono utilizzati per modificare il suono del Rat, tra i quali l'NE5535A). Fra i modelli pi\u00f9 noti della serie si possono citare:"}
{"id": "1017006", "revid": "3831", "url": "https://it.wikipedia.org/wiki?curid=1017006", "title": "Bivio Concerviano", "text": ""}
{"id": "1017013", "revid": "6923", "url": "https://it.wikipedia.org/wiki?curid=1017013", "title": "Pugno d'Acciaio", "text": "Pugno d'Acciaio (in inglese \"Iron Fist\", letteralmente \"Pugno di Ferro\"), il cui vero nome \u00e8 Daniel Thomas \"Danny\" Rand-K'ai, \u00e8 un personaggio dei fumetti creato da Roy Thomas (testi) e Gil Kane (disegni), pubblicato dalla Marvel Comics. La sua prima apparizione avviene in \"Marvel Premiere\" (vol. 1) n. 15 (maggio 1974). Da alcuni anni al personaggio \u00e8 stato ripristinato il nome originale anche nelle edizioni italiane.\nEsperto di arti marziali detentore della forza mistica chiamata \"Iron Fist\", che gli consente di concentrare il ki nelle mani chiudendole a pugno, Danny Rand \u00e8 il protettore della leggendaria citt\u00e0 di K'un L'un e l'ultimo di una lunga serie di guerrieri insigniti del potere e del titolo di Iron Fist. Frequente collaboratore di Luke Cage, nel corso della sua vita editoriale il personaggio \u00e8 stato membro di vari gruppi di supereroi.\nNella classifica stilata nel 2011 da Wizard si \u00e8 posizionato al 195\u00ba posto come pi\u00f9 grande eroe della storia dei fumetti, mentre in quella di IGN ha conquistato la 68\u00aa posizione, dopo Henry Pym e prima di Scott Pilgrim.\nStoria editoriale.\nCreato, esattamente come Shang-Chi, sull'onda del successo avuto in quell'epoca dai film di arti marziali, il personaggio ha esordito su \"Marvel Premiere\" (vol. 1) n. 15, del maggio 1974, a opera di Roy Thomas e Gil Kane. Stando a quanto rivelato in un'intervista da Thomas, per le origini e la concezione di Pugno d'Acciaio la principale fonte di ispirazione \u00e8 stata \"Amazing-Man\", personaggio creato nel 1949 da Bill Everett per la Centaur Publications, dichiarando inoltre di aver: \u00abiniziato \"Iron Fist\", perch\u00e9 avevo visto il mio primo film di kung fu, prima ancora che ne uscisse uno di Bruce Lee, e c'era una cosa chiamata 'la cerimonia del Pugno d'Acciaio'. Ho pensato che fosse un buon nome, avevamo gi\u00e0 \"Master of Kung Fu\" in corso, ma ho pensato, 'Forse un supereroe chiamato Iron Fist, anche se abbiamo gi\u00e0 Iron Man, sarebbe una buona idea.' All'editore Stan Lee \u00e8 piaciuto il nome, cos\u00ec ho preso Gil che ha portato le sue influenze di Amazing Man, e abbiamo progettato il personaggio insieme...\u00bb. Il film menzionato da Thomas \u00e8 \"Cinque dita di violenza\" (1972), che presenta la tecnica del Pugno d'Acciaio'.\nDopo il suo debutto Pugno d'Acciaio ha continuato ad apparire su \"Marvel Premiere\" per un ciclo di dieci numeri scritti da Len Wein, Doug Moench, Tony Isabella e Chris Claremont ed illustrati da Larry Hama, Arvell Jones e Pat Broderick, per poi ottenere una testata omonima di 15 numeri (novembre 1975\u2013settembre 1977) comparendo contemporaneamente in \"Deadly Hands of Kung-fu\" n. 10 e 15, rispettivamente di marzo e agosto 1975, ed in \"Marvel Team-Up\" n. 63-64 (novembre-dicembre 1977). Col calo di popolarit\u00e0 del genere di arti marziali nella seconda met\u00e0 degli anni settanta tuttavia, la serie \"Iron Fist\" subisce una notevole diminuzione delle vendite; stessa sorte tocca a Luke Cage, altro supereroe dalla popolarit\u00e0 derivante dai film di genere, in questo caso i film di Blaxploitation. Su un'idea del redattore Archie Goodwin e dello sceneggiatore Chris Claremont si decide di introdurre Pugno d'Acciaio nella serie \"Power Man\", incentrandola sul team-up dei due personaggi e ribattezzandola \"Power Man and Iron Fist\" dal numero 50 (aprile 1978), sebbene il nuovo titolo venga ufficialmente modificato nei crediti solo a partire dal numero 67 (febbraio 1981). Tale manovra si rivela di discreto successo e la testata dedicata al duo si protrae per altri otto anni chiudendo col numero 125, nel settembre 1986. All'ultimo sceneggiatore della serie, James Owsley, va inoltre attribuita la controversa morte di Pugno d'Acciaio nell'ultimo numero, che egli stesso ha commentato dicendo: \u00abLa morte di Pugno era insensata, scioccante e completamente imprevista. Ha di netto fatto presa sulle teste dei lettori. E, tutt'oggi, ci sono persone arrabbiate per questo. Dimenticando, a quanto pare, che (a) si suppone che avrebbero dovuto essere arrabbiati, che la morte \u00e8 insensata e la morte di Pugno doveva essere insensata, o che (b) si tratta di un fumetto\u00bb.\nNegli anni novanta Pugno d'Acciaio viene resuscitato, letteralmente ed editorialmente, in un ciclo di storie edito su \"Namor the Sub-Mariner\" n. 21-25 (dicembre 1991-aprile 1992) ad opera di John Byrne, per poi apparire sporadicamente nell'antologia \"Marvel Comics Presents\" ed in due differenti miniserie, \"Iron Fist\" (vol. 2) scritta da James Felder e disegnata da Robert Brown per la durata di due numeri (settembre-ottobre 1996) e \"Iron Fist\" (vol. 3) scritta da Dan Jurgens e disegnata da Jackson Guice per la durata di tre numeri (luglio-settembre 1998). Da luglio 1997 a gennaio 1999 il personaggio \u00e8 stato protagonista della serie \"Heroes for Hire\", durata 19 volumi e incentrara sulle vicende della prima formazione degli Eroi in vendita, dopodich\u00e9 ha ricoperto il ruolo di coprotagonista della miniserie in quattro parti \"Iron Fist: Wolverine\" (novembre 2000-febbraio 2001) e, dal 2002, \u00e8 apparso in alcuni numeri di \"Black Panther\" e \"Daredevil\".\nIl quarto volume dedicato al personaggio \u00e8 stato pubblicato tra maggio e ottobre 2004 per la durata di sei numeri sceneggiati da Jim Mullaney coi disegni di Kevin Lau, tra gennaio 2007 e agosto 2009 viene invece pubblicata \"The Immortal Iron Fist\" ad opera di Ed Brubaker, Matt Fraction, David Aja e Duane Swierczynski. Dopo essere stato uno dei protagonisti della testata \"New Avengers\" (agosto 2010-gennaio 2013) il personaggio ha ottenuto una nuova testata autonoma \"Iron Fist: The Living Weapon\" (giugno 2014-luglio 2015) interamente scritta e disegnata da Kaare Andrews sotto l'iniziativa editoriale Marvel NOW!.\nBiografia del personaggio.\nOrigini.\nNato a New York dal magnate dell'imprenditoria Wendell Rand e da sua moglie Heather, Danny, compiuti i nove anni, parte per una spedizione in Tibet assieme ai genitori e al loro socio in affari Harold Meachum alla ricerca della mistica citt\u00e0 di K'un-L'un, luogo accessibile una volta ogni decade dove suo padre ha trascorso la fanciullezza venendo adottato dal sovrano locale, Lord Tuan, trovandosi per\u00f2 poi costretto a lasciarla per una serie di intrighi e giochi di potere. Durante la scalata dell'Himalaya tuttavia, Meachum uccide Wendell facendolo precipitare per avere campo libero con Heather, di cui \u00e8 sempre stato innamorato; la donna per\u00f2 lo respinge e fugge assieme al figlio venendo, pochi istanti dopo, sbranata da un branco di lupi ma riuscendo a mettere in salvo Danny che, rimasto solo tra i monti, viene miracolosamente trovato da una pattuglia di arcieri di K'un-L'un e condotto a cospetto del nuovo sovrano, Yu-Ti il Signore della Montagna di Giada, figlio di Lord Tuan e fratello adottivo di Wendell che, realizzando il suo desiderio di vendetta, gli offre asilo incaricando Lei Kung il Tonante di fargli da mentore insegnandogli le peculiari arti marziali praticate nella citt\u00e0 mistica.\nCol tempo, Danny rafforza i suoi pugni immergendoli in sacchi di sabbia, ghiaia e roccia per indurirli divenendo il miglior allievo mai avuto da Lei Kung e ricevendo, a diciannove anni, la possibilit\u00e0 di compiere il pi\u00f9 importante rito mistico di K'un-L'un: affrontare il drago Shou-Lao l'Immortale. Una volta abbattuta la creatura, Danny si vede comparire sul petto un tatuaggio a forma di dragone e ottiene il diritto di immergere le mani nel braciere che contiene il cuore dell'essere ricevendo il potere del Pugno d'Acciaio; in seguito declina la possibilit\u00e0 di ottenere la vita eterna rimanendo per sempre nella citt\u00e0 mistica e sceglie di fare ritorno a New York per vendicarsi dell'assassino di suo padre.\nAssunto il nome di battaglia di \"Pugno d'Acciaio\", il giovane si avventura per la metropoli alla ricerca di Meachum ma, una volta trovatosi di fronte all'uomo, ormai vecchio e storpio, viene assalito dalla piet\u00e0 e abbandona i suoi intenti vendicativi, sebbene successivamente l'anziano miliardario venga comunque ucciso da un ninja nemico portando sua figlia Joy ad accusare Pugno d'Acciaio, che riesce a provare la sua innocenza solo diverso tempo dopo. Libero da ogni desiderio di vendetta, Danny decide di mettere le proprie abilit\u00e0 al servizio del bene, diventando un supereroe aiutato dalle Figlie del Drago Colleen Wing e Misty Knight, con la quale inizia un'altalenante relazione sentimentale, nonch\u00e9 dall'avvocato Jeryn Hogarth, che lo aiuta a riassumere il controllo della sua met\u00e0 della societ\u00e0 di famiglia.\nI principali avversari affrontati da Pugno d'Acciaio nelle sue prime avventure sono Master Khan, Sabretooth e il Serpente d'acciaio.\nEroi in vendita.\nQualche tempo dopo un criminale prende in ostaggio il dottor Burstein e Claire Temple di modo da costringere Luke Cage, con l'ulteriore incentivo di fornire alle autorit\u00e0 le prove della sua innocenza, a rapire la detective Misty Knight, cosa che lo porta a scontrarsi con Pugno d'Acciaio il quale, dopo le iniziali divergenze, decide di aiutarlo a liberare i suoi amici, sconfiggere il criminale e recuperare le prove cos\u00ec che Cage riesca finalmente a ripulire la sua fedina penale. Dopo tale collaborazione, i due decidono di diventare soci dando vita, nonostante le numerose divergenze, a uno dei sodalizi pi\u00f9 solidi tra gli eroi Marvel, tanto da considerarsi entrambi come fratelli.\nDurante questo periodo Danny diviene l'amministratore delegato della societ\u00e0 di famiglia, la Rand-Meachum, Inc; divenendo milionario ma continuando comunque a lavorare al fianco di Cage nei panni di Pugno d'Acciaio finch\u00e9 scopre d'essere malato terminale di cancro e la malvagia multinazionale nota come Consolidated Conglomerates Inc., orchestra la sua apparente morte incriminando il suo socio e migliore amico che, furioso e disperato \u00e8 costretto a darsi nuovamente alla vita del fuggitivo.\nTempo dopo si scopre per\u00f2 che a venire ucciso \u00e8 stato in realt\u00e0 un doppelg\u00e4nger creato dagli esseri extra-dimensionali noti come H'ylthri, mentre il vero Pugno d'Acciaio \u00e8 stato rapito da Master Khan e messo in animazione sospesa nella citt\u00e0 di K'un-L'un, dove riesce a curarsi dal cancro grazie al proprio ki venendo successivamente liberato da Namor il quale, attraverso la sua societ\u00e0, la Oracle Corporation, aiuta poi Danny e il riabilitato Cage a formare il poco longevo gruppo degli Eroi in vendita.\nIn seguito Pugno d'Acciaio perde i suoi poteri in favore del giovane leader della Mano Junzo Muto e assume brevemente la carica di guardiano di un branco di draghi sfollati a Tokyo prima che Chiantang, il Drago Nero, ripristini i suoi poteri per poi controllarlo mentalmente spingendolo a scontrarsi con Pantera Nera, che tuttavia riesce a liberarlo dall'influenza della creatura.\nPugno d'Acciaio ha in seguito uno scontro con la sorellastra perduta Miranda Rand-K'ai (Death Sting).\nCivil War.\nNel momento in cui la vera identit\u00e0 di Devil viene resa pubblica dalle macchinazioni di Kingpin, Pugno d'Acciaio accetta di vestire temporaneamente i panni del \"Diavolo di Hell's Kitchen\" per depistare i media convincendoli che Matt Murdock non \u00e8 il vigilante. Allo scoppio della guerra civile dei superumani, sempre con l'identit\u00e0 di Devil, Danny si schiera con la fazione anti-registrazione venendo arrestato dalle unit\u00e0 caccia-maschere di Iron Man e imprigionato nella Zona Negativa, salvo poi venire liberato in occasione dello scontro finale tra le due fazioni e, dopo l'arresto di Capitan America, decidere di non arrendersi alla registrazione rimanendo in clandestinit\u00e0 ed unendosi ai Nuovi Vendicatori capeggiati da Luke Cage.\nContemporaneamente, grazie ad un cavillo tecnico fornito da Hogarth con riferimento alla leggenda metropolitana che vuole i pi\u00f9 grandi maestri di arti marziali registrati presso le autorit\u00e0 competenti in qualit\u00e0 di \"armi letali\", Danny diviene immune all'arresto poich\u00e9 gi\u00e0 registrato non come superumano, ma come imbattuto esperto di arti marziali.\nL'immortale Iron Fist.\nDanny viene successivamente avvicinato da Orson Randall, il Pugno d'Acciaio della generazione precedente, che lo aiuta ad affrontare il redivivo Serpente d'acciaio morendo nello scontro ma donando il suo chi al giovane successore cos\u00ec da incrementarne il potere e prepararlo all'imminente torneo delle Sette Capitali del Paradiso, una prestigiosa sfida svolta ogni ottantotto anni tra i campioni di arti marziali, detti \"Armi Immortali\", di ciascuna delle suddette capitali, tra cui K'un-L'un, per determinare la posizione delle citt\u00e0 nel flusso temporale celeste; tuttavia, scoperto il decadimento e la corruzione morale dei regnanti delle Sette Capitali, Pugno d'Acciaio, il suo maestro Lei Kung, la figlia di Orson Randall e tutte le altri Armi Immortali si alleano dando luogo a una rivoluzione e respingendo un massiccio attacco dell'HYDRA.\nUna volta fatto ritorno a New York, Danny decide di dedicarsi ad attivit\u00e0 filantropiche trasformando la sua societ\u00e0 in un'associazione no profit ma, il giorno del suo trentatreesimo compleanno, scopre che tutti i suoi predecessori sono morti a quella stessa et\u00e0 per mano del Zhou Cheng, servo di Ch'i-Lin, un demone centenario nato appositamente come nemesi della stirpe dei Pugno d'Acciaio che, tuttavia, egli riesce a sconfiggere mettendo fine alla suddetta maledizione.\nPugno d'Acciaio e le altre Armi Immortali si avventurano poi nell'Ottava Citt\u00e0 del Paradiso, una brutale prigione governata dal crudele Changming, ovvero il primo Pugno d'Acciaio, decaduto e desideroso di vendetta nei confronti di K'un-L'un, che reputa essere divenuta troppo corrotta. Scongiurato il pericolo e fatto ritorno sulla Terra, Danny scopre che nel frattempo la sua societ\u00e0 \u00e8 fallita e decide dunque di dedicarsi a tempo pieno all'attivit\u00e0 di insegnante di arti marziali in un dojo precedentemente aperto ad Harlem.\nAssedio e Fear Itself.\nSuccessivamente all'assedio di Asgard Pugno d'Acciaio si riunisce ai Nuovi Vendicatori di Cage mentre, nel corso del periodo della paura, si reca a Pechino insieme alle altre Armi Immortali per evitare che le porte dell'Ottava Citt\u00e0 del Paradiso si aprano liberando sulla Terra i demoni contenutivi finendo per\u00f2 sotto il controllo mentale di Agamotto, da cui viene liberato solo grazie all'intervento di War Machine.\nDurante la guerra tra Vendicatori e X-Men, Danny porta Hope Summers a K'un-L'un affinch\u00e9 sia addestrata per sconfiggere la Fenice, apprendendo inoltre il ruolo che quest'ultima ha ricoperto nella storia degli Iron Fist. Prender\u00e0 inoltre parte alla battaglia finale contro i cinque della Fenice.\nDiverso tempo dopo, Pugno d'Acciaio fa ritorno a K'un-L'un trovandola completamente distrutta da un colpo di Stato orchestrato dal Serpente d'acciaio e dal guerriero Shu-Hu, intenzionati ad assaltare anche New York tuttavia, dopo aver affrontato i due, Pugno d'Acciaio si trova a dover affrontare Zhu-Kong, Dio del Fuoco e dell'Ordine Universale, che riesce a sconfiggere concentrando il ki del suo pentito avversario morente e di tutti i defunti cittadini di K'un-L'un.\nNuovissimo Universo Marvel.\nIn seguito alla distruzione e rinascita del multiverso Pugno d'Acciaio e Luke Cage tornano a lavorare insieme ricostituiscono il duo originario degli Eroi in vendita per affrontare Black Mariah e la loro ex-alleata White Jennie.\nPoteri e abilit\u00e0.\nIn qualit\u00e0 di \"Arma vivente\", Pugno d'Acciaio \u00e8 il maggior esperto di arti marziali del pianeta: \u00e8 stato addestrato sia in tutte le tecniche di combattimento corpo a corpo esistenti sulla Terra che nelle peculiari discipline marziali di K'un-L'un ed \u00e8 pertanto classificato come \"arma letale\" dal governo statunitense; inoltre \u00e8 in grado di evocare e manipolare a piacimento il proprio ki (\u6c23) servendosene per aumentare le sue capacit\u00e0 fisiche fino a livelli sovrumani. Il controllo esercitato sul ki permette inoltre a Danny di percepire le energie vitali di chiunque, guarire se stesso o eventualmente gli altri e interagire con le menti altrui creando legami psichici alla stregua della telepatia.\nAvendo ucciso il drago Shou-Lao l'Immortale e avendo immerso le mani nel braciere contenente il cuore della creatura, Danny ha ottenuto l'eponimo \"Pugno d'Acciaio\", ovvero la capacit\u00e0 mistica di concentrare tutto il suo ki nel pugno chiuso attribuendogli una potenza tale da poter frantumare pareti di granito o titanio. Nonostante inizialmente tale capacit\u00e0 si limitasse alla sola mano del giovane, dopo l'incontro con Orson Randall ha acquisito la capacit\u00e0 di trasmettere il suo ki anche agli oggetti che impugna, come ad esempio spade o pistole, dandogli cos\u00ec la stessa potenza del suo pugno.\nNegli anni ha inoltre appreso il potere del \"Pugno Ipnotico\", ossia la capacit\u00e0 di piegare la volont\u00e0 altrui alla propria agitando la mano davanti alla vittima, e del \"Pugno Infernale\", durante il quale il corpo diviene incandescente e la sua energia aumenta al massimo permettendogli di sferrare una raffica di pugni incandescenti, definiti \"demoniaci\".\nAltre versioni.\nExiles.\nSulla testata \"Exiles\" ha fatto la sua apparizione una versione alternativa di Pugno d'Acciaio proveniente dalla Terra-8545 e chiamato Power Fist, tale versione oltre a essere un'unione tra Danny e Luke Cage \u00e8 il leader dei Vendicatori del suo mondo. Accompagna gli Exiles nella realt\u00e0 dei Vi-Locks e, in seguito, si trasferisce nella dimensione di Quentin Quire.\nHouse of M.\nNella realt\u00e0 di \"House of M\", Danny Rand \u00e8 membro del movimento di resistenza umano guidato da Luke Cage e si batte per i diritti dei non mutanti assieme a Tigra, Felicia Hardy, Misty Knight, Marc Spector, Clint Barton, Shang Chi e Angela del Toro; dato il loro impegno nel vendicare i torti subiti a opera dei mutanti, la comunit\u00e0 umana li definisce \"Vendicatori\".\nMarvel contro DC.\nNel crossover \"Marvel contro DC\", Pugno d'Acciaio affronta in duello Nightwing (Dick Grayson) venendo sconfitto.\nMarvel Zombi.\nNell'universo di \"Marvel Zombi\", Pugno d'Acciaio \u00e8 uno dei pochi a non essere infettato dal virus zombie e, grazie ai suoi poteri taumaturgici, risulta perfino immune al morso delle creature, tuttavia viene infine ucciso dalla versione zombieficata di Wolverine.\nMC2.\nNel futuro alternativo di \"MC2\", Danny ha infine sposato Misty Knight, la quale \u00e8 tuttavia morta di cancro qualche anno dopo, spingendolo a ritirarsi dalla vita del supereroe e a divenire un istruttore di arti marziali.\nUltimate.\nNell'universo Ultimate Danny Rand \u00e8 un esperto di arti marziali che assiste Shang-Chi, Spider-Man, Moon Knight e Devil in varie occasioni. Nella suddetta versione il personaggio conserva il costume giallo e verde e il tatuaggio del drago sul petto, ma non ha la maschera ed \u00e8 sposato con Colleen Wing, assieme alla quale ha una figlia.\nTerra 13584.\nSulla realt\u00e0 alternativa di Terra 13584, Pugno d'Acciaio \u00e8 un membro della gang dell'Uomo Ragno."}
{"id": "1017015", "revid": "115533", "url": "https://it.wikipedia.org/wiki?curid=1017015", "title": "M-2 Browning", "text": ""}
{"id": "1017017", "revid": "767487", "url": "https://it.wikipedia.org/wiki?curid=1017017", "title": "Tattica navale", "text": "La tattica navale \u00e8 un insieme di comportamenti che vengono messi in atto nel corso di combattimenti fra navi da guerra. Essa \u00e8 l'equivalente della tattica militare nei combattimenti di terra.\nLa tattica navale militare \u00e8 diversa dalla strategia. La tattica concerne i movimenti che il comandante compie nel corso di una battaglia in presenza di un nemico. La strategia, invece, riguarda le iniziative che vengono messe in atto per conseguire una vittoria ed i movimenti tramite i quali un comandante si assicura il vantaggio di combattere nel posto pi\u00f9 confacente alla propria flotta.\nL'evoluzione delle tattiche in mare.\nLe tattiche navali si sono evolute di pari passo con l'evoluzione e lo sviluppo della tecnologia navale e l'evoluzione conseguente del modo di fare la guerra. Tale evoluzione pu\u00f2 essere meglio compresa se si divide la storia navale in quattro periodi:"}
{"id": "1017019", "revid": "26891", "url": "https://it.wikipedia.org/wiki?curid=1017019", "title": "Beretta AR70/90", "text": ""}
{"id": "1017020", "revid": "207432", "url": "https://it.wikipedia.org/wiki?curid=1017020", "title": "Beretta 92FS", "text": ""}
{"id": "1017024", "revid": "1318658", "url": "https://it.wikipedia.org/wiki?curid=1017024", "title": "Riserva naturale A\u00efr-T\u00e9n\u00e9r\u00e9", "text": "La Riserva naturale dell'A\u00efr e del T\u00e9n\u00e9r\u00e9 \u00e8 una riserva naturale nazionale del Niger. Essa \u00e8 nata nel 1988 come riserva nazionale (\"R\u00e9serve naturelle nationale de l'A\u00efr et du T\u00e9n\u00e9r\u00e9\", decreto n\u00b0 88-019 del 22 gennaio 1988), e contestualmente la sua parte centrale \u00e8 stata dichiarata riserva naturale integrale col nome di \"Sanctuaire des Addax\" (\"Santuario dell'antilope Addax\"), (decreto n\u00b0 88-020, 22 gennaio 1988; i due decreti sono stati pubblicati nella Gazzetta Ufficiale del Niger del 15-03-1988).\nDal 1991 la Riserva \u00e8 stata classificata dall'UNESCO tra i patrimoni dell'umanit\u00e0, alla 15\u00aa sessione del Comitato Patrimoni dell'Umanit\u00e0. Dal 1997 \u00e8 riserva della biosfera."}
{"id": "1017027", "revid": "287204", "url": "https://it.wikipedia.org/wiki?curid=1017027", "title": "Contea di Jefferson", "text": "Contea di Jefferson o Jefferson County \u00e8 la denominazione delle seguenti contee degli Stati Uniti:"}
{"id": "1017029", "revid": "287204", "url": "https://it.wikipedia.org/wiki?curid=1017029", "title": "Contea di Lafayette", "text": "Contea di Lafayette o Lafayette County \u00e8 la denominazione delle seguenti contee degli Stati Uniti:"}
{"id": "1017031", "revid": "118834", "url": "https://it.wikipedia.org/wiki?curid=1017031", "title": "Uppercut", "text": ""}
{"id": "1017033", "revid": "76963", "url": "https://it.wikipedia.org/wiki?curid=1017033", "title": "Miho Fujiwara", "text": "\u00c8 nota per aver cantato l'opening (\"Florescence\") e l'ending (\"Flower\") dell'anime Kanon (2002), oltre alla prima ending (\"Suteki na Serenade\") di Marmalade Boy, conosciuto in Italia come \"Piccoli problemi di cuore\". Nella sua discografia rilevante anche l'EP \"California crisis\" BGM dell'omonimo OAV del 1986, puro esempio di City pop."}
{"id": "1017035", "revid": "287204", "url": "https://it.wikipedia.org/wiki?curid=1017035", "title": "Contea di Lake", "text": "Contea di Lake o Lake County \u00e8 la denominazione delle seguenti contee degli Stati Uniti:"}
{"id": "1017039", "revid": "287204", "url": "https://it.wikipedia.org/wiki?curid=1017039", "title": "Miss America (fumetti)", "text": ""}
{"id": "1017040", "revid": "1543377", "url": "https://it.wikipedia.org/wiki?curid=1017040", "title": "Centro di gravit\u00e0 (militare)", "text": "Il centro di gravit\u00e0 (inglese CoG) \u00e8 un concetto sviluppato da Carl von Clausewitz, un teorico militare prussiano, nella sua opera \"Vom Kriege\".\nLa definizione di \"CoG\" secondo il Dipartimento alla difesa statunitense \u00e8: \"quelle caratteristiche, capacit\u00e0 o ubicazioni dalle quali una forza militare trae la sua libert\u00e0 di azione, forza fisica e voglia di combattere\"\nIl centro di gravit\u00e0, di solito, \u00e8 considerato cos\u00ec la \"fonte di forza\". Di conseguenza, l'esercito tende a cercare un solo centro della gravit\u00e0, normalmente nella capacit\u00e0 principale che risiede nel modo di portare a termine la propria missione. In altri termini l'esercito considera un CoG \"amichevole\" quegli elementi, caratteristiche e luoghi che consentono la migliore possibilit\u00e0 di portare a termine con successo, per s\u00e9 e per i propri alleati, gli obiettivi prefissati. Al contrario, il CoG dell'oppositore \u00e8 costituito da quegli elementi che si oppongono al raggiungimento dell'obiettivo da parte del nemico."}
{"id": "1017041", "revid": "121052607", "url": "https://it.wikipedia.org/wiki?curid=1017041", "title": "Renji Abarai", "text": " \u00e8 uno dei personaggi principali nella serie manga e anime \"Bleach\" di Tite Kubo.\n\u00c8 il luogotenente della Sesta Divisione del Gotei 13, sotto il comando di Byakuya Kuchiki.\nNella classifica dei personaggi preferiti, pubblicata periodicamente su \"Shonen Jump\", Renji si colloca sempre entro i primi cinque posti. Nell'ultimo sondaggio, tuttavia, \u00e8 stato scalzato da new entry come Grimmjow, Ulquiorra e Izuru Kira, uscendo dalla top ten e arrivando all'11\u00ba posto con 3746 voti.\nAspetto e personalit\u00e0.\nRenji ha dei lunghi capelli rossi, generalmente tenuti legati da un laccio, e tutta la parte superiore del suo corpo \u00e8 ricoperta di tatuaggi (non si sa per certo quando se li sia fatti fare, ma \u00e8 sicuro che col tempo il loro numero \u00e8 cresciuto). All'inizio portava sulla fronte una visiera nera, ma a seguito di alcuni violenti scontri questa \u00e8 andata in frantumi ed \u00e8 stata infine sostituita da una semplice fascia bianca. Diciassette mesi dopo la battaglia di Karakura ha i capelli pi\u00f9 lunghi e la fascia bianca sulla fronte \u00e8 sostituita con una nera.\n\u00c8 fortemente legato a Rukia Kuchiki: la loro amicizia ha avuto inizio quando si sono conosciuti da piccoli nel Rukongai ed \u00e8 poi proseguita durante la loro carriera nel Gotei 13, culminando poi nel matrimonio.\nLa sua volont\u00e0 di combattere per quello in cui crede lo rendono un avversario temibile e determinato, in questo senso molto simile ad Ichigo Kurosaki; il suo pi\u00f9 grande sogno \u00e8 quello di diventare pi\u00f9 forte del suo Capitano fin da quando quest'ultimo ha accolto Rukia nella sua famiglia.\nAma il taiyaki e non sopporta i cibi piccanti.\nStoria.\nPassato.\nRenji proviene dal settantottesimo distretto del Rukongai, uno dei pi\u00f9 poveri e malfamati, e crebbe orfano assieme ad altri bambini fra i quali Rukia; il piccolo gruppo di trovatelli riusciva a sopravvivere rubando da mangiare al mercato. Renji, cos\u00ec come Rukia, scopr\u00ec di possedere poteri spirituali e, col tempo, sia lui che lei, ormai rimasti soli (i loro amici erano tutti morti), maturarono l'idea di diventare shinigami, desiderosi di condurre uno stile di vita migliore.\nAll'accademia Renji fu ammesso alla prima classe, essendo estremamente abile come spadaccino ma anche piuttosto incapace nel Kid\u014d (l'esatto opposto di Rukia), e il suo \"senpai\" fu Sh\u016bhei Hisagi; fece inoltre amicizia con Izuru Kira e Momo Hinamori, futuri luogotenenti come lui.\nIl suo rapporto con Rukia divenne pi\u00f9 difficile nel momento in cui lei fu adottata dalla famiglia Kuchiki; sebbene questa cosa lo facesse soffrire molto, Renji decise di non interferire pi\u00f9 nella vita di Rukia, ora che era diventata nobile, credendo quindi di agire per il suo bene. Nonostante questo, fin dall'adozione di Rukia, si \u00e8 sempre allenato duramente allo scopo di diventare pi\u00f9 forte di Byakuya, l'uomo che ai suoi occhi gli aveva portato via la cara amica.\nRenji, Kira ed Hinamori servirono sotto S\u014dsuke Aizen e Gin Ichimaru nella Quinta Divisione; in seguito Hinamori e Kira divennero luogotenenti rispettivamente di Aizen e Ichimaru non appena quest'ultimo divenne capitano della Terza Divisione mentre il ribelle Renji venne spostato nell'Undicesima Divisione, nella quale fu nominato Sesto Ufficiale e strinse amicizia con Ikkaku Madarame, che lo allen\u00f2. Nello stesso giorno in cui Rukia venne mandata nel mondo umano, Renji venne promosso Luogotenente della Sesta Divisione proprio sotto il comando di Byakuya.\nSaga della Soul Society.\nRenji appare per la prima volta quando, in compagnia del suo Capitano, tenta il recupero di Rukia. Una volta incontrata la shinigami, vengono prima interrotti da Ury\u016b Ishida, sconfitto senza troppe difficolt\u00e0 da Renji. Ichigo interviene quindi per fermarli e, poich\u00e9 mette in serie difficolt\u00e0 Renji, Byakuya \u00e8 costretto ad intervenire.\nDopo che il gruppo di Ichigo invade la Soul Society per salvare Rukia, Renji cerca di fermare lo stesso Ichigo, affrontandolo questa volta senza alcuna limitazione. Viene sconfitto nuovamente e, coprendosi di infamia e vergogna, chiede aiuto al vincitore pregandolo di salvare Rukia.\nGuarito e imprigionato per aver disobbedito agli ordini per aver affrontato il nemico da solo, Renji ha un dialogo con lo spirito della sua Zanpakuto Zabimaru, e prende la decisione di salvare lui stesso la sua cara amica.\nMentre Ichigo si sta ancora allenando per battere Byakuya, Renji decide di liberare la ragazza e di affrontare il suo stesso Capitano. Renji riesce finalmente ad usare il suo Bankai contro di lui, ma l'inesperienza e la differenza di forza lo vedranno infine sconfitto. In ogni caso riceve i complimenti dell'avversario, che commenta: \"Ammirevole. Le tue zanne mi hanno senza dubbio raggiunto!\"\nDopo questo fallimento, Renji tenta un altro salvataggio e, grazie all'intervento dell'ormai amico Ichigo, si ritrova fra le braccia l'amica Rukia. Mentre gli altri Capitani e Luogotenenti del Gotei 13 sono impegnati in diversi scontri, Renji fugge via nel tentativo di portare Rukia al sicuro. Intanto T\u014dshir\u014d Hitsugaya, Retsu Unohana e Isane Kotetsu scoprono la verit\u00e0 su S\u014dsuke Aizen, Gin Ichimaru e Kaname T\u014dsen. Quest'ultimo infatti, a sorpresa, si rivela alleato del nemico e interrompe la corsa di Renji e Rukia, teletrasportandosi con loro sulla collina del S\u014dkyoku e portandoli quindi al cospetto di Aizen. Questi chiede a Renji di lasciare Rukia l\u00ec e di andarsene, ma Renji ovviamente rifiuta e, deciso a proteggere la ragazza anche a costo della vita, attacca il nemico insieme a Ichigo, che non ha recuperato le energie dopo la precedente battaglia, ma entrambi vengono sconfitti facilmente. Aizen riesce ad estrarre l'Hougyoku (tesoro dagli enormi poteri, creato da Kisuke Urahara) dal corpo di Rukia e tenta di ucciderla, ma la ragazza viene salvata dall'intervento di Byakuya, che le fa da scudo col suo corpo. Poco dopo, sopraggiungono anche tutti gli altri capitani e tenenti del Gotei 13.\nSaga dei Bount.\nNella saga esclusiva dell'anime, dopo gli avvenimenti accaduti, Renji \u00e8 assegnato ad andare nel mondo degli umani al posto di Rukia. Renji, Ichigo e i suoi amici scoprono l'esistenza di alcuni essere che si nutrono dell'essenza umana ed utilizzano potenti fantocci come alleati nei combattimenti: i bount. Nella serie, entrano in una caverna dove vengono attaccati da Gesell, la bambola di Ugaki, uno dei Bount. Molti del gruppo rimangono feriti: Renji \u00e8 uno dei pochi che pu\u00f2 ancora continuare a combattere contro il nemico, e decider\u00e0 di affrontarlo da solo per recuperare quello spirito guerriero necessario a rientrare con orgoglio nella Soul Society, ficcato dai recenti avvenimenti e sconfitte. Sconfigger\u00e0 il suo avversario che muore impazzendo. Aiuta Rukia e la fa ragionare, quando Jin Kariya e Ichigo combattono.\nSaga degli Arrancar.\nQuando la Soul Society scopre dell'arrivo di alcuni Espada nel mondo terreno, decide di inviare un gruppo di Shinigami per difenderlo, tra cui vi \u00e8 anche Renji. In questo periodo, allogger\u00e0 presso l'emporio di Kisuke Urahara.\nNella notte in cui l'Espada Grimmjow Jaegerjaques giunge sulla terra ad insaputa di Aizen insieme ad un gruppo di Arrancar alleati, Renji si trover\u00e0 a combattere contro Yylfordt Grantz. Il suo Bankai non riesce a contrastare a sufficienza il nemico, che viene attaccato a sorpresa da Ururu Tsumugiya. L'Arrancar ne esce ferito e si vede costretto a rilasciare la sua Zanpakuto. In questa forma, Yylfordt si libera facilmente della ragazzina, ma viene colto di sorpresa da Renji, che ha infine ottenuto il permesso di rilasciare la limitazione che diminuiva i suoi poteri.\nA seguito della battaglia, Renji pone molte domande al misterioso Urahara, non ricevendo alcuna risposta. In questo lasso di tempo in cui la Soul Society e gli umani si preparano alla grande battaglia contro Aizen e gli Arrancar, Renji aiuta Chad ad aumentare le proprie capacit\u00e0, combattendo contro di lui. \u00c8 un patto, questo, stretto con Urahara: se per tre mesi avesse fatto tutti i lavori da lui richiestigli (come appunto, quello di allenare Chad), allora l'ex Capitano della 12\u00aa Divisione avrebbe risposto a tutte le sue domande.\nSaga dell'Hueco Mundo.\nQuando gli Arrancar rapiscono Orihime, Renji e Rukia Kuchiki vorrebbero subito andare a liberarla con Ichigo, ma gli ordini dall'alto sono ben diversi. Renji deve infatti ritornare alla base con l'amica. In seguito, per\u00f2, Byakuya Kuchiki d\u00e0 il permesso a lui e a Rukia di andare nel mondo nemico, dal momento che gli ordini si limitavano a riportare Renji e Rukia a Soul Society.\nRaggiunge quindi Ichigo e gli altri nell'Hueco Mundo. Qui, a Las Noches, il gruppo si divide, e Renji si trova, suo malgrado, in coppia col maldestro e pauroso Hollow Dondochakka. I due cadranno in una trappola ordita dall'Espada Szayel Aporro Grantz, e Renji si vedr\u00e0 cos\u00ec costretto ad affrontarlo. L'Espada riesce a bloccare il suo Bankai e qualunque suo altro attacco, proprio perch\u00e9 \u00e8 riuscito, grazie al combattimento tra Renji e suo fratello Yylfordt, a registrare tutti i dati utili sul suo avversario shinigami. Renji non si d\u00e0 per vinto, e riesce a ferire lievemente il suo nemico con lo Shikai della sua Zanpakuto.\nA dar man forte a Renji sar\u00e0 Ury\u016b Ishida, tanto che insieme riusciranno a ferire gravemente Szayel Aporro con la \"Sprenger\" di Ishida, e a costringerlo ad una momentanea ritirata.\nRenji e Ury\u016b cercano di trovare una via d'uscita evitando di imbattersi in altri Espada, ma Szayel manipola i corridoi del palazzo, riconducendoli cos\u00ec nella stessa stanza in cui si sono precedentemente scontrati. Rilascia cos\u00ec la sua Zanpakut\u014d, creando dei cloni dei suoi avversari. Poich\u00e9 ogni movimento dell'originale viene perfettamente copiato dal clone, Renji escogita un piano: rilascia il suo colossale Bankai e puntualmente viene fatto lo stesso dai suoi cloni. La potenza sprigionata da cos\u00ec tanti Bankai nello stesso istante fa collassare l'edificio in cui si trovano. Szayel Aporro non si d\u00e0 per vinto, e anzi, piuttosto irritato, sfodera un'altra tremenda carta: crea una sorta di bambola voodo di Ishida, e ne testa le abilit\u00e0 colpendo il pupazzo. Renji scopre con orrore che qualsiasi danno venga fatto alla bambola sar\u00e0 fatto anche allo stesso Ishida. Szayel Aporro crea cos\u00ec anche una bambola di Renji, al quale verranno spezzati diversi tendini. Intervengono quindi Pesche Guatiche e Dondochakka, gli Hollow al servizio di Nel, ma anche loro vengono facilmente sconfitti da Szayel. Proprio quando sembra tutto perduto, interviene il Capitano della 12\u00aa Divisione Kurotsuchi Mayuri, seguito dalla fedele Nemu, che sconfigge una volta per tutte l'Espada. In seguito, Renji, completamente guarito e ripresosi dal precedente scontro, dar\u00e0 man forte a Rukia, Chad e Ishida nello scontro con le Exequias. In seguito Renji dovr\u00e0 vedersela insieme a Chad e Rukia nello scontro con il terribile Yammy, l'Espada numero zero.\nSaga dei Fullbringers.\nRitorna dopo 17 mesi nel mondo dei vivi assieme al suo capitano e ad altri shinigami per aiutare Ichigo. Dopo avergli spiegato la situazione ingaggia uno scontro con la Fullbringer Jackie Tristan, sconfiggendola senza problemi. Tuttavia, si rifiuta di ucciderla e cos\u00ec la sua avversaria si fa esplodere per salvarlo dalla dimensione, creata da Yukio, in cui stavano combattendo (perdendo cos\u00ec i suoi poteri).\nSaga della Guerra dei Mille Anni.\nNella saga della Guerra dei Mille Anni, Renji affronta, assieme al suo capitano Byakuya Kuchiki, lo Stern Ritter \"F\", \u00c4s N\u00f6dt. Dopo la sconfitta del suo capitano da parte di Nodt, tenter\u00e0 di attaccare l'avversario, ma, prima che possa attivare il suo Bankai, verr\u00e0 subito messo fuori combattimento dallo Stern Ritter \"S\", Mask de Masculine. In seguito all'arrivo della Divisione Zero, verr\u00e0 portato nella dimensione del Re delle Anime insieme ad Ichigo, Rukia e al suo capitano, Byakuya. Qui, dopo essere stato, curato, si sottoporr\u00e0 ad uno speciale addestramento che ne incrementer\u00e0 la potenza. Terminato l'allenamento, torner\u00e0 nella Soul Society insieme a Rukia. Il suo intervento sar\u00e0 provvidenziale per salvare la vita al capitano della terza divisione, R\u014dj\u016br\u014d \u014ctoribashi, che sta per ricevere il colpo di grazia proprio da Mask de Masculine, dimostratosi un avversario temibile. Al suo arrivo, Renji blocca lo \"Star Flash\" dell'avversario diretto al capitano Rose con estrema facilit\u00e0, per poi sconfiggere il suo avversario utilizzando il suo nuovo Bankai.\nZanpakut\u014d.\nLa Zanpakut\u014d di Renji si chiama ed \u00e8 di tipo Potenziamento; lo spirito che la anima ha l'aspetto di un grosso babbuino bianco con la coda di serpente ed entrambe le teste sono in grado di parlare.\nQuando \u00e8 in stato Shikai, che viene rilasciato al comando , Zabimaru si ingrandisce e risulta divisa in segmenti uncinati collegati tra loro da una fitta serie di filamenti, che permettono alle varie parti di allontanarsi l'una dall'altra e di allungare la lama di diversi metri. Il suo attacco pi\u00f9 potente in questo stadio \u00e8 l', tramite il quale la lama si divide in moltissimi frammenti che colpiscono il nemico da pi\u00f9 direzioni; questa \u00e8 tuttavia una tecnica che danneggia non poco l'arma e che inoltre lascia Renji privo di difese.\nQuando rilascia il Bankai la Zanpakut\u014d prende il nome di e assume la forma di un gigantesco scheletro di serpente dalla vistosa criniera rossa. La tecnica pi\u00f9 usata in questo stato \u00e8 chiamata , che consiste nello scagliare sul nemico una densa sfera di reiatsu dalla bocca. Anche con il suo Bankai Renji pu\u00f2 utilizzare l\"'Higa Zekk\u014d\", ovviamente con una potenza maggiore, dividendo tutti i segmenti dello scheletro di serpente e controllandoli uno ad uno con l'ausilio della sua energia spirituale.\nDurante la Guerra dei Mille Anni, Ichibei Hy\u014dsube insegna a Renji il vero nome del Bankai di Zabimaru, che lo shinigami sfoggia per la prima volta contro lo Stern Ritter \"S\" Mask de Masculine: . Questa forma \u00e8 radicalmente diversa dalla precedente: la testa del serpente diventa una specie di bracciale sul polso destro e da esso spunta la lama della spada; la pelliccia che copre la spalla sinistra \u00e8 arricchita da una mano scheletrica che pu\u00f2 essere allungata verso il nemico ed \u00e8 chiamata ; inoltre, dopo aver pronunciato il nome , la lama della spada diventa simile allo Shikai. Questo nuovo Bankai possiede anche una nuova tecnica, chiamata , capace di provocare una fortissima esplosione che assume la forma del serpente a fauci spalancate."}
{"id": "1017042", "revid": "231580", "url": "https://it.wikipedia.org/wiki?curid=1017042", "title": "Comunit\u00e0 montana Valle Maira", "text": ""}
{"id": "1017044", "revid": "92723", "url": "https://it.wikipedia.org/wiki?curid=1017044", "title": "Josephine Tey", "text": "Biografia.\nElizabeth era la pi\u00f9 anziana delle figlie di Colin MacKintosh, un fruttivendolo, e di Josephine Horne, un'insegnante. La sua formazione scolastica inizi\u00f2 alla Royal Academy di Inverness, per poi concludersi con il diploma di insegnante di educazione fisica conseguito all'Anstey Physical Training College di Erdington, frequentato dal 1914 al 1917.\nTerminati gli studi, dopo una breve esperienza in una clinica di fisioterapia a Leeds, Elizabeth segue le orme della madre dedicandosi all'insegnamento. Lavora in diverse citt\u00e0 tra cui Liverpool, Oban, Eastbourne e Tunbridge, dove si soffermer\u00e0 pi\u00f9 a lungo. Queste esperienze fornirono molti spunti all'autrice, che in alcune opere riprodurr\u00e0 ambientazioni simili a quelle in cui si trov\u00f2 a lavorare, o trarr\u00e0 ispirazione da eventi accaduti durante la carriera scolastica. Ne \u00e8 esempio l'opera del 1946 \"Miss Pym Disposes\" in cui un incidente accaduto in palestra durante il periodo di insegnamento ad Oban verr\u00e0 utilizzato come causa di un decesso\".\"\nNel 1923 Elizabeth interrompe l'attivit\u00e0 di docente per dedicarsi alla cura della madre malata e del padre. La sua produzione letteraria inizia in questo periodo; nel 1929 pubblica sotto lo pseudonimo Gordon Daviot, le opere \"\"Kif\" e \"The Man in the Queue\"\" (Tra la Folla). \"Kif\", il racconto delle difficolt\u00e0 di un ragazzo arruolatosi durante la Prima Guerra Mondiale e poi caduto in una vita votata al crimine, venne accolto dalla critica in maniera fredda, forse a causa del gran numero di opere esistenti, ambientate durante il primo conflitto mondiale.\nLa scelta dell'autrice di utilizzare uno pseudonimo maschile probabilmente \u00e8 da addebitarsi alla convinzione di poter godere di maggiori possibilit\u00e0 di pubblicazione presso gli editori sotto questa identit\u00e0. Se ancora si dibatte sul motivo della scelta del nome Gordon, meno spazio all'immaginazione viene lasciato per quanto riguarda la scelta del cognome Daviot, probabilmente dovuta a una localit\u00e0 in cui la famiglia MacKintosh era solita trascorrere le vacanze durante l'infanzia di Elizabeth.\nRomanzi Gialli.\n\"The Man in the Queue\" (1929) segna la prima apparizione del detective Alan Grant e narra le indagini di quest'ultimo impegnato nella risoluzione di un caso di omicidio avvenuto in un teatro del West End londinese. Pur presentando caratteristiche non convenzionali per i romanzi polizieschi del tempo, l'opera venne accolta positivamente dalla critica, aggiudicandosi il premio offerto dalla casa editrice Dutton.\nLa produzione di romanzi gialli continu\u00f2 nel 1936 con la pubblicazione di \"A Shilling for Candles\", scritto sotto lo pseudonimo di Josephine Tey, scelto in onore del cognome di una bisnonna vissuta nella contea di Suffolk. L'opera in questione ha sempre come protagonista il detective Grant, questa volta per\u00f2 affiancato nel processo di indagine da una giovane ragazza di nome Erica Burgoyne. Quest'ultima si distingue per la sua arguzia e per il coraggio nel contrastare le ipotesi proposte da Grant. Le peculiarit\u00e0 di Erica spingeranno il regista Alfred Hitchcock a basare le vicende di \"Giovane e Innocente (Young and Innocent)\" sulla giovane protagonista del romanzo.\nNel 1946, ancora con lo pseudonimo di Josephine Tey, viene pubblicato \"Miss Pym Disposes.\" L'ambientazione del romanzo \u00e8 chiaramente ispirata all'istituto frequentato dall'autrice negli ultimi anni della formazione scolastica, ovvero l'Anstey Physical Training College di Erdington. Quest'opera non ha Alan Grant come protagonista, ma l'ex insegnante di francese Lucy Pym, trovatasi al centro di un caso di omicidio mentre teneva una lezione in una scuola su un best seller da lei scritto. L'indagine si chiuder\u00e0 con un clamoroso errore della protagonista, che finir\u00e0 per accusare un innocente.\n\"The Franchise Affair\" del 1948, riprende il motivo dell'accusa ai danni di persone innocenti. In quest'opera il detective Grant appare solo all'inizio, le indagini del caso al centro della narrazione verranno svolte dal protagonista Robert Blair.\nIn \"Brat Farrat\", uscito nel 1949, si ripresenta la tematica della solitudine del protagonista e delle apparenze ingannevoli. Una peculiarit\u00e0 del romanzo \u00e8 l'assenza di una figura che ufficialmente svolga le indagini sul caso in questione. La scoperta della verit\u00e0 giunge attraverso le deduzioni e le scoperte del protagonista che in primis si era servito di menzogne, spacciandosi per un'altra persona, per avere l'occasione di migliorare la propria vita.\nNel 1950 viene pubblicato \"To Love and Be Wise\", che ha sempre Grant come protagonista. In questo romanzo per\u00f2 avviene un cambiamento: mentre nei romanzi precedenti entravano in conflitto l'elemento logico tipico della professione di Grant con le intuizioni derivategli dal suo istinto, ora questi due elementi si equilibrano. Nel romanzo verranno inoltre messi in luce alcuni aspetti della vita privata del detective che non erano mai stati approfonditi in precedenza, come l'amicizia con l'attrice Marta Hallard.\nIl romanzo giallo pi\u00f9 celebre di Elizabeth MacKintosh viene pubblicato nel 1951: \"La figlia del tempo\" (\"The Daughter of Time\"), che ha per protagonista l'ispettore Alan Grant. Questa volta per\u00f2 egli non svolge le indagini direttamente sul campo, ma da un letto di ospedale in cui \u00e8 confinato a causa di un infortunio ad una gamba. Preso dalla noia della convalescenza, il poliziotto si trover\u00e0 ad indagare su uno dei crimini pi\u00f9 efferati della storia inglese: l'uccisione di Edoardo V e del fratello nella Torre di Londra. Di questo vile atto era stato incolpato il re Riccardo III, ma Alan Grant dimostrer\u00e0 che il sovrano era del tutto innocente.\nL'ultima opera di questo genere attribuita a MacKintosh \u00e8 \"The Singing Sands,\" pubblicata postuma, dopo il ritrovamento della bozza dell'opera. In quest'ultimo romanzo il detective Grand, quasi in via di lasciare Scotlan Yard, viene presentato in preda a ad attacchi di panico e claustrofobia, minato da una sorta di depressione. Il clich\u00e9 del detective impavido e sicuro di s\u00e9 viene abbandonato, a favore di un personaggio che mostra la sua vulnerabilit\u00e0, e che pu\u00f2 essere interpretato anche come simbolo di un'inedita ambiguit\u00e0 sessuale, mai manifestata nei romanzi polizieschi del periodo.\nOpere Teatrali.\nLa produzione letteraria di Elizabeth MacKintosh conta anche una dozzina di opere teatrali, composte tutte con lo pseudonimo di Gordon Daviot. La pi\u00f9 celebre \u00e8 \"Richard of Bordeaux\" (1932)\".\" Il protagonista, John Gielgud, affermer\u00e0 di essere rimasto molto colpito dalle abilit\u00e0 di MacKintosh, che sarebbe riuscita a migliorare il personaggio di Richard, creato da Shakespeare, donandogli un tocco di ironia e \"humor.\" L'opera fu messa in scena nel 1933 al New Theatre di Londra. In questo periodo l'autrice venne citata in tribunale per plagio da un biografo di Richard II, il quale sostenne che l'autrice avrebbe copiato le caratteristiche attribuite al protagonista, da lui originariamente definite.\nA Richard of Bordeaux seguirono \"The Laughing Woman\" e \"Queen of Scots\", che per\u00f2 riscossero un minore successo.\nMorte.\nNel 1950 o 1951 l'autrice scopr\u00ec di essere malata in maniera incurabile; non rivel\u00f2 la sua condizione medica n\u00e9 agli amici pi\u00f9 intimi n\u00e9 ai familiari. Si spense il 13 febbraio del 1952 durante un viaggio verso Londra."}
{"id": "1017045", "revid": "339392", "url": "https://it.wikipedia.org/wiki?curid=1017045", "title": "Gautier de chatillon", "text": ""}
{"id": "1017052", "revid": "55893228", "url": "https://it.wikipedia.org/wiki?curid=1017052", "title": "Accerchiamento", "text": ""}
{"id": "1017062", "revid": "1318658", "url": "https://it.wikipedia.org/wiki?curid=1017062", "title": "Stazione di Parigi Montparnasse", "text": "La stazione di Parigi Montparnasse (in francese \"gare de Paris-Montparnasse\") \u00e8 una delle sei grandi stazioni di testa della SNCF a Parigi, situata nella parte meridionale della citt\u00e0, tra il XIV e il XV \"arrondissement\". Capolinea dei treni ad alta velocit\u00e0, attualmente \u00e8 la quarta stazione per numero di passeggeri (circa 50 milioni/anno).\nStoria.\nCostruita nel 1840 a lato della rue de Rennes, fu allora chiamata \"gare de l'Ouest-Rive gauche\". Divenuta troppo piccola per il volume di traffico, venne sostituita verso la fine dell'Ottocento da una costruzione completamente nuova.\nUn incidente, avvenuto il 22 ottobre 1895, provoc\u00f2 la distruzione di una parte della facciata per il violento impatto di una locomotiva a vapore che, oltre a compiere una corsa di circa 30 metri oltre i respingenti, demol\u00ec una parete spessa 60 centimetri precipitando nella piazza antistante, a 10 metri di dislivello rispetto al piano della stazione.\nDurante la seconda guerra mondiale, il 25 agosto 1944 la stazione fu teatro della resa al generale Leclerc di Dietrich von Choltitz, governatore militare di Parigi, che aveva disobbedito all'ordine di Hitler di distruggere la citt\u00e0.\nSopravvissuta al conflitto mondiale, negli anni sessanta la stazione fu inclusa in un progetto di ristrutturazione che prevedeva un centro direzionale con costruzioni adibite a uffici, alloggi e esercizi commerciali.\nLa nuova versione risulta arretrata un centinaio di metri rispetto alla posizione originaria, per far spazio alle stazioni delle linee 4 e 12 della metropolitana. Inglobata in un complesso immobiliare comprendente varie costruzioni, tra cui anche la celebre Tour Montparnasse, non \u00e8 facilmente riconoscibile dall'esterno come stazione ferroviaria.\nDagli anni novanta, la stazione ha acquisito un'importanza fondamentale nel sistema francese dei trasporti, come capolinea del TGV Atlantique, e ha subito un'ulteriore ristrutturazione con l'apertura di uno spazio verde, che la sovrasta, e, sotto di esso, di un parcheggio.\nServizi.\nDalla stazione Montparnasse partono attualmente i treni verso l'ovest e il sud-ovest della Francia e i treni ad alta velocit\u00e0.\nLa stazione presenta 28 binari, di cui i primi 9 sono riservati ai TGV, \u00e8 composta da un atrio alle cui pareti sono installate delle grandi composizioni in stile Op art dell'artista Victor Vasarely, con 85 biglietterie e sportelli-informazioni, e tre unit\u00e0 distinte:\nIn un anno vi transitano 115\u00a0000 convogli (circa 315 al giorno), con un flusso giornaliero di circa 175\u00a0000 passeggeri, che in occasione dei grandi esodi festivi possono raggiungere punte di 400\u00a0000.\nOltre al giardino pensile, all'interno della stazione \u00e8 possibile visitare un museo della Resistenza francese."}
{"id": "1017064", "revid": "640389", "url": "https://it.wikipedia.org/wiki?curid=1017064", "title": "Ashikaga Yoshimitsu", "text": "Figlio di Ashikaga Yoshiakira, fu il terzo sh\u014dgun dello shogunato Ashikaga.\nRicevette il titolo di Seii Taishogun nello stesso anno della morte del padre Yoshiakira nel 1367. Nel 1374 prese il giovane Zeami Motokiyo sotto la sua ala protettrice.\nYoshimitsu costru\u00ec la residenza shogunale nel quartiere Muromachi della capitale Ky\u014dto nel 1378; poich\u00e9 tutti i suoi successori fino alla caduta dello shogunato avrebbero dimorato in quella sede, lo shogunato Ashikaga \u00e8 anche detto \"shogunato di Muromachi\" e l'epoca dello shogunato Ashikaga \u00e8 comunemente detta periodo Muromachi.\nYoshimitsu \u00e8 particolarmente noto per essere stato l'unificatore del Paese, diviso sin dall'inizio dello shogunato cinquant'anni prima, ponendo fine al periodo delle Corti del Nord e del Sud (\"Nanboku-ch\u014d\"), nel 1392. Con questo gesto riusc\u00ec a instaurare una forte autorit\u00e0 dello shogunato di Muromachi su tutto il Paese, soprattutto nei confronti dei vari daimy\u014d regionali.\nNel 1394, Yoshimitsu scelse il governo del chiostro, e abdic\u00f2 in favore del figlio Yoshimochi, mantenendo per\u00f2 intatta la sua autorit\u00e0 fino alla sua morte. Nel 1404, un'ambasciata della dinastia Ming della Cina, arriv\u00f2 in Giappone con un sigillo destinato al \"Re del Giappone\"; l'ambasciatore fu ricevuto da Yoshimitsu, che ricevette il dono e rispose per lettera firmandosi con utilizzando il suo nome monastico, probabilmente al fine di migliorare le relazioni diplomatiche e commerciali con la Cina, degenerate anche a causa della pirateria (\"wako\") a cui il governo cinese tentava di porre un freno. Sebbene l'episodio appaia oggi di minor conto nelle complesse vicende dell'epoca, dopo la restaurazione Meiji e ancor pi\u00f9 con il nazionalismo esso valse al terzo sh\u014dgun Ashikaga una vera e propria damnatio memori\u00e6 come traditore della casa imperiale ed esempio di abiezione anti-nazionale. Tale punto di vista, sebbene ormai relegato ad ambiti marginali, non \u00e8 del tutto scomparso, probabilmente perch\u00e9 perpetuato da vecchi testi scolastici e letteratura popolare.\nDopo che Yoshimitsu mor\u00ec nel 1408, la sua villa divenne il \"Tempio del padiglione dorato\" (Kinkaku-ji)."}
{"id": "1017065", "revid": "120594359", "url": "https://it.wikipedia.org/wiki?curid=1017065", "title": "Byakuya Kuchiki", "text": " \u00e8 un personaggio della serie manga e anime \"Bleach\". \u00c8 il capitano della Sesta Divisione del Gotei 13 e il suo luogotenente \u00e8 Renji Abarai.\nNel penultimo sondaggio fra i personaggi preferiti risulta essere al primo posto, con 3752 voti, superando Yoruichi Shih\u014din di soli otto voti. Nell'ultimo viene declassato di un posto da Momo Hinamori, arrivando primo lo stesso con 4010 voti.\nNonostante sia un personaggio \"buono\", \u00e8 il principale avversario di Ichigo durante la saga della invasione della Soul Society.\nIl personaggio.\nByakuya \u00e8 il ventottesimo capo della famiglia Kuchiki, una delle quattro pi\u00f9 potenti e nobili casate della Soul Society: per questo si comporta sempre in maniera aristocratica e composta e sostiene che la vita non debba essere un divertimento. Non mostra mai le proprie emozioni, ma nonostante il suo atteggiamento glaciale cerca sempre di proteggere coloro che gli stanno a cuore. \u00c8 molto popolare con le donne e il suo fiore preferito \u00e8 la campanula grandiflora; inoltre ama le passeggiate notturne e il cibo piccante.\nIndossa l'uniforme da capitano, un copricapo chiamato \"kenseikan\" che indica il suo rango di capo della famiglia Kuchiki, guanti bianchi e una sciarpa del maestro Tsujishiro Kuroemon III di seta bianco-argentata: essa costituisce un cimelio di famiglia tramandato da generazioni e il suo costo equivale a quello di dieci case di grandi dimensioni.\nDiciassette mesi dopo la battaglia di Karakura presenta un abbigliamento diverso: non porta pi\u00f9 la sciarpa, i guanti e il fermacapelli e il suo \"haori\" da capitano presenta un lungo colletto. Dopo l'allenamento con la Divisione Zero indossa un lungo mantello bianco ornato e un copricapo simile ad un turbante, mentre scompare l\"'haori\".\nStoria.\nByakuya \u00e8 un membro del clan Kuchiki ed \u00e8 cresciuto nell\u2019omonima villa nel Seireitei. Trascorreva innumerevoli ore ad allenarsi, preparandosi a prendere la guida della famiglia Kuchiki.\nYoruichi Shih\u014din visitava spesso il Maniero Kuchiki per giocare ad acchiapparello con Byakuya. In una di queste occasioni, circa 110 anni fa, viene presentata ad un Byakuya in allenamento da suo nonno, Ginrei Kuchiki. Dopo aver visto Yoruichi, l'ha attaccata e insultata. Yoruichi lo prese in giro scherzosamente, lamentandosi del suo saluto dopo essere venuto fin l\u00ec per vederlo. Byakuya, esprimendo il suo dispiacere nel vederla, dichiar\u00f2 che sarebbe diventato il capo del clan Kuchiki abbastanza presto, quindi non aveva tempo da perdere con lei. Yoruichi, rubandogli la cravatta, ha esclamato che se il capo del Clan Kuchiki potesse farsi rubare la cravatta da una ragazza che giocava, lei sarebbe preoccupata per il suo futuro. Ha usato Shunpo per fuggire da lui, lasciando un Byakuya arrabbiato, rivendicando la sua superiorit\u00e0, promettendole di farle vedere l'errore dei suoi modi.\n55 anni fa, Byakuya spos\u00f2 Hisana, una cittadina comune del Rukongai, infrangendo le regole accettandola nel nobile clan Kuchiki. Cinque anni dopo il matrimonio, si ammal\u00f2 ed era prossima alla morte. Hisana chiese a Byakuya di trovare e adottare la sua sorella biologica, Rukia, che aveva abbandonato da piccola, come suo ultimo desiderio. Gli ha fatto promettere che non avrebbe detto a Rukia che era sua sorella. Un anno dopo, Byakuya, trovando Rukia all'Accademia Shin'\u014d, la adott\u00f2 immediatamente nel clan Kuchiki. Adottandola, Byakuya rispett\u00f2 l'ultimo desiderio della sua defunta moglie, ma aveva infranto di nuovo le regole del suo clan. In seguito giur\u00f2 sulle tombe dei suoi genitori che non avrebbe mai pi\u00f9 infranto le regole, qualunque cosa accada.\nMeno di 49 anni fa, non molto tempo prima che Rukia si unisse al Gotei 13, Byakuya divenne il capitano della Sesta divisione. Gin Ichimaru, diventando contemporaneamente capitano della Terza divisione, iniziava spesso conversazioni con Byakuya quando si incrociavano.\nAppare per la prima volta insieme al suo luogotenente Renji quando si reca nel mondo terreno per riportare Rukia nella Soul Society: in questa occasione per poco non uccide Ichigo, che cercava di difenderla, ma la richiesta della ragazza gli risparmia la vita. Assume nuovamente un ruolo attivo quando ferma tempestivamente Ganju Shiba e Hanatar\u014d Yamada, intenti a salvare Rukia dalla sua prigione, quasi uccidendo il primo tramite il rilascio della sua zanpakuto; arrivano poi Yoruichi Shihoin e Ichigo e la donna-gatto riesce a strappare una promessa al suo vecchio amico: entro tre giorni il ragazzo sarebbe diventato forte a tal punto da sconfiggere il \"piccolo Byakuya\".\nSi trover\u00e0 dunque ad affrontare e sconfiggere il suo stesso luogotenente, che nel frattempo aveva deciso di schierarsi a favore di Rukia. Successivamente Ichigo riesce a salvare Rukia dal patibolo per poi ingaggiare battaglia contro Byakuya: entrambi sfoderano i loro Bankai, ma il capitano riesce a portarsi in vantaggio grazie alla maggiore esperienza. Inaspettatamente, tuttavia, l'Hollow che risiede in Ichigo prende il sopravvento permettendogli di ridurre allo stremo delle forze il suo avversario: una volta rinsaviti i due concludono lo scontro con un ultimo attacco che vede la rinuncia di Byakuya ad uccidere Rukia.\nQuando Aizen ordina a Gin di uccidere Rukia, Byakuya difende la ragazza raccontandole la verit\u00e0 e ringraziando Ichigo per avergli fatto capire cosa fosse veramente giusto fare.\nQuando Orihime viene rapita e portata nello Hueco Mundo, Byakuya, insieme a Kenpachi Zaraki, viene incaricato di riportare la pattuglia di T\u014dshir\u014d Hitsugaya di nuovo alla Soul Society. Una volta l\u00ec, per\u00f2, lascia liberi Rukia e Renji e fornisce loro dei mantelli per camuffarsi e proteggersi dalla sabbia dell'Hueco Mundo.\nByakuya appare nuovamente insieme ai capitani Zaraki, Retsu Unohana e Mayuri Kurotsuchi per dare manforte a Ichigo e compagni contro gli Espada e si ritrova ad affrontare il settimo Espada Zommari Leroux per difendendere Rukia.&lt;br&gt;\nQuesti, stanco dell'arroganza del capitano, decide di rilasciare la sua Zanpakut\u014d, grazie alla quale pu\u00f2 prendere il controllo di tutto ci\u00f2 che vede: in questo modo si appropria del braccio e della gamba sinistra del Capitano che, recidendosi prontamente i tendini degli arti colpiti, ne impedisce il controllo da parte dell'avversario.&lt;br&gt;\nLeroux decide quindi di prendere il controllo di Rukia e di farle attaccare Hanataro, giunto fin l\u00ec per curarla: Byakuya immobilizza subito Rukia con il Bakudo 61 e poi, affermando ancora una volta la sua totale superiorit\u00e0, rilascia il suo Bankai e in un colpo solo sconfigge l'Espada. Zommari, in punto di morte, critica l'atteggiamento degli Shinigami, che non si comportano affatto come degli dei uccidendo gli Hollow solo per il gusto di farlo, ma Byakuya ribatte dicendo: \"Non ti ho ucciso in veste di Shinigami, ma perch\u00e9 hai osato puntare la spada sul mio orgoglio\" riferendosi, con un gioco di parole, a Rukia.\nIn seguito interviene in favore di Ichigo contro l'Espada Zero Yammy Rialgo insieme a Kenpachi e i due, malgrado i disaccordi, sconfiggono il nemico.\nDopo diciassette mesi ritorna a Karakura in aiuto di Ichigo e qui, una volta separato dagli altri, combatte con Sh\u016bkur\u014d Tsukishima. Dopo un difficile scontro, data l'insidiosa abilit\u00e0 del Fullbringer, Byakuya avr\u00e0 la meglio ferendo mortalmente Tsukishima, il quale perder\u00e0 i sensi.\nDurante l'invasione della Soul Society da parte del Vandenreich, Byakuya interverr\u00e0 durante lo scontro tra Renji e \u00c4s N\u00f6dt, lo Stern Ritter \"F\": questi gli ruba il Bankai e lo user\u00e0 per ferirlo mortalmente. Date le sue gravi condizioni, dopo essersi scusato con Rukia e Renji per il suo comportamento affider\u00e0 ad Ichigo il compito di proteggere la Soul Society. Successivamente la Guardia reale lo porta, insieme a Renji, Rukia e Ichigo, nella dimensione del Re spirito per poter essere curati dalle ferite subite contro gli Stern Ritter e prepararsi al meglio per l'imminente nuovo scontro con i Quincy.\nByakuya ritorna parecchio tempo dopo gli altri tre e il suo intervento provvidenziale salver\u00e0 sua sorella proprio da \u00c4s N\u00f6dt: la ragazza, infatti, nonostante l'allenamento a cui si \u00e8 sottoposta nella dimensione della Divisione Zero non riesce ancora a controllare pienamente il suo Bankai e stava per avere la peggio contro il Quincy, che nel frattempo aveva usato il \"Quincy: Vollst\u00e4ndig\".&lt;br&gt;\nQuando il capitano utilizza i suoi poteri per distruggere la sua tecnica, N\u00f6dt presume che stia utilizzando il suo Bankai, ma Byakuya gli rivela che si \u00e8 limitato ad utilizzare lo Shikai e che il suo allenamento gli \u00e8 servito per conoscere pi\u00f9 a fondo la sua Zanpakut\u014d. Dopo averlo ironicamente ringraziato, Byakuya sconfigge il suo avversario mostrando per la prima volta in modo evidente il suo amore per la sorella e alla fine si complimenta con lei ma la mette in guardia dal suo stesso Bankai.\nIn seguito affronta cinque Stern Ritter contemporaneamente, sconfiggendone tre con facilit\u00e0 e ferendo gli altri due, ad ulteriore dimostrazione della sua nuova forza. Sconfigge poi lo Stern Ritter L, PePe Waccabrada, e lo si vede poi insieme agli altri Shinigami intento ad entrare nel Palazzo Reale per affrontare la battaglia finale con Yhwach e i suoi uomini.\nCapacit\u00e0 personali.\nByakuya \u00e8 detentore di capacit\u00e0 incredibili anche per un capitano: la sua velocit\u00e0 \u00e8 leggendaria e riesce a mantenerla anche se ferito, la sua tecnica con la spada \u00e8 impeccabile e la sua reiatsu \u00e8 talmente schiacciante che molti si sentono oppressi in sua presenza anche se non sta combattendo; la sua freddezza lo rende una vera macchina da guerra e il suo quoziente intellettivo molto elevato gli consente di prendere quasi istantaneamente decisioni di vitale importanza. \u00c8 inoltre uno dei migliori utilizzatori di Kido, tanto da riuscire ad eseguire un Bakudo di livello 81 senza formula e svariati Hado molto potenti; Renji addirittura afferma, proprio nello scontro con il suo capitano, che anche un Hado di livello 4 \u00e8 mortale se utilizzato da quest'ultimo.\nByakuya \u00e8 uno dei pi\u00f9 esperti nell'uso dello \"Shunpo\" e una tecnica da esso derivata (insegnatagli da Yoruichi e per questo usata con riluttanza e solo in casi eccezionali, come contro Leroux) \u00e8 l', che permette di lasciare dietro di s\u00e9 un'immagine tangibile e di allontanarsi a gran velocit\u00e0. Byakuya \u00e8 inoltre in grado di eseguire un'altra tecnica molto avanzata, il , che consiste nel muoversi con lo \"Shunpo\" intorno all'avversario e sigillare i due punti da cui si fa scorrere il potere spirituale attraverso il corpo privandolo temporaneamente delle sue capacit\u00e0. \u00c8 anche abilissimo nel creare barriere e sigilli.\nZanpakut\u014d.\nLa sua Zanpakut\u014d si chiama e rilascia lo Shikai al comando : la lama si divide in mille minuscole lame, che ricordano appunto dei petali di ciliegio, che si muovono seguendo la volont\u00e0 di Byakuya. A differenza di quanto accade nel Bankai, nello Shikai i petali sono molti di meno, non possono condensarsi e i loro attacchi possono essere prevedibili; inoltre Byakuya non pu\u00f2 rilasciare lo Shikai se la lama di Senbonzakura viene bloccata: sia Yoruichi che Renji, infatti, riescono a impedirne lo sprigionamento avvolgendo la lama, la prima con una benda, il secondo con la sua Zanpakut\u014d.\nIl Bankai prende il nome di : quando viene rilasciato mille spade compaiono attorno a Byakuya e ciascuna di esse si divide a sua volta in altre lame per un totale di cento milioni. Byakuya pu\u00f2 controllare tutte queste spade col pensiero oppure, contro avversari particolarmente ostici, pu\u00f2 raddoppiarne la velocit\u00e0 dirigendole col movimento delle mani.\nNello scontro con Tsukishima si scopre che l'unica debolezza di Senbonzakura \u00e8 il fatto di possedere una , ovvero un'area che circonda Byakuya per un raggio di circa ottantacinque centimetri e in cui le lame, per proteggere la spada stessa e il suo utilizzatore, non passano mai: Tsukishima afferma infatti che per combattere Senbonzakura non bisogna ritirarsi ma avvicinarsi. In casi estremi, tuttavia, Byakuya pu\u00f2 decidere di disattivare tale zona.\nAbilit\u00e0 di Senbonzakura Kageyoshi.\nSenbonzakura Kageyoshi \u00e8 un Bankai talmente potente che pu\u00f2 essere sprigionato in diverse forme:\nPoteri e abilit\u00e0.\nNel \"libro delle anime\" di Bleach, il databook ufficiale della serie redatto da Tite Kubo, \u00e8 presente uno schema che riassume tutte le sue caratteristiche:"}
{"id": "1017072", "revid": "729019", "url": "https://it.wikipedia.org/wiki?curid=1017072", "title": "Battaglia per linee parallele", "text": "La battaglia per linee parallele \u00e8 una tattica messa in atto per evitare l'aggiramento da parte del nemico. Viene realizzata quando si fronteggiano due eserciti. &lt;br&gt;\nQuesta tattica \u00e8 caratterizzata dalla costituzione di linee lunghissime e costituisce un impedimento all'accerchiamento da parte del nemico. Le linee parallele (prima, seconda, terza linea etc.), infatti, servono a mettere al sicuro il resto dell'esercito nel caso in cui la prima linea venga accerchiata; in questo modo l'esercito nemico si troverebbe davanti una seconda linea nemica e si troverebbe in pessima posizione fra due linee di fuoco ed a sua volta accerchiato. &lt;br&gt;\nVi \u00e8 per\u00f2 un pericolo nell'attuazione di questa tattica. Delle linee molto poco profonde corrono il rischio di essere facilmente sfondate dalle forze nemiche con gravi conseguenze per il buon fine della battaglia. "}
{"id": "1017075", "revid": "63716", "url": "https://it.wikipedia.org/wiki?curid=1017075", "title": "Ieyasu Tokugawa", "text": ""}
{"id": "1017077", "revid": "63716", "url": "https://it.wikipedia.org/wiki?curid=1017077", "title": "Yoshitsune Minamoto", "text": ""}
{"id": "1017078", "revid": "31789", "url": "https://it.wikipedia.org/wiki?curid=1017078", "title": "Topolino (giornale)", "text": "Topolino \u00e8 stata una pubblicazione periodica a fumetti in formato giornale edita in Italia dalla Casa Editrice Nerbini dal 1932 al 1937 e poi dalla Arnoldo Mondadori Editore fino al 1949 per 738 numeri. Nell'aprile 1949 la testata venne soppressa per crearne un'altra che ne mantenne il nome ma ne cambi\u00f2 il formato passando a quello noto come \"libretto\" e ricominciando la numerazione dal n. 1. Aveva inizialmente otto pagine e oltre a fumetti della Disney presentava produzioni di altri autori sia americani che italiani.\nStoria editoriale.\nGli esordi.\nNel gennaio 1931, a Torino, viene organizzata per la prima volta una proiezione dei cortometraggi di Topolino, in un matin\u00e9e cinematografico che comprendeva anche corti di altri personaggi gi\u00e0 celebri in Italia. Il successo fu notevole e ben presto la popolarit\u00e0 di Mickey Mouse si diffuse in tutto il paese. A maggio dello stesso anno sul supplemento domenicale per bambini del quotidiano \"Il Popolo di Roma\" (edizione laziale del giornale \"Il Popolo d'Italia\") apparvero alcune tavole che avevano come protagonista Topolino, disegnate dall'illustratore Guglielmo Guastaveglia detto Guasta che ne realizza una versione molto grezza ed elementare e non \u00e8 raro vedere Topolino interagire con il gatto Felix (ancora chiamato Mio Mao) all'epoca personaggio decisamente pi\u00f9 celebre in Italia, o addirittura con Oswald il coniglio fortunato, che non era pi\u00f9 di propriet\u00e0 della Disney; inoltre Minnie viene chiamata Topolina. In questa forma, Topolino venne pubblicato per una decina di numeri, negli ultimi dei quali ai rozzi disegni fatti in casa si sostituiscono vignette ricalcate dalle strisce di Floyd Gottfredson.\nPeriodo Nerbini (1932-1935).\nNel 1932 venne assegnato a Disney uno speciale Oscar per la creazione del personaggio di Topolino e, per sfruttare il successo che il personaggio riscuoteva al cinema, Giuseppe Nerbini, edicolante ed editore fiorentino, decise di pubblicare una nuova testata al personaggio che esord\u00ec il 31 dicembre 1932, anticipando di un mese l'analoga prima pubblicazione statunitense, \"Mickey Mouse Magazine\" edito da Herman Kamen nel formato \"digest\" che nel dopoguerra in Italia sarebbe stato usato per la seconda versione della testata. La testata americana veniva distribuita solo nei grandi magazzini e nei cinema che proiettavano i film del personaggio e per la diffusione nelle edicole bisogner\u00e0 attendere il 1935. La testata italiana ha invece il formato simile a quello del \"Corriere dei Piccoli\" ma, diversamente da questo, avr\u00e0 da subito periodicit\u00e0 settimanale e in prima pagina aveva una breve storia con didascalie in rima di Topolino realizzata da Giove Toppi. Nerbini tuttavia non si era assicurato correttamente i diritti di pubblicazione in quanto si era rivolto al Consorzio Cinematografico E.I.A., distributore dei cortometraggi di Topolino, mentre i diritti per le riviste erano gestiti da Guglielmo Emanuel, inoltre la vicenda si era complicata ulteriormente anche per l'intervento dell'editore Carlo Frassinelli di Torino, il quale, ritenendo di avere l'esclusiva assoluta di pubblicare materiale cartaceo Disney (era in procinto di dare alla stampa due libri su Topolino), diffid\u00f2 la Nerbini imponendole la sospensione del giornale. Si scopr\u00ec presto per\u00f2 che Frassinelli possedeva solo i diritti dei due libri che era in procinto di pubblicare, per cui le sue accuse erano infondate, ma restava fondate invece le proteste di Emanuel, seppur Nerbini avesse sbagliato in buona fede, per cui, a partire dal n. 3, la testata venne modificata provvisoriamente in \"\"Il Giornale di Topo Lino\" e il personaggio di Topolino venne sostituito da \"Topo Lino\"\", un personaggio ideato da Giove Toppi e Gaetano Vitelli; acquisiti correttamente i diritti dal King Features Syndicate, dal n. 5 venne ripristinata la testata originale ma continuarono a essere presenti in prima pagina la serie di Topo Lino di Toppi e Vitelli fino al n. 6. Nerbini si assicur\u00f2 quindi i diritti di pubblicazione delle strisce giornaliere e delle tavole domenicali realizzate da Floyd Gottfredson che esordirono sul n. 7 (\"Il ritratto di Minnie\", tavola domenicale) che vennero pubblicate con l'integrazione di didascalia in rima ma senza eliminare gli originali baloon; in attesa di riceverne altre, Nerbini ottenne il permesso dal \"King Features\" di pubblicarne altre realizzate in Italia con l'obbligo di specificare che non erano opera di Walt Disney e che la loro pubblicazione era autorizzata dal \"King Features Sindacate\", queste storie verranno realizzate da Burattini e da Vitelli che saranno quindi, insieme a Toppi, i primi autori italiani della Disney. Le strisce giornaliere esordirono sul n. 11 e poi sul n. 14 con la storia \"Topolino arciere\" mentre sul n. 15 venne pubblicata per intero la storia \"Le disavventure di Pluto\", in cui un accalappiacani d\u00e0 la caccia al cane di Topolino. La prima storia lunga (\"Le prodezze di Topolino aviatore)\" venne pubblicata a partire dal n. 24 con 19 strisce per volta. In queste storie vengono anche introdotte delle didascalie in rima scritte dal primo direttore della rivista, Paolo Lorenzini, e viene anche assegnato il nome definitivo a Pippo, la spalla di Topolino, che sui libri della Salani era invece chiamato \"Medoro\". Anche nella versione originale americana il personaggio di Pippo ebbe variazioni del nome: \"Dippy the Dawg\" o \"Dippy Dawg\" o \"Dippy Dog\" agli esordi, per poi diventare \"Dippy the Goof\" o \"The Goof\" e infine definitivamente \"Goofy\".\nLe strisce giornaliere di Topolino vennero successivamente trasferite sul supplemento al giornale, mentre la testata principale continuava a pubblicare le tavole domenicali di Topolino e di Buci (un personaggio delle \"Sinfonie allegre\"), oltre a racconti in testo e rudimentali fumetti non-Disney di produzione italiana come Pisellino di Antonio Burattini o Sorcettino di Toppi e Vitelli. Con il n. 53 esordirono le strisce giornaliere di \"Tim Tyler's luck\" (pi\u00f9 nota in Italia con il titolo \"Cino e Franco\") con la storia \"Sotto la bandiera del re della giungla\". \u00c8 il primo fumetto naturalistico pubblicato sul giornale. Nello stesso numero Collodi nipote, fino allora direttore della testata, lasci\u00f2 l'incarico, per la sempre maggior presenza, voluta dall'editore, di \u00abvignette e storielle figurate\u00bb a scapito dello \u00abspazio rimasto a sfogo di velleit\u00e0 pi\u00f9 o meno letterarie di piccini e di grandi\u00bb, che resero il giornale \u00abnon pi\u00f9 conforme ai miei intendimenti artistici e al programma da me esposto all'inizio di questa pubblicazione\u00bb. La direzione della testata pass\u00f2 allo stesso editore Mario Nerbini. La serie di \"Cino e Franco\" riscosse molto successo e le vendite del giornale aumentarono. Ci\u00f2 spron\u00f2 Nerbini ad acquistare altre strisce dal KFS ma, non trovandole adatte al \"target\" di \"Topolino\", decise di creare una nuova testata dove pubblicarle, \"L'Avventuroso\". Le poche strisce ritenute adatte trovarono spazio soprattutto sul supplemento.\nTra la fine del 1934 e gli inizi del 1935 le strisce giornaliere di Topolino tornarono a venire pubblicate anche sul giornale presentando le storie \"\"Topolino e l'elefante\", \"Topolino nel paese dei califfi\" e \"Topolino e Pluto corridore\"\". Sempre in quest'anno il giornale cambi\u00f2 nome in \"Topolino - Mickey Mouse\" per alcuni numeri. In quel periodo il settimanale di norma pubblicava in prima e in ultima pagina una tavola domenicale rimontata di Topolino, mentre le storie a strisce del personaggio erano pubblicate non rimontate all'interno al ritmo di una pagina al numero; il paginone centrale era occupato dalle strisce quotidiane di \"Cino e Franco\". A completare il numero erano storie di produzione italiana, alcune delle quali ebbero persino l'onore della prima pagina, seppur saltuariamente.\nVenne pubblicato anche un supplemento, esordito a maggio 1933 che pubblicava soprattutto le storie a strisce non pubblicate nella serie regolare oltre a qualche tavola domenicale; sul primo numero venne pubblicata la serie di tavole \"Le grandi avventure di Topolino e Topolina nel West\" (tratte dalle tavole domenicali \"The Lair of Wolf Barker\" e scritte da Ted Osborne e disegnate da Floyd Gottfredson con le chine di Al Taliaferro e di Ted Thwaites) e \"Il mistero del castello incantato\" (storia a strisce realizzata tra il 1932 e il 1933); entrambe finiscono di essere pubblicate con il n. 3. Il primo episodio a fumetti di Topolino, realizzato dai suoi creatori con la collaborazione di Win Smith e apparso in originale il 13 gennaio del 1930, verr\u00e0 proposto da Nerbini solo nel 1934, sul \"Supplemento\" al giornale, con il titolo di \"Le audaci imprese di Topolino nell'isola misteriosa\" (nn. 9-11),\".\" L'edizione italiana venne modificata da Giorgio Scudellari, illustratore di origine cilena, che corresse alcuni errori e incongruenze presenti nella storia. Tra le altre storie pubblicate nel supplemento si furono \"\"Topolino e Topolina sportivi alle prese col puro-sangue \"Piedidolci\" (n. 4-8), \"Le straordinarie avventure di Topolino e Pippo poliziotti\" (nn. 12-15), \"Topolino e Minnie contro il pirata e contrabbandiere \"Gamba di legno\"\" \"(nn. 16-20), \"Il rivale di Pluto\" (nn. 16-18), \"Le nuove avventure di Topolino e Minnie nel West\" (nn. 20-29), \"Topolino giornalista\" (nn. 30-39), \"Il romanzo di Clarabella\" (nn. 40-42). Gli ultimi tre numeri sono editi da Mondadori. Vengono pubblicate anche due riduzioni a fumetti della serie di cortometraggi Sinfonie allegre: \"presentiamo le avventure di Ambrogio il gatto malandrino\" (nn. 29-35) e \"I due fannulloni\" (esordio di Paperino nei fumetti, nn. 28-35). Anche sul supplemento vennero pubblicate storie non Disney come le strisce di \"Frank Merril\".\nNel luglio del 1935 Nerbini dovette cedere la rivista, il suo supplemento e il contratto di esclusiva per Mickey Mouse alla Mondadori, che chiuse subito dopo il supplemento, convogliandone le storie rimaste incompiute sulla testata principale. \nLa contesa tra Nerbini e Mondadori (1935).\nNel 1934-1935 l'editore Mondadori tent\u00f2 di sottrarre a Nerbini il giornale \"Topolino\" in quanto intenzionato a pubblicare storie Disney. Incontrato in Italia Walt Disney, in viaggio per l'Europa, cerc\u00f2 di convincerlo a cedergli i diritti per la pubblicazione delle storie Disney. Tuttavia, il \"King Features Syndacate\" aveva gi\u00e0 ceduto i diritti per la pubblicazione delle storie di Topolino a Nerbini:\nTuttavia, il fatto che nel contratto si leggesse che il KFS avesse ceduto a Nerbini solo i diritti per la pubblicazione delle strisce e delle tavole di Topolino, ma non dei personaggi Disney in generale, permise a Mondadori di comprare i diritti delle \"Silly Symphonies\" (\"Sinfonie allegre\"). Il 28 marzo 1935 usc\u00ec cos\u00ec il primo numero dei \"Tre Porcellini\", giornale che conteneva le \"Sinfonie allegre\" con protagonisti i tre porcellini, dei racconti illustrati con protagonista Topolino, e tavole domenicali non Disney. Quasi contemporaneamente Mondadori inizi\u00f2 a ristampare le storie di Topolino gi\u00e0 pubblicate sul \"giornale\" nerbiniano nella nuova collana \"Nel regno di Topolino\". Pochi mesi dopo Nerbini fu costretto a cedere a Mondadori il giornale:\nSecondo alcune ipotesi sia Nerbini che Mondadori si rivolsero al fascismo, uno per difendersi dall'attacco di Mondadori, l'altro per sottrarre a Nerbini il giornale; l'arbitrato fascista avrebbe poi costretto Nerbini a cedere la testata a Mondadori, in cambio \"Mondadori\" avrebbe pagato una cifra molto alta a Nerbini come buonuscita. Le strisce giornaliere di Cino e Franco rimasero a Nerbini, che le trasfer\u00ec sul nuovo \"Giornale di Cino e Franco\". Quelle domenicali vennero invece acquistate da Mondadori, che le pubblic\u00f2 su \"Topolino\" ribattezzando i due protagonisti \"Tim e Tom\". Nelle varie edizioni ci sono anche dei grossolani e vistosi errori come quella del n. 40, uscito in due diverse versioni, la prima con in prima pagina la storia \"Topolino naturalista\" (gi\u00e0 pubblicata sul n. 39) e l'altra con un'avventura di Pisellino.\nPeriodo Mondadori (1935-1949).\n1935-1937.\nLa Mondadori diverr\u00e0 il nuovo editore con il n. 137 dell'11 agosto 1935. Il primo numero contiene in prima pagina la prima parte di una tavola domenicale di Topolino, alla quale seguono dei racconti illustrati, una tavola domenicale di \"Ciottolo all'et\u00e0 della pietra\", le avventure africane di Tim e Tom (ossia Cino e Franco), una tavola domenicale di \"Little Nemo\" e, in ultima pagina, la conclusione della tavola domenicale pubblicata in prima pagina. Il numero successivo presenta in ultima pagina una storia propagandistica sulle provocazioni abissine nei confronti delle guarnigioni italiane in Africa Orientale, punite con i gas. Il giornale venne diretto da Antonio Rubino, ex direttore del \"Corriere dei Piccoli\" e, dal numero 139, viene stampato dalla tipografia SAME di Milano.\nMondadori, per rendere meno traumatico il cambio di editore, mantiene inizialmente la tricromia utilizzata da Nerbini, per poi abbandonarla con il n. 139 in favore della quadricromia; da questo numero viene pubblicata in prima pagina la storia a tavole domenicali \"Topolino e il canguro\" (n. 139-158); in ultima pagina viene pubblicata la prima puntata di Gli Uomini verdi, storia di fantascienza di Yambo che si ispirava in parte al suo romanzo \"Atlantide\" (1901) e fu una delle prime storie a fumetti di fantascienza italiane. Mondadori decise di sopprimere il \"Supplemento al giornale\" che continu\u00f2 per soli tre numeri, e di pubblicare le storie destinate al supplemento sulla serie regolare dal n. 142. Mentre la prima pagina continua a venire occupata dalla tavola domenicale \"Topolino e il canguro\", la giornaliera \"Il romanzo di Clarabella\" occupa la seconda e la terza pagina del giornale. Dal n. 143 appaiono anche alcune brevi strisce inglesi disegnate da Wilfred Haughton. In questi numeri, oltre alle storie Disney vengono pubblicate anche storie non della Disney come le americane \"Tim e Tom\" di Lyman Young, \"Audax\" di Zane Gray e \"Il piccolo Nemo\" di Winsor McCay, \"Eugenio Bellidee\", \"Ella Parella\", \"Il romanzo della signorina Milli\", \"Inspector Wade\", \"Barry il rosso\" e molte altre. A partire dal n. 148 le scritte in rima sotto le vignette scompaiono gradualmente.\nA partire dal n. 151 Antonio Rubino, direttore del giornale, decise di rendere il giornale pi\u00f9 simile a \"L'Avventuroso\", sperando di incrementare in questo modo le vendite: a partire da questo numero, di conseguenza, \"Topolino e il canguro\" perde temporaneamente la prima pagina in favore della fantascientifica \"S.K.1\", di Guido Moroni Celsi; in ultima pagina vennero pubblicate le tavole domenicali di \"Audax\". L'esperimento non diede per\u00f2 i risultati sperati e, dal n. 155 (15 dicembre 1935), \"Topolino e il canguro\" torn\u00f2 in prima pagina mentre \"S.K. 1\" pass\u00f2 nelle pagine interne. Mentre inizia la pubblicazione di \"Topolino e il misterioso \"S\", flagello dei mari\", il giornale verso la fine del 1935 indisse un concorso a premi per i lettori; sempre in quest'anno nacquero gli \"Amici di Topolino\" con tanto di tessera sociale.\nNel 1936 entrano a far parte della redazione del giornale o comunque del settore periodici della Mondadori persone del calibro di Cesare Civita, Cesare Zavattini (direttore editoriale della sezione periodici), Mario Gentilini e Federico Pedrocchi. All'inizio dell'anno il giornale continu\u00f2 a pubblicare le tavole domenicali di Topolino in prima pagina (con i versi in rima contenuti in didascalie inserite tra una vignetta e l'altra), le strisce giornaliere del personaggio a pagina 2 (in bianco e nero e non rimontate), \"Tim e Tom\" nel paginone centrale, \"Audax\" a pagina 3 ed \"Ella Parella\" a pagina 7, la storia italiana \"S.K.1\" in ultima pagina. A partire dal numero 165 (23 febbraio 1936) le didascalie in rima scompaiono definitivamente. Tra le strisce statunitensi non Disney che debuttano sul settimanale nel 1936 vi sono \"Ispettore Wade\" e \"Il romanzo della signorina Milli\".\nFino al numero 200 il giornale continu\u00f2 a pubblicare le tavole domenicali di Topolino in prima pagina (tra cui la storia lunga \"Topolino e Robin Hood\") e le strisce giornaliere nelle pagine interne. Fecero eccezione i numeri 174 e 175 in cui le strisce giornaliere di Topolino furono pubblicate a colori in prima pagina, con il riassunto e la continuazione a pagina 2. Dal numero 201 (1 novembre 1936) le strisce giornaliere di Topolino tornarono a essere pubblicate a colori in prima pagina con il solito riassunto e continuazione a pagina 2 (dove erano pubblicate anche le tavole domenicali del personaggio). Inizialmente le strisce giornaliere pubblicate in prima pagina non erano rimontate, almeno fino alla fusione con i \"Tre Porcellini\" avvenuta all'inizio del 1937.\nNegli anni successivi vennero realizzate delle riduzioni delle opere di Salgari come \"I misteri della jungla nera\" e \"Le due tigri\", realizzate da Guido Moroni Celsi.\n1937-1939: \"Topolino - Grandi avventure\".\nCon il n. 98 del 4 febbraio 1937 il giornale della Mondadori \"I tre porcellini\" chiude, e molte storie pubblicate sull'appena chiusa testata vengono trasferite su \"Topolino\". A causa dell'assorbimento della testata \"I tre porcellini\", a partire dal n. 216 dell'11 febbraio 1937 il titolo della testata viene cambiato da \"Topolino\" a \"Topolino - Grandi avventure\"; anche il numero di pagine cambia, passando da otto a sedici. Tra le storie trasferite su \"Topolino\" spiccano quelle sceneggiate da Federico Pedrocchi, che debutta sul giornale con la storia \"Saturno contro la Terra\" dove fa la sua prima apparizione il dittatore saturniano Rebo, che, alleato con il professore (originario del pianeta Terra) Leducq, \u00e8 intenzionato a conquistare il pianeta Terra; i suoi piani verranno per\u00f2 sventati dal Professor Marcus e il suo assistente Ciro. La saga di Rebo, il cui soggetto \u00e8 di Cesare Zavattini mentre i disegni sono di Giovanni Scolari, continuer\u00e0 fino al 1946 con numerosi seguiti. Luciano Bottaro e Carlo Chendi riprenderanno, in \"Paperino e il razzo interplanetario\" (anni 60), il personaggio di Rebo, riproponendolo in una chiave comica e caricaturale, pi\u00f9 consona allo spirito Disney. Bottaro negli anni 90 realizz\u00f2 altre tre storie di Paperino con Rebo antagonista.\nPer quanto riguarda le storie Disney pubblicate nella testata, proprio con il numero 216 la storia a puntate di Topolino pubblicata in prima pagina cominci\u00f2 a essere rimontata e, per giunta, dal numero 218 fu soppressa la continuazione a pagina 2 con il risultato che il giornale cominci\u00f2 a pubblicare le storie del personaggio al ritmo di tre strisce e un quarto a settimana, rimontate su quattro righe, accumulando ritardo sugli Stati Uniti (dove uscivano sei strisce alla settimana). Con il n. 217 del 18 febbraio 1937 debuttano sul giornale le tavole domenicali delle \"Sinfonie allegre\" con Paperino protagonista inizialmente pubblicate su \"I tre porcellini\". Queste tavole domenicali continueranno a essere pubblicate su \"Topolino\" fino al n. 261, in cui viene annunciata la nascita del giornale \"Paperino\" e il conseguente trasferimento nella nuova testata delle tavole domenicali delle \"Sinfonie Allegre\" con protagonista Paperino. Dal n. 259 al 261 vengono peraltro pubblicate delle strisce promozionali made in Italy realizzate dallo stesso Pedrocchi in cui \u00e8 lo stesso Paperino ad annunciare a Topolino l'uscita imminente della nuova testata.\nA partire dal n. 265 del 20 gennaio 1938, vengono pubblicati gli adattamenti a fumetti delle \"Sinfonie allegre\" o dei film Disney (pubblicati negli Stati Uniti d'America sotto forma di tavole domenicali): la prima storia a essere pubblicata fu \"Biancaneve e i sette nani\" (n. 265-284), seguita da \"Il savio porcellino\" (storia a fumetti seguito de \"I tre porcellini\" in cui debuttano i figli di Ezechiele Lupo, i tre lupetti cattivi, viene pubblicata su Topolino n. 285-298), \"Pluto chioccia\" (n. 299-307), \"Macchietto Maialetto\" (n. 308-313) e \"Quel bonaccione di Fuffo\" (n. 314-324).\nMa con la politica del regime fascista sempre pi\u00f9 autarchica, dal 1938 il \"Min.Cul.Pop.\" (Ministero della cultura popolare) impone alla stampa una serie di dure restrizioni, prima fra tutte quella di non editare pi\u00f9 i protagonisti del fumetto popolare americano. Il solo \"Topolino\" \u00e8 risparmiato, e cos\u00ec il suo logo e il suo personaggio possono continuare ad esistere nelle edicole italiane. Si ritiene che \"Topolino\" fu risparmiato in quanto i figli di Benito Mussolini erano abbonati a quel giornale.\nGi\u00e0 dal 13 ottobre 1938 (n. 303) tutti i fumetti americani non-Disney scomparvero, sostituiti da fumetti italiani. L'annuncio dato sui n. 300 di Topolino e sul n. 39 di Paperino (22 settembre 1938) fu: \u00abLe grandi novit\u00e0 preannunciate si realizzano! Topolino d\u00e0 inizio a cinque nuove grandiose storie\u00bb. Le storie americane vengono infatti sostituite da nuovi fumetti di produzione italiana: a prendere il posto di Brick Bradford (noto in Italia come \"Guido Ventura\") nel paginone centrale \u00e8 il \"Saturnino Farandola\" di Federico Pedrocchi e Pier Lorenzo De Vita, mentre fa il suo esordio la serie italiana \"I predatori del Guardaful - Avventure in Somalia nel 1919\", presto ribattezzata in \"Le grandi cacce di Gino e Gianni\"; altra serie tutto sommato da ricordare \u00e8 \"Pino il mozzo\". Per soddisfare inoltre una imposizione del regime di aumentare le rubriche e le pagine di testo in generale a scapito dei fumetti, viene introdotta, a partire dal n. 301, una nuova rubrica, curata da Cesare Zavattini, nominata \"Il giornalino delle meraviglie\" in cui vengono pubblicati a puntate persino alcuni romanzi. Successivamente vennero pubblicate altre storie di Pedrocchi, tra le quali spiccano \"Virus\" e \"Faust\".\n1939-1942.\nCon il n. 330 del 20 aprile 1939 la testata cambi\u00f2 nome da \"Topolino - Grandi avventure\" a semplicemente \"Topolino\", e la storia a puntate di Topolino pubblicata in prima pagina passa da quattro a cinque righe e non \u00e8 pi\u00f9 rimontata. Per smaltire il ritardo accumulatosi nel frattempo con gli Stati Uniti, fino alla fine del 1939 viene pubblicata nelle pagine interne un'altra storia a puntate di Topolino. Oltre alle strisce e alle tavole domenicali di Topolino trovano spazio nella testata anche le tavole domenicali delle \"Sinfonie allegre\" intitolate \"Pluto il cucciolone\" o \"Penna Bianca\". Nel frattempo, gi\u00e0 a partire dal n. 327 del 30 marzo 1939 fece il ritorno sul settimanale la striscia statunitense Brick Bradford, con la storia \"Le isole sotto i ghiacci\"; per spacciare la storia come italiana, le strisce originali furono tuttavia ridisegnate da Carlo Cossio. A partire dal n. 354 del 5 ottobre 1939, vennero utilizzate direttamente le strisce originali invece di ridisegnarle. Le strisce di Brick Bradford continuarono ad essere pubblicate su \"Topolino\" fino al n. 464 del 4 novembre 1941.\nNel settembre 1939 Mondadori restituisce la testata \"L'Audace\" a Vecchi trasferendo su \"Topolino\" le storie \"Virus\", \"Il solitario dei Sakya\" e \"Alle frontiere del Far West\" a partire dal n. 352 (21 settembre 1939). A partire dal numero 355 (12 ottobre 1939) il numero delle pagine venne diminuito da 16 a 12. Con il numero 386 (16 maggio 1940) il giornale torn\u00f2 a 16 pagine. Nell'agosto 1940 cominci\u00f2 la pubblicazione del ciclo del \"Mozzo del sommergibile\" che continu\u00f2 fino al dicembre 1943. Con il n. 411 (29 ottobre 1940), \"Topolino\" assorbe il giornale \"Paperino\" e le strisce giornaliere e le tavole domenicali di Paperino vengono trasferite su \"Topolino\" insieme alle storie non Disney di produzione italiana \"Jolanda, la figlia del corsaro nero\" e \"L'ultimo pirata della Malesia\". Dal n. 421 (7 gennaio 1941) al n. 442 (3 giugno 1941) le strisce giornaliere di Topolino vengono spostate nelle pagine interne, mentre in prima pagina trovano spazio le tavole domenicali autoconclusive del personaggio. Con il numero 443 le strisce giornaliere di Topolino tornarono a essere pubblicate in prima pagina. A partire dal numero 440 (maggio 1941), \"Topolino\" cambi\u00f2 formato e impaginazione e cominci\u00f2 a essere stampato nelle Officine Grafiche Mondadori di Verona; grazie all'utilizzo dei nuovi macchinari, pi\u00f9 all'avanguardia di quelli della SAME di Milano dove fino a quel momento era stato stampato il settimanale, la qualit\u00e0 di stampa e di riproduzione dei disegni miglior\u00f2 decisamente. Con il numero 454 (26 agosto 1941) il numero di pagine si ridusse di nuovo da 16 a 12.\nNel frattempo, per\u00f2, l'incalzare della guerra e le crescenti simpatie americane per gli Alleati, nemici dell'Italia e delle potenze dell'Asse, portarono a porre in dubbio l'\"eccetto\" Topolino; ci\u00f2 \u00e8 dimostrato dal fatto che nell'aprile 1941 Mondadori scrisse al Min.Cul.Pop. chiedendo una proroga per la pubblicazione di storie Disney almeno fino alla fine dell'anno; infatti, sostenne Mondadori, cambiare il titolo \"Topolino\" alla testata avrebbe costituito un danno economico e d'altronde le storie Disney, oltre a occupare sole 3 pagine sulle 12/16 costituenti il giornale, non erano tutte americane ma in alcuni casi erano realizzate da autori italiani con il consenso della Disney americana; Mondadori conclude: \u00ab\"accordateci un rinvio almeno sino alla fine dell'anno, ci lascereste inoltre il tempo di studiare un giornale per ragazzi che possa sussistere e vivere anche senza Disney\"\u00bb. La proroga fu concessa, ma nel dicembre del 1941 gli Stati Uniti entrarono in guerra contro le potenze dell'Asse e dunque contro l'Italia; anche per questo, a partire dal n. 477 del 3 febbraio 1942, anche il settimanale fu costretto a cedere alle gi\u00e0 citate restrizioni imposte dal fascismo; gi\u00e0 nel dicembre 1941, Mondadori scrisse al Min.Cul.Pop., ringraziando il ministro Alessandro Pavolini per aver permesso alle storie della Disney di poter essere pubblicate fino in quel momento e assicurandogli che, una volta finito il materiale importato, \"Topolino\" avrebbe smesso di pubblicare le storie Disney.\nL'ultima storia di Topolino pubblicata fu \"Topolino e l'illusionista\". Le ultime puntate della storia (quelle pubblicate nel 1942) subirono interventi redazionali che comportarono l'eliminazione delle nuvolette, sostituite da didascalie per volont\u00e0 del fascismo, che ne aveva vietato l'utilizzo per tutte le storie a fumetti. A partire dal numero 476, la storia fu spostata in ultima pagina e venne falsamente accreditata a Pedrocchi, mentre in prima pagina cominci\u00f2 ad essere pubblicata la storia a fumetti intitolata \"Guerra di corsa - Nuove imprese del mozzo del sommergibile\" di Federico Pedrocchi e Edgardo Dell'Acqua. \"Topolino e l'illusionista\" si concluse alla decima puntata, pubblicata il 3 febbraio, in modo troppo frettoloso per non indicare forse un'imposizione dal Min.Cul.Pop. di non pubblicare le strisce di Topolino a partire dal n. 478; infatti, per far concludere la storia proprio con il n. 477, le ultime 27 strisce della storia non ancora pubblicate furono riassunte dalla redazione in sole 5 strisce, pubblicando solo le vignette maggiormente essenziali per la comprensione del finale e eliminando tutte le altre; il contenuto delle vignette eliminate venne accennato nelle didascalie della storia. Al termine del maxi riassunto del finale venne annunciata, a fondo pagina, la pubblicazione di \"Tuffolino agente di pubblicit\u00e0\", in cui esordisce Tuffolino, personaggio destinato a sostituire Topolino nelle pagine del settimanale fino alla conclusione della guerra. Le tavole domenicali di Penna Bianca vengono invece pubblicate fino al numero 481, che fu di conseguenza l'ultimo del periodo \"anteguerra\" a pubblicare almeno una storia a fumetti Disney. Dal numero 482 al 564, i personaggi Disney scomparvero dal settimanale che pur continuava a chiamarsi \"Topolino\" e a riportare sulla testata nonch\u00e9 nell'angolo della posta l'immagine dell'omonimo personaggio.\n1942-1943.\nTopolino viene quindi sostituito da Tuffolino, un ragazzetto dalle medesime caratteristiche fisiche, disegnato dal grande illustratore Pierlorenzo De Vita. Il personaggio debutta in \"Tuffolino agente di pubblicit\u00e0\", versione ridisegnata (con versioni umanizzate dei personaggi Disney) di \"Topolino agente di pubblicit\u00e0\", che era stata appena pubblicata negli States. Infatti il giornale aveva gi\u00e0 ricevuto, prima del divieto del regime, la storia \"Topolino agente di pubblicit\u00e0\", che per\u00f2 non poteva essere pubblicata. Allora Pedrocchi decise di far modificare le vignette della storia a Pierlorenzo De Vita, che ridisegn\u00f2 i personaggi sostituendo i personaggi Disney con altri inventati \"ex novo\": in questo modo Topolino divenne \"Tuffolino\", Minni divent\u00f2 \"Mimma\" e Clarabella \"Clara\". Al termine di \"Tuffolino agente di pubblicit\u00e0\", sostanzialmente identica all'originale Disney tranne che per la parte finale, vennero pubblicate altre tre storie con protagonista \"Tuffolino\", questa volta completamente originali.\nDel personaggio di Topolino rimase solo il titolo del giornale e il logo della testata. Nel \"Topolino\" senza storie Disney (n. 482-564), tornato a otto pagine a partire dal n. 477, in prima pagina venivano pubblicate le avventure patriottiche del giovane mozzo siciliano \"Torre De Luca\" che prestava servizio su un sommergibile. In seconda pagina c'era l'angolo della posta, dove venivano pubblicati anche disegni e storie dei lettori ad argomento bellico; le storie migliori venivano pubblicate e ricompensate con 5 lire. Oltre alle storie di argomento bellico il giornale prosegu\u00ec la pubblicazione di saghe come quella di Rebo e quella di \"Faust\". Le avventure di Tuffolino, inizialmente pubblicate in ultima pagina, nel corso del 1943 furono spostate nelle pagine interne.\nNel 1942 Pedrocchi lasci\u00f2 la Mondadori per accasarsi alla casa editrice Carroccio, anche se continu\u00f2 a realizzare sceneggiature per \"Topolino\" da esterno. Mondadori sollecit\u00f2 un autore di gialli, Ezio D'Errico, a sceneggiare un fumetto \"giallo\" senza delitti, che fu pubblicato su \"Topolino\" nel 1943 con il titolo \"Ghigo investigatore\". Con il numero 545 del 25 maggio 1943 Topolino assorb\u00ec i soppressi giornali \"L'avventuroso\" e \"Giungla\" pubblicando le continuazioni delle storie in corso in queste due testate. Tra queste vi erano due strisce a fumetti statunitensi pubblicate sotto mentite spoglie (con testi e disegni modificati e attribuiti ad autori italiani), cio\u00e8 \"Il principe Ario\" (in realt\u00e0 \"Prince Valiant\") e \"Sul trono di Titania\" (episodio della striscia \"Brick Bradford\").\nA partire dal n\u00ba 495 del 9 giugno 1942 il titolo della storia in prima pagina recava le bandiere della Germania nazista, dell'Italia e del Giappone per rimarcare la partecipazione dell'Italia alle vicende della guerra in corso, ma esse vennero eliminate a partire dal n\u00ba 556 del 18 agosto 1943, anche perch\u00e9 il regime fascista era caduto il 25 luglio e l'armistizio con gli Alleati era ormai imminente. La stessa storia propagandistica del \"mozzo del sommergibile\" spar\u00ec dalla prima pagina a partire dal numero 560 del 7 settembre 1943, sostituita da \"La Sfera d'Aria\", storia facente parte del ciclo \"Saturno contro la Terra\". La momentanea sostituzione di Topolino con Tuffolino, per\u00f2, non evita la sospensione della testata, a cui contribu\u00ec anche l'occupazione tedesca in seguito all'armistizio di Cassibile e la conseguente nascita della Repubblica Sociale Italiana. Il 30 settembre 1943 i nazisti requisirono le officine tipografiche della Mondadori a Verona, e lo stesso editore, presumibilmente a causa di una compromettente lettera di congratulazioni a Badoglio, fu presto costretto a fuggire in Svizzera. Dopo il numero 561, che esce il 14 settembre 1943, la testata sospende le pubblicazioni fino al 7 dicembre, quando esce il numero successivo. La sospensione definitiva avviene con il n. 564 del 21 dicembre 1943.\nC'\u00e8 chi ritiene (ad esempio Alberto Becattini nell'articolo di introduzione alla storia \"Topolino nella seconda guerra mondiale\" pubblicata nella collana \"Gli anni d'oro di Topolino\") che fosse stato Hitler stesso a ordinare la sospensione della testata, presumibilmente irritato dalla pubblicazione negli Stati Uniti in quello stesso anno di una storia pesantemente denigratoria nei confronti della Germania nazista, \"Mickey Mouse on a secret mission\" (pubblicata in Italia nel 1947 con il titolo \"Topolino nella seconda guerra mondiale\"). In realt\u00e0, anche senza supporre un presunto intervento nazista, gli eventi bellici, con la crescente carenza di carta e i bombardamenti che provocarono danni alle infrastrutture (distruggendo peraltro la filiale Mondadori a Milano), portarono entro la fine del 1943 alla sospensione di quasi tutte le testate a fumetti, non solo \"Topolino\". La testata riprese le pubblicazioni soltanto a guerra conclusa il 15 dicembre 1945.\n1945-1949.\nCon il n. 565 del 15 dicembre 1945 la testata ritorna nelle edicole dopo una sospensione di due anni. Sul primo numero ritorna il personaggio di Topolino, che ora con la caduta del regime, \u00e8 di nuovo pubblicabile, esordendo con la storia Topolino e il boscaiolo (1941) pubblicata in prima pagina. Inizialmente le strisce di Topolino pubblicate non erano rimontate, pur subendo spesso il taglio di una vignetta dalla prima striscia di ogni puntata per far posto al titolo della storia. Successivamente i tagli e le manipolazioni apportati dalla redazione alle strisce originali aumentarono: nella immediatamente successiva \"Topolino e il mistero delle collane\" diverse vignette furono in parte ridisegnate dal redattore Michele Rubino con risultati nettamente inferiori ai disegni originari di Gottfredson (Becattini cita in particolare \"uno strano Pippo deformato\" tra i personaggi aggiunti nelle vignette da Rubino); le puntate finali della stessa storia subirono peraltro dei rimontaggi, a differenza di quelle iniziali. Al termine della pubblicazione della storia in questione, la prima pagina del settimanale fu occupata per diverse settimane (dal numero 602 del 31 agosto 1946 al 617 del 14 dicembre 1946) dall'adattamento a fumetti del film Disney \"Pinocchio\", mentre nelle pagine interne cominci\u00f2 la ristampa di una storia a strisce del 1935, quella del pirata Orango. A partire dal n. 618 le avventure a puntate di Topolino tornarono a essere pubblicate in prima pagina, spesso parzialmente rimontate o rimaneggiate. Per la prima met\u00e0 del 1947 la storia di Topolino pubblicata in prima pagina proseguiva a pagina 8. Successivamente, verso la fine dell'anno, questa continuazione fu rimossa.\nPeraltro si pu\u00f2 notare, rispetto al periodo anteguerra, una drastica diminuzione delle strisce giornaliere e tavole domenicali Disney pubblicate sul settimanale, a favore delle storie prodotte appositamente per i \"comics\" statunitensi che tuttavia, a causa del grande formato del settimanale, dovevano essere rimontate e suddivise in puntate. Le strisce giornaliere e le tavole domenicali di Paperino disegnate da Al Taliaferro trovarono spazio sul settimanale solo fino al giugno 1946; il loro posto fu preso successivamente dalle prime avventure con Paperino protagonista realizzate da Carl Barks per la collana statunitense \"Four Color Comics\". Le uniche tavole domenicali delle \"Sinfonie Allegre\" pubblicate sul settimanale nel dopoguerra furono quelle di \"Pinocchio\", mentre quelle successive relative a Bambi o ai tre caballeros rimasero inedite. In loro luogo si prefer\u00ec pubblicare gli adattamenti per i \"comics\" dei film \"Bambi\" e \"I tre caballeros\", oltre ad alcune brevi con protagonisti i tre porcellini pubblicate in origine su \"Walt Disney's Comics and Stories\". Negli ultimi numeri furono pubblicate alcune tavole domenicali di Fratel Coniglietto. A partire dal numero 680 (28 febbraio 1948) anche le storie a strisce di Gottfredson scomparvero dal settimanale, venendo sostituite in prima pagina dapprima da alcune storie di Topolino prodotte per i \"comics\" e poi, a partire dal numero 713, da \"Topolino e il cobra bianco\", prima storia Disney italiana del dopoguerra che terminer\u00e0 sul n. 1 della nuova testata Topolino formato libretto che verr\u00e0 edita dal 1949 in sostituzione della testata a giornale. Solo negli ultimi due numeri del \"giornale\" si avr\u00e0 il ritorno delle strisce giornaliere di Topolino nelle pagine interne, con la pubblicazione della breve \"Topolino ispettore scolastico\".\nNel dopoguerra la testata presentava otto pagine, ma per un breve periodo, dal n. 642 del 7 giugno 1947 al 653 del 23 agosto 1947, arriv\u00f2 a comprenderne 16, prima di tornare di nuovo a otto. Nelle pagine interne del giornale trovarono posto numerose storie a puntate non Disney, di produzione sia italiana che statunitense. Tra esse spiccavano le strisce statunitensi di Mandrake, di Brick Bradford e di \"Flash Gordon\", nonch\u00e9 i fumetti postumi di Pedrocchi (il fumettista era stato ucciso durante la seconda guerra mondiale da un bombardamento alleato mentre tornava a casa con il treno), tra cui gli ultimi capitoli di \"Saturno contro la Terra\". \nAlla fine degli anni quaranta, per\u00f2, i giornali a fumetti erano irrimediabilmente in crisi, soprattutto quelli di grande formato che pubblicavano le storie a puntate al ritmo di una sola pagina alla settimana, e cos\u00ec era anche per Topolino, le cui vendite erano di gran lunga calate. Mondadori, per\u00f2, non poteva rinunciare alla rivista da edicola per non perdere i ricchi diritti delle pubblicazioni da libreria, cos\u00ec decise un doloroso ma necessario cambio di formato e periodicit\u00e0. A quel tempo l'editore per stampare \"Selezione dal Reader's Digest\" utilizzava appositamente una nuovissima e costosissima macchina che per\u00f2 restava inutilizzata nei periodi di attesa tra un numero e l'altro. Inevitabile, quindi, l'idea di utilizzare la macchina anche per produrre il nuovo \"Topolino\", che ne ricalcher\u00e0, cos\u00ec, il formato (12,5 \u00d7 18 centimetri) e tutti i successivi cambiamenti (aumenti di pochi centimetri nelle dimensioni, il passaggio dalla spillatura alla brossura, cambi nel tipo di carta impiegata). La nuova serie esord\u00ec ad aprile 1949 dopo essere stata ampiamente pubblicizzata sugli ultimi due numeri del \"giornale\" (n. 737 e 738); diversamente dalla precedente era un mensile di cento pagine di storie esclusivamente Disney, al prezzo di sessanta lire, anzich\u00e9 le quindici del precedente settimanale.\nSupplementi e ristampe.\nLa casa editrice Nerbini prima, e la Mondadori poi quando nel 1935 ne rilev\u00f2 i diritti, affiancarono alla pubblicazione di \"Topolino\" altre sette serie dalla vita pi\u00f9 o meno breve. Nel maggio 1933 esord\u00ec quella nota come \"\"Supplemento al giornale Topolino\" con periodicit\u00e0 irregolare e con un formato ancor pi\u00f9 grande della serie regolare e venne pubblicata per 42 numeri con altro materiale della Disney e alcune storie non-Disney oltre a racconti illustrati. La serie venne interrotta nel settembre 1935, subito dopo il subentro come editore della Mondadori. La Nerbini pubblic\u00f2 anche una serie di albi privi di una testata comune e che esord\u00ec a ottobre 1933 con l'albo \"Topolino contro Wolp il terribile brigante del West\" (che divenne poi uno dei pi\u00f9 rari e ricercati fumetti italiani); a parte questa prima storia, all'interno di questa serie venivano ristampate storie complete di Topolino gi\u00e0 pubblicate a puntate su \"Topolino\" o sul \"Supplemento\" e venne edita per soli nove numeri fino a luglio 1935. Ancora prima di averne acquisito i diritti, la Mondadori fece esordire nel 1935 una nuova serie, \"Nel Regno di Topolino\", che pubblicher\u00e0 fino al 1940 per 95 numeri di formato variabile. Anche questa \u00e8 sostanzialmente una ristampa di storie gi\u00e0 apparse a puntate sul settimanale a parte qualche eccezione relative alle prime strisce giornaliere di Mickey Mouse che Nerbini non aveva ancora pubblicato; la serie venne edita tra marzo 1935 e febbraio 1940 per 95 numeri. A gennaio 1937 esord\u00ec la serie degli \"Albi d'Oro\", simile nei contenuti a quella di \"Nel Regno di Topolino\"\" presentando ristampe e qualche inedito del primo Mickey Mouse oltre a qualche storia inedita di produzione italiana; la serie si concluse ad agosto 1940, col n. 41."}
{"id": "1017082", "revid": "729019", "url": "https://it.wikipedia.org/wiki?curid=1017082", "title": "Antonio Zara", "text": "Biografia.\nArruolatosi nella Guardia di Finanza il 10 novembre 1972, frequent\u00f2 i corsi di addestramento presso il II Battaglione di Portoferraio e il III Battaglione di Mondov\u00ec. Il 10 agosto 1973 venne trasferito alla Compagnia Aeroporti di Roma e assegnato in particolare alla Compagnia Speciale di Sicurezza dell'aeroporto \"Leonardo da Vinci\" di Fiumicino.\nIl 17 dicembre 1973 un gruppo di terroristi palestinesi, dopo aver lanciato due bombe in un aereo della Pan Am uccidendo 30 passeggeri, prese degli ostaggi e si impadron\u00ec di un aereo Lufthansa, pronto al decollo. Il finanziere Zara, che era in servizio doganale, cerc\u00f2 di fermarli sulla pista prima che salissero sull'aereo ma, sorpreso alle spalle da uno dei terroristi, venne ucciso dopo un tentativo di reazione con una raffica di mitra.\nDecorato con la medaglia d'oro al valor militare, a lui sono intitolate la caserma sede del Comando Regionale Molise della Guardia di Finanza a Campobasso, una via all'interno dell'Aeroporto di Fiumicino e una classe di motovedette della Guardia di Finanza."}
{"id": "1017084", "revid": "729019", "url": "https://it.wikipedia.org/wiki?curid=1017084", "title": "Myasishchev M-55", "text": "Il Myasishchev M-17 Stratosfera, nome in codice NATO Mystic-A, \u00e8 stato un aereo da ricognizione ad alta quota sviluppato e costruito in Unione Sovietica. Con caratteristiche paragonabili a quelle del Lockheed U-2, \u00e8 rimasto allo stato di prototipo. Stesso discorso per la versione aggiornata M-55.\nSviluppo e tecnica.\nIl progetto dell'M-17 nasce nella met\u00e0 degli anni cinquanta, quando i vertici dell'Aeronautica sovietica richiesero un intercettore ad altissima quota. Lo scopo era quello di abbattere i palloni da ricognizione senza equipaggio che venivano utilizzati in quel periodo dagli Stati Uniti per operazioni di spionaggio sul territorio sovietico. L'armamento previsto doveva essere sistemato in una torretta dorsale.\nL'interruzione del programma dei palloni fece cadere il requisito di un intercettore. Tuttavia, lo sviluppo non si interruppe, ed il programma venne portato avanti come ricognitore ad altissima quota. Lo sviluppo fu comunque molto lento, ed il primo volo del prototipo si ebbe solo il 26 maggio 1982.\nIl prototipo, conosciuto in Occidente come Ram-M, era equipaggiato con un turbogetto RKBM Rybinsk RD-36-51V, da 68,6 kN di spinta. L'equipaggiamento di missione tipico comprendeva una grande variet\u00e0 di telecamere e sensori vari, per un peso complessivo di circa .\nL'autonomia stimata era di circa sei ore a .\nComplessivamente, ne vennero costruiti solo due esemplari, che servirono come base per lo sviluppo di una versione pi\u00f9 perfezionata, conosciuta come M-17RM o Myasishchev M-55 Geofizika.\nIl Myasishchev M-55 Geofizika.\nIl Myasishchev M-55 Geofizika (conosciuto in Occidente come Mystic-B) vol\u00f2 per la prima volta il 16 agosto 1988. Si trattava di un aereo piuttosto diverso dalla versione precedente. Infatti, era equipaggiato con due reattori Aviadvigatel PS-30-V12 da 49 kN l'uno, derivati da quelli montati sul Mig-31 ed aveva delle prestazioni decisamente superiori: la quota di tangenza massima era di , e l'autonomia era salita a sei ore e trenta minuti. Sotto cabina di pilotaggio c'\u00e8 un enorme baia (lunga 5,5 metri), che ospita attrezzature speciali. La presenza di questa zona permette il posizionamento delle apparecchiature, a seconda dello scopo missione.\nQuesto aereo dovette risolvere molti problemi biomedici. Ad esempio, dietro la cabina di guida, sotto le mani del pilota e da una parte, vi \u00e8 un riscaldatore con lo stesso tipo di tubi utilizzati per il cibo da astronauti, dall'altro lato, un thermos con t\u00e8 o caff\u00e8.\nIl record del pi\u00f9 alto volo con un carico commerciale appartiene ad un M-55, 21360 metri il 21/09/93.\nComplessivamente, ne vennero costruiti solo quattro esemplari: due prototipi e due esemplari di pre-serie (non si conoscono eventuali differenze tra le due sottoversioni). L'aereo non entr\u00f2 mai in servizio operativo, perch\u00e9 il crollo dell'URSS provoc\u00f2 un grosso ridimensionamento delle forze armate russe, ed il programma venne prima sospeso, e poi definitivamente cancellato nel 1994.\nDei quattro esemplari costruiti, ben tre vennero persi in incidenti. L'unico superstite, matricola militare \"RA 55204\", venne convertito, tramite un accordo tra la Comunit\u00e0 Scientifica Europea e Myasishchev, in aereo per il monitoraggio della chimica dell'ozono stratosferico, dell'interazione stratosfera-troposfera e sue ripercussioni sul clima con matricola 55204. L'M-55 \u00e8 divenuto la piattaforma stratosferica della comunit\u00e0 scientifica Europea, che ha potuto disporre per la prima volta di un mezzo equivalente al Lockheed ER-2 della NASA, a partire dalla met\u00e0 degli anni novanta. Per la gestione scientifica dell'M-55 fu creato il Geophysica-EEIG, gruppo Europeo di Interesse Economico, con sede in Italia, a Firenze (2002-2007). Per conto della comunit\u00e0 scientifica Europea ha compiuto missioni scientifiche in Artide, Antartide, Europa, Sud America, Australia e Africa a partire dal novembre 1997. La base operativa in Russia era a Zhukowsky. Attualmente risulta basato presso il Centro Sperimentale dell'Aviazione Russa di Akhtubinsk. Tutti i piani relativi ad un suo utilizzo militare risultano interrotti o cancellati, anche perch\u00e9 la sua efficacia militare oggi sarebbe piuttosto dubbia. Infatti, nonostante l'elevata quota di tangenza, l'aereo, oltre a non avere caratteristiche stealth, risulta privo di sistemi antimissile ed avionica moderna: sarebbe quindi piuttosto vulnerabile ai moderni caccia.\nComunque, pare che l'aviazione russa abbia emesso un ordine di completamento per due M-55 rimasti incompleti alla sospensione del programma. Non risultano per\u00f2 altri esemplari costruiti.\nAd aprile 2016 un esemplare (che dovrebbe essere l'unico esistente) \u00e8 stato nuovamente avvistato nei cieli della Scandinavia, quando lo si riteneva inutilizzato da anni. Secondo i radar finlandesi che lo hanno individuato, l'aereo volava ad una quota di 19.000 metri e procedeva ad una velocit\u00e0 di 350-380\u00a0km/h.\nAltre versioni.\nL'ufficio tecnico Myasishchev ha in progetto alcune versioni aggiornate.\nL'aereo sarebbe stato inoltre proposto ad Israele, anche se senza successo."}
{"id": "1017087", "revid": "287204", "url": "https://it.wikipedia.org/wiki?curid=1017087", "title": "Sohei", "text": ""}
{"id": "1017088", "revid": "114526396", "url": "https://it.wikipedia.org/wiki?curid=1017088", "title": "Passo dello Scalone", "text": "Il passo dello Scalone \u00e8 un valico (740\u00a0m) dell'Appennino meridionale che costituisce convenzionalmente il punto di demarcazione fra e l'Appennino lucano e l'Appennino calabro. Si trova in provincia di Cosenza, all'interno del Parco nazionale del Pollino, sulla linea di confine tra i comuni di Sangineto e Sant'Agata di Esaro. \u00c8 transitato dalla strada statale 105 di Castrovillari."}
{"id": "1017089", "revid": "155136", "url": "https://it.wikipedia.org/wiki?curid=1017089", "title": "Schnorchel", "text": ""}
{"id": "1017090", "revid": "767487", "url": "https://it.wikipedia.org/wiki?curid=1017090", "title": "Guida per riconoscere i tuoi santi", "text": "Guida per riconoscere i tuoi santi (\"A Guide to Recognizing Your Saints\") \u00e8 un film del 2006 diretto da Dito Montiel.\nLa pellicola \u00e8 autobiografica e tratta dall'omonimo romanzo scritto dallo stesso Montiel nel 2003.\nTrama.\nDito Montiel \u00e8 uno scrittore che vive a Los Angeles. Dopo una telefonata della madre, torna nei luoghi della sua infanzia, ad Astoria un quartiere nel Queens a New York. Si ritrover\u00e0 a fare i conti con i drammatici eventi che segnarono la sua adolescenza, accaduti nell'estate del 1986. Dito riceve una telefonata dalla madre che gli chiede di tornare a casa a trovare suo padre, che \u00e8 molto malato, il quale per\u00f2 \u00e8 ancora arrabbiato con lui da quando se ne \u00e8 andato di casa perch\u00e9 non \u00e8 pi\u00f9 tornato, e anche Dito serba ancora rancore nei confronti di suo padre, per come si comport\u00f2 durante la sua adolescenza.\nRitornando nel quartiere dove \u00e8 cresciuto rincontrer\u00e0 Nerf uno dei suoi amici di infanzia e Laurie la ragazza di cui era innamorato da adolescente, e sar\u00e0 proprio lei che alla fine riuscir\u00e0 a convincere Dito a riappacifiarsi con suo padre. Con continui flashback il protagonista rivive i fatti successi in quell'estate del 1986 che cambieranno per sempre la sua vita, in particolare sono importanti le figure di due amici di Dito: un nuovo compagno di classe Mike O'Shea, che sogna di diventare un musicista e Antonio un amico d'infanzia che gode della stima del padre di Dito.\nAntonio \u00e8 un ragazzo volubile e con un padre violento che ha un atteggiamento molto protettivo nei confronti di Dito, ma sar\u00e0 proprio la violenza a segnare irreparabilmente la sua vita e quella di Dito. Infatti nei continui tentativi di proteggere il suo amico Antonio finir\u00e0 col provocare l'ira di un banda portoricana che porter\u00e0 a un tragico epilogo. Insieme a Mike, col quale stringe un forte legame, Dito progetta di andare in California e a questo fine iniziano a lavorare come \"dog-sitter\", ma quando il sogno sembra pi\u00f9 vicino all'avverarsi per una brutale regolamento di conti fra bande Mike rimane ucciso e Dito decide di andare in California da solo. Nel finale Dito decide di recarsi a trovare Antonio in carcere.\nProduzione.\nTra i produttori della pellicola figurano Robert Downey Jr., Sting e Trudie Styler.\nDistribuzione.\nPresentato con successo al Sundance Film Festival, si \u00e8 aggiudicato il premio per la miglior regia e il premio speciale della giuria per l'intero cast."}
{"id": "1017096", "revid": "287204", "url": "https://it.wikipedia.org/wiki?curid=1017096", "title": "Harad", "text": "LHarad (Sindarin: \"Sud\", in Quenya: Hyarmen) \u00e8 un luogo di Arda, l'universo immaginario fantasy creato dallo scrittore inglese J.R.R. Tolkien. \u00c8 costituito dalle vaste terre a sud di Gondor e di Mordor.\n\u00c8 anche detto Haradwaith dalla gente che vi vive; letteralmente significa infatti \"Popolo del Sud\", dal Sindarin \"harad\", \"Sud\" e \"gwaith\", \"popolo\".\nGli uomini di Harad sono chiamati Haradrim, \"Moltitudine del Sud\", o anche, nell'edizione italiana de Il Signore degli Anelli, Sudroni.\nSembra che l'Harad sia nell'emisfero sud, poich\u00e9 Arda durante la Terza Era non \u00e8 piatta come era prima della Caduta di N\u00famenor.\nEsso si divide in \"Vicino\", \"Medio\" ed \"Estremo\", ma di queste regioni non si conosce molto: sarebbero occupate in buona parte dal deserto ed i loro abitanti, gli Haradrim (o Sudroni), genti di carnagione scura non n\u00famenoreane, che sono state spesso e volentieri alleati di Sauron nelle guerre contro Gondor. In precedenza, tuttavia, il Vicino Harad venne occupato da Gondor e, per un certo periodo, tra i due popoli si instaurarono delle relazioni commerciali, relazioni che ripreso successivamente alla caduta di Sauron e alla pace tra il regno di Gondor e i popoli haradrim che avevano servito sotto il potere di Sauron.\nGeografia.\nSulla costa dell'Harad, i N\u00famen\u00f3reani fondarono nel corso della Seconda Era molte citt\u00e0 fortificate che, se in un primo tempo furono solo basi commerciali, in seguito divennero centri di dominio. Il pi\u00f9 importante di questi insediamenti \u00e8 Umbar o Citt\u00e0 dei Corsari capitale di uno stato di corsari, il regno di Umbar appunto, abitato da N\u00famen\u00f3reani Neri.\nNelle zone pi\u00f9 fertili, forse occupate da savane e praterie, vivono giganteschi animali chiamati M\u00fbmakil od olifanti. Secondo alcune mappe, l'Haradwaith si divide in Vicino, Medio e Lontano Harad.\nParte dell'Harad si trova nell'emisfero sud di Arda, dove anche l'aspetto del cielo \u00e8 ovviamente diverso. Aragorn, il futuro Re di Gondor, vi si rec\u00f2 nel periodo in cui si faceva chiamare Thorongil, come dice nel Consiglio di Elrond, in cui riferisce di aver visto Rh\u00fbn e Harad, \"dove le stelle sono estranee\".\nPopolazioni e usanze.\nNei romanzi si ha notizia solo del Vicino Harad, di Umbar e dell'Harondor; si fa velatamente menzione alla presenza nel profondo Haradwaith di un immenso deserto, senza per\u00f2 alludere a nessuna foresta di tipo equatoriale. \u00c8 probabile che le popolazioni irretite da Sauron fossero quelle pi\u00f9 prossime a Mordor, che erano anche le uniche ad essere entrate in contatto con i Numenoreani secoli prima. Negli approfondimenti Tolkien afferma che i numenoreani tentarono di conquistare postazioni nei territori pi\u00f9 lontani, senza riuscirvi, forse perch\u00e9 incontrarono il deserto che non sapevano come affrontare; si fermarono al massimo ad Umbar, presidiandola con numerose roccaforti. I popoli che vivevano oltre il deserto probabilmente non erano stati raggiunti dall'ombra di Sauron, rimanendo liberi. Purtuttavia Tolkien chiarisce che i Numenoreani nei loro incessanti viaggi per mare siano riusciti a circumnavigare tutta la Terra di Mezzo, compiendo dunque un'impresa mastodontica e in parte probabilmente colonizzando o influenzando i territori pi\u00f9 lontani, come il Lontano Harad.\nGli uomini asserviti a Sauron risultavano in misure diverse di carnagione scura, con capelli e occhi mori o bruni; probabilmente sembrerebbero simili agli odierni popoli medio-orientali. Politicamente erano divisi in tanti regni in lotta tra loro, che si univano comunque alla chiamata di Mordor. Nell'Harondor per\u00f2 sopravvivevano valorose comunit\u00e0 guerriere nemiche dei servi di Sauron, e che poi aiuteranno Aragorn nella Battaglia dei campi del Pelennor. Della loro cultura non si fa menzione; \u00e8 possibile che avessero culti simili a quelli di Gondor, forse trasmessi anticamente dai numenoreani. Erano per\u00f2 molto abili nella metallurgia, e tutto sommato validi combattenti, poich\u00e9 riuscivano a domare gli Olifanti e costruivano buone armature; anche queste arti forse furono trasmesse dai numenoreani. Dei loro costumi non si sa nulla. Si sa solo che vestivano in modo molto sgargiante.\n\u00c8 ovvio che dei popoli abitanti nelle regioni del Lontano Harad non si conosce assolutamente nulla. In realt\u00e0 l'autore non specifica niente al riguardo di ci\u00f2 che era oltre Umbar, ma da certe mappe si deduce che appunto ci fossero territori sterminati e parzialmente civilizzati. \nPer quanto riguarda Anbalukkhor, l'enorme foresta dell'estremo sud nonch\u00e9 reame alleato di Sauron, \u00e8 nominata da Tolkien pi\u00f9 volte, che disse che nei Tempi Remoti i boschi ricoprivano gran parte della Terra di Mezzo: quindi sarebbe una grande foresta, e si presume sia di tipo pluviale per la latitudine in cui \u00e8 situata."}
{"id": "1017097", "revid": "486946", "url": "https://it.wikipedia.org/wiki?curid=1017097", "title": "M\u00fbmak", "text": ""}
{"id": "1017103", "revid": "969415", "url": "https://it.wikipedia.org/wiki?curid=1017103", "title": "Circondario di W\u00fcrzburg", "text": " \nIl circondario di W\u00fcrzburg \u00e8 situato nella parte meridionale del distretto governativo bavarese della Bassa Franconia. Confina a nord con i circondari di Meno-Spessart e Schweinfurt, a sud e ad ovest con il circondario del Main-Tauber-Kreis. La libera citt\u00e0 di W\u00fcrzburg \u00e8 circondata completamente dal suo omonimo distretto.\nGeografia fisica.\nIl Meno attraversa il distretto da sud-est a nord-ovest, in una valle profonda dai 100 ai a ovest del Meno si collocano soprattutto zone boschive a latifoglie (\"Gramschen\", \"Irtenberger Wald\", \"Guttenberger Wald\"), a est e a sud di W\u00fcrzburg un territorio fertile (\"Ochsenfurter Gau\").\nStoria.\nLa regione corrispondente all'odierno circondario di W\u00fcrzburg appartenne in buona parte al capitolo della cattedrale di W\u00fcrzburg prima del 1800 e venne far parte della Baviera nel 1803. Nel 1804 sorsero i tribunali circoscrizionali (\"Landgerichte\") di \"W\u00fcrzburg a sinistra del Meno\", di \"W\u00fcrzburg a destra del Meno\", di Ochsenfurt e R\u00f6ttingen, cos\u00ec come il tribunale cittadino di W\u00fcrzburg. Facevano tutti parte del distretto del Basso Meno, chiamato dal 1838 \"Bassa Franconia\" e Aschaffenburg (in seguito semplicemente Bassa Franconia). Nel 1840 il tribunale di R\u00f6ttingen ricevette lo stesso nome della sua sede, Aub. Nel 1862 i tribunali \"W\u00fcrzburg a sinistra del Meno\" e \"W\u00fcrzburg a destra del Meno\" furono ristrutturati nell'ufficio distrettuale (\"Bezirksamt\") di W\u00fcrzburg, i tribunali Aub e Ochsenfurt nell'ufficio distrettuale Ochsenfurt. Nel 1939 entrambi gli uffici distrettuali divennero uffici di distretto (\"Landratsamt\"). Nella cornice della riforma territoriale del 1972 in Baviera, il distretti W\u00fcrzburg, Ochsenfurt insieme a regioni pi\u00f9 piccole ritagliate dai distretti Marktheidenfeld (a sud-est), Karlstadt, Kitzingen e Gerolzhofen furono riuniti nel nuovo distretto W\u00fcrzburg. La citt\u00e0-distretto W\u00fcrzburg rimase capoluogo.\nStemmi.\nDiviso orizzontalmente a met\u00e0, suddiviso ulteriormente nella parte inferiore. In alto tre punte argentee (\u201crastrello francone\u201d) contro uno sfondo rosso, in basso contro lo sfondo argenteo due leoni, a lato sempre in basso contro lo sfondo un giglio d'oro.\nAmministrazione.\nGemellaggi.\nIl distretto \u00e8 gemellato con i distretti Mateh Yehuda in Israele e Olomouc in Repubblica Ceca.\nRete stradale.\nLa capitale della Bassa Franconia \u00e8 un punto di snodo cruciale per le principali direttrici ferroviarie della Baviera. La prima tratta parte da Bamberga attraverso Schweinfurt fu posta gi\u00e0 nel 1854 dalla Compagnia statale Ludwigs-West-Bahn e proseguita in direzione del Meno come ferrovia Meno-Spessart, verso Gem\u00fcnden-Aschaffenburg, dalla compagnia \"K\u00f6niglich-Bayerische-Staats-Eisenbahnen\". Dieci anni dopo (1864) venne aperta la tratta verso Ochsenfurt-Ansbach-Treuchtlingen. L'anno seguente (1865) fu completato il collegamento diretto con Norimberga e nel 1866 fu a disposizione anche una ferrovia che attraversasse la Franconia per Lauda e arrivasse a Stoccarda. Nel 1988 l'ente ferroviario, la \"Bundesbahn\", ha ulteriormente accorciato il collegamento W\u00fcrzburg-Fulda."}
{"id": "1017162", "revid": "762947", "url": "https://it.wikipedia.org/wiki?curid=1017162", "title": "Antonio Nava", "text": "Biografia.\nNei primi decenni dell'Ottocento lavor\u00f2 quasi esclusivamente in Italia. Nel 1808 inaugur\u00f2 il catalogo della casa editrice Ricordi che diede alle stampe quattro sonate per chitarra sola dal titolo \"Le stagioni dell'anno\". Sono note sue esibizioni in Italia, Germania, Francia e Inghilterra (Londra)."}
{"id": "1017209", "revid": "1543377", "url": "https://it.wikipedia.org/wiki?curid=1017209", "title": "Drosera capensis", "text": "La Drosera capensis \u00e8 una pianta carnivora della famiglia delle Droseraceae. \u00c8 originaria della regione di Citt\u00e0 del Capo (Province del Capo, Sudafrica), da cui prende il nome. Grazie alle sue dimensioni, facilit\u00e0 di coltivazione e alla copiosa produzione di semi, \u00e8 divenuta une delle pi\u00f9 comuni specie di \"Drosera\" coltivate.\nDescrizione.\n\"D. capensis\" produce foglie dalla forma lineare, lunghe fino a 15\u00a0cm e larghe 1\u00a0cm, che, come in tutte le specie di \"Drosera\", sono ricoperte di tentacoli vivacemente colorati che presentano gocce di colla alle loro estremit\u00e0 con la quale catturano insetti. Quando l'insetto viene catturato, la foglia si arrotola per tigmotropismo, questo aiuta la digestione portando pi\u00f9 ghiandole digestive, che si trovano nella regione centrale della foglia, a contatto con la preda. Al termine del processo digestivo la foglia torna a srotolarsi. Normalmente resta in vita ma se l'insetto era di dimensioni maggiori delle prede abituali (moscerini, zanzare) la foglia si secca e viene subito risostituita. La pianta ha la tendenza a mantenere le foglie morte della precedente stagione, ed il fusto della pianta pu\u00f2 diventare lungo e legnoso nel corso del tempo.\n\"D. capensis\" fiorisce in primavera, producendo un lungo stelo (fino a 30\u00a0cm) al termine del quale \u00e8 presente una spiga contenente numerosi fiori (a cinque petali) di colore rosa. I fiori sono autoimpollinanti e producono semi a forma di fuso in quantit\u00e0, che sono rilasciati dall'involucro quando il fiore muore.\nDistribuzione e habitat.\nPianta originaria della regione di Citt\u00e0 del Capo (Sudafrica) e diffusa in buona parte dell'Africa meridionale.\nIn natura vive in aree paludose e torbose, quindi povere di nutrienti, ma ricche di insetti come zanzare e mosche.\nColtivazione.\nLa Drosera capensis \u00e8 una specie particolarmente resistente. Importante nella coltivazione di \"D. capensis\", come per il resto delle carnivore, \u00e8 l'utilizzo di acqua priva di qualsiasi sale disciolto (ottima \u00e8 l'acqua distillata, quella da osmosi inversa o quella piovana purch\u00e9 non raccolta in citt\u00e0) ed un substrato di torba di sfagno con pH compreso tra i 3-4.5. Fondamentale quest'ultima perch\u00e9, se fosse usato il terriccio comune ricco di azoto e sali, la pianta morirebbe poich\u00e9 non avrebbe pi\u00f9 necessit\u00e0 di catturare insetti per assimilare questi elementi, che sono normalmente assenti, invece, nella torba. Durante il travaso, che \u00e8 da effettuarsi rigorosamente nel mese di febbraio-inizio marzo, quando la pianta si appresta al risveglio vegetativo, \u00e8 bene aggiungere una parte di perlite o, in alternativa, sabbia di quarzo (in rapporto 1/3 rispetto alla torba) per favorire il drenaggio ed evitare l'ipossia delle radici. L'esposizione in pieno sole \u00e8 vivamente consigliata, ovviamente mantenendo nel sottovaso durante tutto il periodo estivo circa 2\u20133\u00a0cm di acqua. \u00c8 consigliato di tenerla al riparo dai venti forti che seccherebbero le goccioline di colla. Se ci\u00f2 succede, la pianta provveder\u00e0 comunque a produrne di nuove nel giro di 2 giorni. Durante l'inverno tenere al riparo dalle gelate a temperature fra 7-10\u00a0\u00b0C in modo che entri in riposo vegetativo senza, per\u00f2, perdere la parte aerea. Durante la stagione invernale mantenere il substrato umido con massimo 1\u00a0cm di acqua nel sottovaso, aspettando il totale assorbimento prima di aggiungerne ancora. Questa pianta si riproduce facilmente anche per talea di foglia o di radice.\n\u00c8 vivamente sconsigliato l'uso di qualsiasi fertilizzante, cos\u00ec come della vermiculite talvolta somministrata per errore in quanto consigliata, invece, per le Sarracenie.\nTalea di foglia.\nTale procedimento \u00e8 sconsigliato se la pianta \u00e8 piccola o ha solo 5-6 foglie.\nPreparare un composto di torba e perlite (3:1) e bagnare con acqua distillata. Lasciare riposare per circa un'ora. Recidere poi una foglia fresca e sana, ben lavata per rimuovere la colla e gli eventuali insetti morti che, decomponendosi, farebbero marcire la talea. Appoggiare la foglia con i tentacoli rivolti verso l'alto ed avvolgere il tutto nel \"cellophane\". Mantenere il preparato in luogo umido mettendo il vaso in un sottovaso con un cm di acqua. Le prime plantule germineranno nell'arco di 5-6 settimane. Le piantine cresceranno fra i tentacoli, perch\u00e9 alla base di ogni tentacolo c'\u00e8 un meristema, ovvero una regione che consente la crescita fogliare, e da qui si svilupperanno le nuove piantine. Questo metodo ha degli svantaggi in quanto la foglia tende spesso a marcire se tenuta in ambiente troppo umido e seccarsi se tenuta in ambiente troppo asciutto.\nTalea di radice.\nIl metodo \u00e8 identico solo che al posto della foglia bisogna utilizzare una radice sana 2\u20133\u00a0cm di dimensione. Dopo averla lavata con acqua distillata, ricoprirla leggermente con della torba allo scopo di mantenere il terreno umido. Ricoprire sempre il tutto con del \"cellophane\" ed attendere 3-4 settimane. "}
{"id": "1017225", "revid": "76963", "url": "https://it.wikipedia.org/wiki?curid=1017225", "title": "Mimi Leder", "text": "Biografia.\n\u00c8 stata la prima donna a essere ammessa all'American Film Institute, dove si \u00e8 poi diplomata. Inizia a lavorare in alcune serie TV come \"Hill Street giorno e notte\", \"Avvocati a Los Angeles\"; dal 1995 inizia a dirigere molti episodi di \"E.R. - Medici in prima linea\", grazie al quale vince due Emmy Awards e riceve tre nomination ai \"Directors Guilds of America\".\nDebutta sul grande schermo nel 1997 con \"The Peacemaker\" con George Clooney e Nicole Kidman; l'anno successivo dirige il campione d'incassi \"Deep Impact\". Nel 2000 dirige \"Un sogno per domani\" con Kevin Spacey e Helen Hunt.\nHa diretto alcuni episodi della serie \"John Doe\", mentre nel 2009 ha diretto il film intitolato \"The Code\", con Morgan Freeman, Antonio Banderas e Radha Mitchell, destinato al mercato del home video.\nNel 2018 ritorna al cinema con \"Una giusta causa\", pellicola basata sulle vicende reali del magistrato della corte suprema Ruth Bader Ginsburg, interpretata da Felicity Jones."}
{"id": "1017261", "revid": "109355861", "url": "https://it.wikipedia.org/wiki?curid=1017261", "title": "Jeffrey Spender", "text": "L'Agente Speciale Jeffrey Spender \u00e8 un personaggio della serie televisiva \"X-Files\" interpretato dall'attore Chris Owens.\nBiografia.\nJeffrey Frank Spender \u00e8 il figlio di C. G. B. Spender, l'Uomo che fuma, e della sua ex-moglie Cassandra Spender.\nEntrato a far parte del Consorzio, C.G.B. ha abbandonato la sua famiglia quando Jeffrey aveva undici anni, molto probabilmente nello stesso periodo dei rapimenti alieni del 1973. Da ci\u00f2 si deduce che Jeffrey \u00e8 nato nel 1962.\nSuccessivamente sua madre divenne paralitica a causa dei continui rapimenti alieni. Quando gli alieni riconsegnarono Samantha Mulder a C.G.B. lui la fece crescere insieme a Jeffrey in California.\nSpender incontra gli Agenti Mulder e Scully nel 1997. Nello stesso anno, l'Uomo che fuma inizia a spedirgli lettere che Jeffrey respinge per\u00f2 al mittente. Nel 1999, il padre gli spara e apparentemente lo uccide nell'episodio \"One Son\". Tre anni dopo, nell'episodio \"William\", egli rivela di essere sopravvissuto allo sparo e d'essere stato poi sottoposto ad orribili esperimenti ordinati dal padre che lo hanno sfigurato.\nFingendosi Mulder, si infiltr\u00f2 nella casa di Scully e iniett\u00f2 al piccolo William della magnetite per curarlo dai suoi poteri telecinetici. Le motivazioni o le ripercussioni delle sue azioni non vengono mai spiegate completamente. Ha testimoniato per la difesa al processo di Mulder per omicidio in \"La verit\u00e0\". Durante il processo ha anche rivelato che Teena Mulder aveva una relazione con l'Uomo che fuma, e che lui e Fox Mulder sono fratellastri.\nCarriera e lavoro negli X-Files.\nL'agente Speciale Spender cominci\u00f2 a lavorare a stretto contatto con gli Agenti Mulder e Scully nel 1997, quando sua madre inizi\u00f2 a raccontare a Mulder delle sue esperienze. Egli si avvicin\u00f2 dapprima a Scully, spiegandole che credeva che sua madre fosse mentalmente instabile. Chiese di smettere di indagare sul suo caso. Apparentemente all'inizio della sua carriera nell'FBI, temeva che le storie di sua madre gli procurassero una cattiva reputazione. Evidentemente la reputazione era importante per Spender, data la sua forte competitivit\u00e0 con Mulder e la sua reputazione \"Spettrale\" quando le loro strade si incontrarono. Ironia della sorte, conobbe l'Agente Mulder in un periodo della sua vita in cui aveva smesso di credere alla cospirazione e ai rapimenti alieni, e i due condivisero l'opinione che i rapimenti di Cassandra fossero delle delusioni - un fatto a cui Mulder in genere rifiutava di credere.\nSpender rivela a Scully le cause del suo disprezzo per il paranormale quando Cassandra scompare di nuovo in La paziente X. Secondo lui, Cassandra divent\u00f2 instabile quando suo padre (che in seguito si scopr\u00ec essere l'Uomo che fuma), abbandon\u00f2 la famiglia. Come meccanismo di difesa, sua madre gli insegn\u00f2 ad assumere terapeuti servendosi di elaborate storie sui rapimenti che lui stesso inventava. Spender incolpava sua madre, per lui malata di mente, di avergli rovinato l'infanzia, e odiava Mulder per ci\u00f2 che lui considerava un tentativo di legittimare le credenze sul paranormale. Poco dopo, il Vicedirettore Skinner disse a Spender di non preoccuparsi della sua reputazione, dato che aveva un \"benefattore\" - che poi si scopr\u00ec essere l'Uomo che fuma.\nNel 1998 l'Uomo che fuma, che era stato richiamato dal suo esilio in Quebec dal Consorzio, si present\u00f2 a Spender per la prima volta. Questo incontro, interrotto da Mulder (che pensava che l'Uomo che fuma fosse morto), attir\u00f2 l'interesse di Spender verso la Cospirazione. A questo punto, Mulder fu coinvolto in un'inchiesta che si concluse rapidamente con la chiusura degli X-Files dopo una perquisizione del Dipartimento di Giustizia nel loro ufficio. Dopo che la sua ex compagna e amante Diana Fowley, fu ferita da un assassino del Consorzio, Mulder ebbe un'aspra discussione con Spender, che egli credeva complice dell'Uomo che fuma, e minacci\u00f2 di rovinargli la reputazione.\nSpender, per vendicarsi, testimoni\u00f2 contro Mulder al Dipartimento di Giustizia - cosa che, insieme all'intervento dell'Uomo che fuma in appoggio a Spender, bast\u00f2 per chiudere gli X-Files una seconda volta. Qualche ora dopo, l'Uomo che fuma penetr\u00f2 nel Quartier Generale dell'FBI e incendi\u00f2 l'ufficio di Mulder, distruggendo tutti gli X-Files tranne il fascicolo sul rapimento di Samantha Mulder, che port\u00f2 via con s\u00e9. Uscendo dall'edificio, l'Uomo che fuma incontr\u00f2 Spender e gli rivel\u00f2 di essere suo padre.\nDopo gli eventi del film, gli X-Files furono riaperti. Comunque, l'Uomo che fuma intervenne in modo che Spender diventasse primo investigatore, con Diana Fowley come sua partner. Il \"rinsavito\" Mulder riassegnato con Scully a indagini di routine sotto il Vicedirettore Alvin Kersh divenne sempre pi\u00f9 intollerante all'apatia e dall'indifferenza di Spender nei confronti degli X-Files, e lo accus\u00f2 di essere interessato ad indagare su un solo caso, quello della scomparsa di sua madre. Spender credeva che l'Uomo che fuma lo avesse messo a capo degli X-Files solo per tenere a bada Mulder, e manifest\u00f2 la sua insoddisfazione per quel ruolo. Il risultato fu l'ulteriore aumento dell'animosit\u00e0 tra Mulder e Spender.\nVerso la fine della sesta stagione, nell'episodio Due padri, il Secondo Anziano fu ucciso da uno dei Ribelli Alieni, che us\u00f2 poi le sue sembianze per infiltrarsi nel Consorzio. L'Uomo che fuma scopr\u00ec subito il tradimento e approfitt\u00f2 della situazione per testare la capacit\u00e0 di Spender di seguire le orme del padre come assassino. Spender, sopraffatto da quel genere di missione, fall\u00ec e fu quasi ucciso dal Ribelle ma venne salvato da Alex Krycek, che commise l'omicidio al posto suo e per ordine dell'Uomo che fuma. Questo evento fu un duro colpo sia allo scetticismo di Spender riguardo al paranormale, sia alla fiducia dell'Uomo che fuma in suo figlio, e fin\u00ec col far nascere in Spender dei dubbi sulla moralit\u00e0 del lavoro di suo padre.\nA questo punto della serie, quando sua madre fece inspiegabilmente ritorno, e poi fu uccisa, Spender si sent\u00ec in colpa per non averla saputa proteggere e per il ruolo che aveva avuto nell'aiutare il Consorzio. In forte opposizione a suo padre, inform\u00f2 i suoi superiori di non essere qualificato per occuparsi degli X-Files e sugger\u00ec che l'incarico fosse restituito agli Agenti Mulder e Scully. Poco dopo aver liberato il suo ufficio, viene avvicinato dall'Uomo che fuma, che gli spara dicendogli che \"non \u00e8 niente in confronto a Fox Mulder\" (ipoteticamente l'altro figlio dell'Uomo che fuma). Il suo personaggio scomparve dalla serie, si presume che sia stato ucciso.\nNella nona stagione riappare nell'episodio William si viene a sapere che lo sparo dell'Uomo che fuma aveva soltanto ferito Spender, e che suo padre lo aveva sottoposto a numerosi test. Spender sopravvisse, ma rimase sfigurato a vita. Nell'ultimo episodio, La verit\u00e0 (prima parte), Spender fece la sua ultima apparizione testimoniando a favore di Mulder al suo processo per omicidio, in cui rivel\u00f2, tra le altre cose, che lui e Mulder sono fratellastri poich\u00e9 l'Uomo che fuma aveva avuto una relazione con la madre di Mulder. La veridicit\u00e0 di quest'affermazione, forse rivelata a Spender dall'Uomo che fuma, rimane in dubbio, ma sembra verosimile dati alcuni indizi che durante tutta la serie lasciavano credere che l'Uomo che fuma e la signora Mulder avessero avuto una storia.\nRiappare nell'undicesima stagione nel primo episodio memorie dal futuro dove viene prima contattato dell'agente Scully per fornirgli l'identit\u00e0 della famiglia che ha adottato suo figlio William, ma viene seguito e quasi investito da qualcuno che lo vuole morto. Lo ritroviamo all'ospedale da Scully per dargli le informazioni che vuole"}
{"id": "1017263", "revid": "869733", "url": "https://it.wikipedia.org/wiki?curid=1017263", "title": "Ezri Dax", "text": "Ezri Tigan Dax \u00e8 un personaggio della serie televisiva \"\" (settima stagione) interpretato da Nicole de Boer. Nell'universo fantascientifico di Star Trek, Ezri Dax \u00e8 il nono ospite del simbionte Dax e svolge le mansioni di consigliere a bordo della stazione spaziale Deep Space Nine.\nPersonaggio.\nNel 2374, Ezri Tigan \u00e8 guardiamarina sulla nave stellare USS Destiny quando viene inviata dalla stazione Deep Space 9 sul pianeta Trill per trasportare il simbionte Dax dopo la morte di Jadzia Dax.\nA causa dell'aggravarsi delle condizioni mediche del simbionte durante il viaggio, nonostante non fosse stata addestrata a riceverlo, Ezri Tigan, essendo l'unica Trill a bordo, si unisce a Dax per salvare la vita del simbionte."}
{"id": "1017267", "revid": "400694", "url": "https://it.wikipedia.org/wiki?curid=1017267", "title": "Pugno d'Acciaio (personaggio)", "text": ""}
{"id": "1017274", "revid": "83531", "url": "https://it.wikipedia.org/wiki?curid=1017274", "title": "Gaida", "text": "La gaida (o gajda), \u00e8 una cornamusa diffusa nelle regioni balcaniche; \u00e8 suonata in Bulgaria, Macedonia del Nord e nelle regioni della Tracia, in Grecia. Strumenti simili sono reperibili in Albania, Romania, Bulgaria, Turchia e in generale in tutta la penisola balcanica.\nIl sacco dello strumento \u00e8 ricavato dalla pelle di capra o pecora trattata.\nAttraverso una canna, corta e conica, detta insufflatore, il suonatore riempie d'aria la sacca, una valvola di non ritorno fa in modo che l'aria introdotta non possa fuoriuscire dalla canna stessa ma sia obbligata a farlo attraverso il bordone, che d\u00e0 una nota continua, e attraverso il chanter che permette di modulare i suoni attraverso l'apertura e chiusura con le dita dei fori.\nIl bordone durante l'uso della gaida viene appoggiato sulla spalla del musicista. Il suono \u00e8 solitamente aspro, anche se con lo strumento si possono realizzare melodie complicate e difficili da realizzare con altri strumenti, viene anche usata per l'accompagnamento. In Macedonia del Nord e in Bulgaria si tengono festival musicali dove si impiega la gaida.\nEssa da il nome alla famiglia delle \"Gaide\", ch'\u00e8 l'insieme di tutte le varianti di questo strumento, usate nei Balcani, nel Caucaso e nell'Asia Centrale. Spesso questi strumenti sono muniti di uno o pi\u00f9 bordoni, ma ne esistono anche di esemplari sprovvisti; una caratteristica comune \u00e8 il timbro aspro, che talvolta porta alcuni di questi strumenti ad essere preferiti per l'accompagnamento piuttosto che per la melodia. \nStoria.\nLa gaida probabilmente venne inventata in Grecia, in quanto l\u00ec vennero trovati antichi reperti di strumenti simili a essa."}
{"id": "1017281", "revid": "63760", "url": "https://it.wikipedia.org/wiki?curid=1017281", "title": "Gajda", "text": ""}
{"id": "1017288", "revid": "964", "url": "https://it.wikipedia.org/wiki?curid=1017288", "title": "Bernardino Pinturicchio", "text": ""}
{"id": "1017291", "revid": "35948", "url": "https://it.wikipedia.org/wiki?curid=1017291", "title": "Jacopo da Ponte", "text": ""}
{"id": "1017293", "revid": "125162912", "url": "https://it.wikipedia.org/wiki?curid=1017293", "title": "Andrea Martella", "text": "\u00c8 stato sottosegretario di Stato alla Presidenza del Consiglio dei ministri con delega all'editoria e al programma di Governo nel secondo governo Conte, oltre che deputato alla Camera dal 30 maggio 2001 al 22 marzo 2018 per quattro legislature, ricoprendo vari incarichi parlamentari.\nBiografia.\nNato nel 1968 a Portogruaro, in provincia di Venezia, si \u00e8 laureato alla facolt\u00e0 di Lettere e filosofia presso l'Universit\u00e0 Ca' Foscari Venezia, diventa funzionario del PDS, di cui poi successivamente diverr\u00e0 dirigente, andando a ricoprire vari incarichi politici ed amministrativi a Venezia e nel Veneto.\nNel 1990, a soli 22 anni, diventa assessore alla Cultura e allo Sport al comune di Portogruaro, nel 1995 diventa vicesindaco di Portogruaro con deleghe all\u2019Identit\u00e0, Cultura, Trasporti e Partecipazione.\nNel 1998 aderisce alla svolta di Massimo D'Alema dal PDS ai Democratici di Sinistra (DS), per unificare il PDS con altre forze della sinistra italiana e \"ammainare\" definitivamente il simbolo falce e martello del comunismo in favore della rosa della socialdemocrazia, divenendone segretario della federazione provinciale di Venezia, dedicandosi alle questioni della citt\u00e0 lagunare e della Regione Veneto.\nElezione a deputato.\nAlle elezioni politiche del 2001 si candida alla Camera dei deputati, dove viene eletto per la prima volta deputato tra le liste dei DS, e da allora \u00e8 stato riconfermato deputato nel 2006, 2008 e 2013 con L'Ulivo/PD.\nCon i DS ha assunto vari incarichi a livello nazionale: nel 2003 \u00e8 stato nominato vice Responsabile del Dipartimento Economia, nel 2005 Coordinatore della Commissione per il Programma Elettorale dei DS, nel 2006 Responsabile del Dipartimento alle Attivit\u00e0 Produttive.\nDirigenza del Partito Democratico.\nCon la nascita del Partito Democratico, \u00e8 diventato Coordinatore della fase costituente per l'Italia settentrionale e responsabile nella Segreteria nazionale di Walter Veltroni.\nDopo la sconfitta del PD alle elezioni politiche del 2008, dov'\u00e8 stato rieletto alla Camera nella medesima circoscrizione, viene nominato da Veltroni Ministero delle Infrastrutture e dei Trasporti nel suo Governo ombra del Partito Democratico, ruolo che ricopre dal 9 maggio 2008 al 21 febbraio 2009.\nIl 24 febbraio 2009 Dario Franceschini (gi\u00e0 vicesegretario del PD), appena nominato segretario del PD dopo le dimissioni di Veltroni dalla segreteria nazionale, dopo l'esito negativo alle regionali sarde, nomina Martella Presidente nazionale del Forum Trasporti e Infrastrutture del PD.\nXVII legislatura e coordinatore del PD.\nNel corso della XVII Legislatura \u00e8 stato vicepresidente del gruppo dei Deputati PD facendo inoltre parte della delegazione parlamentare italiana presso l'Assemblea parlamentare della NATO oltre ad essere componente della commissione attivit\u00e0 produttive, commercio e turismo della Camera.\nDal 15 giugno 2019 ricopre il ruolo di coordinatore della segreteria nazionale del Partito Democratico, guidata da Nicola Zingaretti.\nSottosegretario all'Editoria e segretario del PD Veneto.\nDal 16 settembre 2019 al 13 febbraio 2021 ha ricoperto l'incarico di Sottosegretario di Stato alla Presidenza del Consiglio dei Ministri con delega all'Informazione e all'Editoria.\nIl 15 gennaio 2022 viene eletto segretario regionale del PD in Veneto dall'assemblea regionale come candidato unico, subentrando ad Alessandro Bisato e ricordando la figura appena scomparsa di David Sassoli.\nVita privata.\nFiglio di un medico e di un' insegnante, ha giocato come centrocampista nelle giovanili del Portogruaro, ed ha una figlia."}
{"id": "1017297", "revid": "547034", "url": "https://it.wikipedia.org/wiki?curid=1017297", "title": "Shanai", "text": "Lo shanai (o shanaj, shehnai) \u00e8 uno strumento musicale aerofono simile per forma al flauto e all'oboe; originario delle civilt\u00e0 medio orientali ed europee \u00e8 largamente usato in India per matrimoni e processioni: il suo suono \u00e8 infatti ritenuto propiziatorio. \nLo strumento, di forma leggermente conica, presenta pi\u00f9 fori (da sei a nove); ha doppia ancia (come un oboe moderno) ricavata da una canna secca, questo gli consente di avere un suono molto potente e anche per questo lo shanai \u00e8 solitamente suonato in luoghi aperti. \n\u00c8 diffuso in Turchia e Persia con il nome di zurna e surnay.\nIl musicista pi\u00f9 famoso che ha portato lo shanai in occidente \u00e8 Dave Mason dei Traffic."}
{"id": "1017303", "revid": "63760", "url": "https://it.wikipedia.org/wiki?curid=1017303", "title": "Shehnai", "text": ""}
{"id": "1017305", "revid": "736476", "url": "https://it.wikipedia.org/wiki?curid=1017305", "title": "Million Dollar Babies", "text": "Million Dollar Babies \u00e8 una miniserie televisiva canadese del 1994, diretta da Christian Duguay.\nProdotta da Cinar Films Inc. e Bernard Zuckerman Productions, \u00e8 stata trasmessa simultaneamente la prima volta il 20 novembre 1994 in Canada dalla CBC e negli USA dalla CBS. La miniserie tv, composta da due puntate da due ore l'una, \u00e8 basata sulla storia vera della famiglia Dionne, che ha scioccato il Canada negli anni trenta.\nTrama.\nLa miniserie racconta la storia di una famiglia rurale e povera dell'Ontario, Canada, e delle 5 figlie nate da un parto gemellare ed assolutamente identici l'uno all'altro.\nLe bambine vengono prestissimo affidate alle cure del dottor Dafoe, il quale ne diventa guardiano a causa delle povere condizioni della famiglia Dionne. Esse, insieme al dottore, vanno dunque a vivere in una specie di ospedale costruito appositamente per loro di fronte alla casa natia, ma l'apparente vicinanza ai genitori maschera il completo isolamento delle bambine. Le gemelle sono infatti cresciute all'interno dell'ospedale come delle cavie ed attorno a loro, il governo stesso costruisce un prolifico business che sfrutta la loro popolarit\u00e0.\nLa famiglia per\u00f2, e specialmente la madre, non si vuole rassegnare alla perdita delle bambine, e decide di combattere per riottenerne l'affidamento.\nAl termine di una lunga disputa fra il dottor Dafoe ed i Dionne, le bambine tornano fra le braccia dei genitori, ma il finale non sembra un lieto fine..."}
{"id": "1017314", "revid": "1429175", "url": "https://it.wikipedia.org/wiki?curid=1017314", "title": "Jaclyn DeSantis", "text": "Biografia.\nJaclyn ha incominciato la sua carriera di attrice recitando la parte di Heather nel film del 2000 Road Trip e quella di Baby nel Film/Musical Just Another Story del 2003.\nSempre nel 2003 interpreta Alexandra nel film Bomb the system.\nNegli USA \u00e8 conosciuta principalmente per il ruolo di Maggie Hernandez nella serie televisiva Windfall.\nNel 2005 interpreta Leticia nel film Carlito's Way - Scalata al potere, prequel del film di Brian De Palma Carlito's Way.\nSi \u00e8 poi dedicata ad una nuova serie televisiva nel 2007, \"Nurses\", conosciuta in America come \" Philidelphia General \", poi cancellata.\nNel 2008 interpreta la giovane vedova Amaya nel film tv The pledge - La promessa di un pistolero accanto a Luke Perry, C. Thomas Howell e Francesco Quinn e appare nel ruolo di Sophia nel film The way of war con Cuba Gooding Jr..\nNel 2009 partecipa a 3 episodi della serie Ghost Whisperer - Presenze nel ruolo di Zoe Ramos.\n\u00c8 apparsa inoltre in altre importanti serie televisive come Law &amp; Order, Madigan Men e The Closer.\nStudi e formazione.\nHa frequentato la Scuola di Arti Visive di Manhattan e il Massachusetts College of Art and Design di Boston. In seguito ha continuato a studiare al Lee Strasberg Theatre and Film Institute."}
{"id": "1017349", "revid": "767487", "url": "https://it.wikipedia.org/wiki?curid=1017349", "title": "Patrick Cowley", "text": "Con i suoi arrangiamenti ricchi di sonorit\u00e0 sintetiche infatti, oltre a realizzare delle versioni \"remix\" dei successi di alcuni degli artisti degli anni settanta, seppe realizzare un suono nuovo, caratteristico e traboccante di vitalit\u00e0, con il quale riusc\u00ec a rinfrescare il genere \"disco\", ormai quasi in decadenza verso il finire degli anni settanta.\nTra i suoi lavori pi\u00f9 noti vi sono i brani \"Menergy\", \"Lift Off\", \"Thank God For Music\", \"Tech-No-Logical World\" e \"Goin' Home\". La sua musica inoltre, favor\u00ec la nascita di nuovi talenti come Sarah Dash, Paul Parker, Linda Imperial e Frank Loverde, gi\u00e0 interpreti delle sue composizioni o facenti parte dei cori presenti nelle musiche da lui composte.\nBiografia.\nOriginario di Buffalo e trasferitosi a San Francisco nel 1971, Cowley studi\u00f2 musica al City College of San Francisco (CCSF) specializzandosi nell'utilizzo del sintetizzatore.\nOmosessuale, Cowley fu uno dei primi a morire di AIDS (nel 1982, quando la malattia non era ancora stata scoperta) e compose il suo ultimo album \"(Mind Warp)\" quando era gi\u00e0 ammalato di HIV.\nNonostante sia deceduto a soli 32 anni d'et\u00e0 (in seguito alle complicazioni del virus) ed in vita abbia pubblicato soltanto tre album personali, la sua forte eredit\u00e0 musicale fu ispirazione per molti gruppi new wave come i Pet Shop Boys ed i New Order.\nCarriera musicale.\nGi\u00e0 compositore di musiche destinate a colonne sonore di film pornografici nel periodo tra il 1973 ed il 1975, nel 1978, lavorando come tecnico delle luci al \"The City Disco\" (uno dei pi\u00f9 famosi disco-club della citt\u00e0), incontr\u00f2 Sylvester che in quel locale si esibiva e dalla sinergia che nacque tra i due ne usc\u00ec una sonorit\u00e0 intensa ed in grado di fondere lo stile musicale aggressivo di Cowley con la voce (tipicamente in falsetto) di Sylvester. Dal loro sodalizio nacquero alcuni dei pi\u00f9 noti brani disco come \"You Make Me Feel (Mighty Real)\", \"Dance (Disco Heat)\", \"I (Who Have Nothing)\", \"Stars\" ed il pi\u00f9 noto Do ya wanna funk. Brani questi sino ad oggi campionati e passati nelle discoteche.\nNel 1981 Cowley pubblic\u00f2 gli album \"Menergy\", (una franca celebrazione della \"gay club sex scene\") e \"Megatron Man\" e l'anno successivo si esib\u00ec come \"disc jockey\" alle feste \"Menergy\" del nightclub The EndUp di San Francisco.\nInoltre scrisse e produsse per il gi\u00e0 citato Paul Parker il singolo \"Right On Target\" che raggiunse il numero uno nella classifica \"Hot Dance Club Play\" compilata dalla rivista specializzata statunitense \"Billboard\" e realizz\u00f2 anche un remix lungo pi\u00f9 di quindici minuti del brano \"\"I Feel Love\" di Donna Summer (divenuto oggi un oggetto da collezionisti).\nNel 1982 usc\u00ec \"Mind Warp\"\" il suo ultimo album pubblicato quando era ancora in vita e dei quali uno dei brani pi\u00f9 interessante fu \"Tech-No-Logical World\" di cui la voce fu ancora di Paul Parker.\nAlbum postumi.\nCon il sorgere del genere nu-disco (avvenuto verso la fine degli anni 2000) molte delle sue sonorit\u00e0 tornarono in voga e grazie alla conservazione delle tracce originali, dal 2009 sono state pubblicate in alcuni suoi album postumi.\nDue di questi (School Daze e Candida Cosmica) contengono principalmente le musiche a suo tempo realizzate da Cowley per gli omonimi film gay pornografici."}
{"id": "1017358", "revid": "6923", "url": "https://it.wikipedia.org/wiki?curid=1017358", "title": "Pedro de Alvarado", "text": "Partecip\u00f2 alla conquista di Cuba (1510-1511), alla spedizione di Juan de Grijalva lungo le coste dello Yucat\u00e1n (1518) ed alla Conquista dell'impero azteco di Hern\u00e1n Cort\u00e9s. Ebbe un ruolo preponderante nella conquista spagnola dell'America Centrale (El Salvador, Guatemala, Honduras) e pianific\u00f2 un non concretizzatosi attacco all'impero degli Incas. Rinomato per le sue doti guerriere, Alvarado \u00e8 anche tristemente conosciuto per la crudelt\u00e0 con cui tratt\u00f2 gli \"indios\".\nPedro de Alvarado venne soprannominato \"Tonatiuh\" (letteralmente \"figlio del sole\" dal nome Azteco del dio del sole), causa i suoi capelli rossi ed il suo carattere esuberante e spaccone, dai nativi americani.\nBiografia.\nOrigini.\nPedro de Alvarado y Contreras nacque nel 1485 nella cittadina di Badajoz, nell'Extremadura, in una famiglia di \"hidalgos\". Suo padre era Diego G\u00f3mez de Alvarado y Mex\u00eda de Sandoval, personalit\u00e0 di spicco della corte di Enrico IV di Castiglia, responsabile del confine portoghese e signore di Lob\u00f3n, Puebla, Montijo, Cubillana, nonch\u00e9 \"Alcalde\" di Montanchez. La madre di Pedro era la seconda moglie di Don Diego G\u00f3mez, Leonor de Contreras y Guti\u00e9rrez de Trejo.\nL'arrivo nel nuovo mondo.\nPedro de Alvarado sbarc\u00f2 all'Hispaniola nel 1509, accompagnato dai fratelli Gonzalo, Jorge, G\u00f3mez, Hernando e Juan. L'anno successivo, Pedro milit\u00f2 agli ordini di Don Diego Vel\u00e1zquez nella conquista di Cuba.\nNel 1519 fece parte della terza spedizione di Hern\u00e1n Cort\u00e9s nel Messico.\nPartecip\u00f2 alla conquista dell'Impero degli Aztechi e fu uno dei cinque spagnoli che insieme con Cort\u00e9s fecero prigioniero l'imperatore Montezuma nella sua reggia.\nAlvarado era l'uomo di fiducia di Hernan Cort\u00e8s, il quale, costretto ad allontanarsi dal Messico per affrontare le truppe inviate dal governatore di Cuba contro di lui, affid\u00f2 ad Alvarado il comando degli uomini.\nAlvarado non si dimostr\u00f2 all'altezza del suo astuto e calcolatore comandante, massacr\u00f2 infatti un gruppo di Aztechi durante una cerimonia religiosa nel Templo Mayor di Tenochtitl\u00e1n, rapendo le due vittime sacrificali e torturandole per estorcere informazioni sul sospetto di un'imminente rivolta che infatti scoppi\u00f2 di conseguenza causando la morte di molti soldati iberici. Cort\u00e9s al suo ritorno redargu\u00ec aspramente Alvarado, non riuscendo pi\u00f9 a ristabilire la pace con gli offesi aztechi. Fu anzi costretto a fuggire da Tenochtitl\u00e1n con gravi perdite, in una notte (30 giugno - 1\u00ba luglio 1520) ricordata dai Conquistadores come \"La Noche Triste\", la triste notte della sconfitta.\nDurante gli scontri notturni tra conquistadores ed indigeni, Alvarado sistematosi con pochi uomini a guardia degli argini che portavano da Tenochtitl\u00e1n alla terraferma, tenne a bada per ore migliaia di guerrieri aztechi e venne perci\u00f2 soprannominato dai nemici stessi \"Tonatiuh\", figlio del Sole.\nDurante la conquista della capitale divenne famoso con \"el salto de Alvarado\". Circondato dai nemici e con alle spalle un canale, punt\u00f2 la sua lancia nell'acqua e, a mo' di primitivo salto con l'asta, raggiunse con un balzo la sponda di fronte, lasciando sbalorditi gli avversari.\nLe conquiste.\nNel 1523 Alvarado intraprese la campagna di occupazione del Guatemala. Fu uno degli artefici della conquista della parte settentrionale dell'America centrale (attuali Stati di Guatemala, di El Salvador e dell'Honduras), insieme ad Hern\u00e1n Cort\u00e9s, suo diretto superiore, a Diego de Rojas e al proprio fratello Gonzalo de Alvarado.\nNel 1527 si rec\u00f2 in Spagna richiamato da Carlo V, che, in virt\u00f9 dei servigi resi alla Corona, lo nomin\u00f2 governatore e capitano generale del Guatemala.\nMor\u00ec cadendo in un precipizio, mentre combatteva per sedare una ribellione di Indios messicani.\nDai cronisti dell'epoca viene descritto come un uomo energico e crudele."}
{"id": "1017363", "revid": "2036605", "url": "https://it.wikipedia.org/wiki?curid=1017363", "title": "Eutocio", "text": "Biografia.\nSappiamo poco della sua vita. Nato ad Ascalona verso il 480, fu quasi certamente discepolo di Ammonio di Ermia ad Alessandria, come si pu\u00f2 dedurre da una frase del suo commentario al trattato di Archimede \"Sulla sfera e il cilindro\". Si pensa sia morto intorno al 540.\nNon conosciamo risultati originali di Eutocio ed \u00e8 improbabile che ne abbia ottenuti. Di lui ci restano commentari ai primi quattro libri delle Coniche di Apollonio di Perga e alle seguenti opere di Archimede:\nGli \u00e8 stata anche attribuita (da Mogenet) un'introduzione al primo libro dell'Almagesto, giunta anonima, che si occupa essenzialmente di operazioni aritmetiche.\nI commenti di Eutocio costituiscono una fonte importante, che fa luce su aspetti altrimenti sconosciuti della storia della matematica greca. In particolare, il commento all'opera di Archimede \"Sulla sfera e il cilindro\" contiene una preziosa rassegna di antiche soluzioni del problema della duplicazione del cubo. Pare inoltre abbastanza chiaro che Eutocio non avesse accesso, all'epoca della sua vita (VI sec.), ad alcuni testi archimedei.\nBibliografia.\nI commentari ad Archimede sono pubblicati in:\nMugler Charles (ed.), \"Archim\u00e8de\", tome IV (\"Commentaires d'Eutocius et fragments\"), Paris, Les Belles Lettres, 1972.."}
{"id": "1017372", "revid": "1776051", "url": "https://it.wikipedia.org/wiki?curid=1017372", "title": "Trasporti in Senegal", "text": "Questa voce raccoglie le principali tipologie di Trasporti in Senegal.\nTrasporti su rotaia.\nRete ferroviaria.\nIn totale: 922\u00a0km di linee ferroviarie (dati 1999).\nReti metropolitane.\nTale nazione non dispone di sistemi di metropolitana.\nReti tranviarie.\nAnche il servizio tranviario \u00e8 assente.\nTrasporti su strada.\nRete stradale.\nStrade pubbliche: in totale 14.576\u00a0km (dati 1996)\nReti filoviarie.\nAttualmente in Senegal non esistono filobus. \nAutolinee.\nNella capitale, Dakar, ed in poche altre zone abitate del Senegal, operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa nazione dispone di 897\u00a0km di acque fluviali navigabili, appartenenti ai fiumi Senegal (785\u00a0km) e Saloum (112\u00a0km).\nTrasporti aerei.\nAeroporti.\nIn totale: 20 (dati 1999)\na) con piste di rullaggio pavimentate: 10\nb) con piste di rullaggio non pavimentate: 10"}
{"id": "1017375", "revid": "1573940", "url": "https://it.wikipedia.org/wiki?curid=1017375", "title": "Aproteles bulmerae", "text": "Il pipistrello della frutta di Bulmer (Aproteles bulmerae ) \u00e8 un pipistrello appartenente alla famiglia degli Pteropodidi, unica specie del genere Aproteles (), endemico della Nuova Guinea.\nEtimologia.\nL'epiteto generico deriva dalla combinazione della \"\u03b1-\" privativa seguita dal termine greco \"\u03c0\u03c1\u03c9\u03c4\u03ad\u03bb\u03b7\u03c2\" il cui significato completo \u00e8 colui che \u00e8 privo della parte anteriore, con riferimento alla totale assenza degli incisivi. Il termine specifico \u00e8 invece dedicato alla paleontologa australiana Susan Bulmer, la quale scopr\u00ec i primi resti fossili di questa specie.\nDescrizione.\nDimensioni.\nPipistrello di grandi dimensioni, con la lunghezza della testa e del corpo tra 210 e 242\u00a0mm, la lunghezza dell'avambraccio tra 147,7 e 165,7\u00a0mm, la lunghezza della coda fino a 31,8\u00a0mm e un peso fino a 600\u00a0g.\nCaratteristiche craniche e dentarie.\nSi distingue dalle altre specie della famiglia per la completa mancanza degli incisivi. La scatola cranica \u00e8 allungata.\nSono caratterizzati dalla seguente formula dentaria:\nAspetto.\nLa parte superiore delle spalle \u00e8 marrone mentre quella inferiore \u00e8 biancastra, la groppa \u00e8 densamente ricoperta di peli marroni, mentre le parti ventrali sono marroni, cosparse di lunghi peli argentati. La testa \u00e8 massiccia, robusta e ricoperta di sottili peli color marrone scuro, il muso \u00e8 largo con le labbra quasi completamente ricoperte di papille, gli occhi sono grandi e presentano l'iride marrone. Le orecchie sono lunghe ed appuntite. Le membrane alari si uniscono lungo la spina dorsale, dando l'impressione di una schiena nuda, mentre posteriormente sono attaccate al secondo dito del piede. L'indice della mano \u00e8 munito di un artiglio, marrone come tutti gli altri. La tibia e l'avambraccio sono privi di peli. La coda \u00e8 corta, mentre l'uropatagio \u00e8 ridotto ad una sottile membrana lungo la parte interna degli arti inferiori. Il calcar \u00e8 corto. Produce un forte odore dolciastro pungente.\nBiologia.\nComportamento.\nSi rifugia all'interno di grotte ed \u00e8 attivo principalmente la notte. \u00c8 un abile volatore, \u00e8 in grado di volare all'indietro e di muoversi molto lentamente. Tale manovrabilit\u00e0 \u00e8 dovuta principalmente alla caratteristica di avere le membrane alari unite tra loro lungo il dorso.\nAlimentazione.\nSi nutre di frutti di diverse specie native di \"Ficus\".\nRiproduzione.\nUna femmina con un piccolo sono stati osservati a maggio. Raggiunge la maturit\u00e0 sessuale dopo tre anni.\nDistribuzione e habitat.\nQuesta specie \u00e8 limitata ad alcune grotte della catena centrale di Papua Nuova Guinea. Probabilmente \u00e8 presente anche nella parte occidentale dell'Isola.\nVive nelle foreste tropicali miste di montagna tra i 1.400 e i 2.400 metri di altitudine.\nStato di conservazione.\nDescritta inizialmente da fossili risalenti a 12.000 anni fa, esemplari viventi furono rinvenuti all'interno di una immensa grotta, chiamata Luplupwintem, nella provincia occidentale di Papua Nuova Guinea nel 1975. Successive osservazioni per\u00f2 rivelarono la totale scomparsa della colonia, probabilmente dovuta all'intensa caccia, agevolata dall'introduzione di armi da fuoco tra le popolazioni indigene. La specie, quindi, fu nuovamente ritenuta estinta fino al 1992, quando Flannery e Seri, osservarono un piccolo gruppo di un centinaio di individui sempre nella stessa grotta. \u00c8 stata successivamente osservata in altre localit\u00e0 della Provincia degli Altopiani Orientali e alcuni resti ossei sono stati ritrovati in un'altra grotta nelle vicinanze.\nLa IUCN Red List, considerato che il 90% degli individui adulti si trova soltanto in una localit\u00e0, e che la popolazione \u00e8 in continuo declino a causa della caccia, classifica \"A. bulmerae\" come specie in grave pericolo (CR).\nLa Societ\u00e0 Zoologica di Londra, in base ad alcuni criteri evolutivi e demografici, la considera una delle 100 specie di mammiferi a maggior rischio di estinzione."}
{"id": "1017383", "revid": "48344", "url": "https://it.wikipedia.org/wiki?curid=1017383", "title": "Single sign on", "text": ""}
{"id": "1017384", "revid": "92723", "url": "https://it.wikipedia.org/wiki?curid=1017384", "title": "Lucio Antonio", "text": "Famiglia.\nLucio era terzo figlio di Marco Antonio Cretico e nipote di quel Marco Antonio Oratore che venne giustiziato dai sostenitori di Gaio Mario nell'86 a.C. Sua madre era Giulia Antonia, cugina di Gaio Giulio Cesare. Plutarco riferisce che spese i suoi anni della giovent\u00f9 girando per Roma con i fratelli Marco e Gaio, frequentando cattive compagnie e case da gioco, e bevendo troppo.\n\"Bellum Perusinum\".\nDa sempre sostenitore del fratello, inizi\u00f2 la propria carriera politica nel 50 a.C. come questore. Nel 44 a.C. venne eletto tribuno della plebe: prima promulg\u00f2 una legge che permetteva a Cesare di nominare magistrati anche se lontano da Roma, poi, dopo l'assassinio del dittatore, fece passare una legge agraria per ottenere il favore dei veterani di Cesare. L'anno successivo, il 43 a.C., partecip\u00f2 alle operazioni a Mutina, accompagn\u00f2 poi il fratello in Gallia.\nNel 41 a.C., anno in cui era console, celebr\u00f2 un trionfo per alcune vittorie che aveva ottenuto al di l\u00e0 delle Alpi, e fu protagonista del cosiddetto \"bellum Perusinum\" (la \"guerra di Perugia\"). Aiut\u00f2 infatti Fulvia, l'influente moglie di Marco Antonio (il quale all'epoca era in Egitto con Cleopatra VII), a reclutare un piccolo esercito da opporre a Ottaviano. Approfittando della scelta di quest'ultimo di dividere le terre dell'Etruria tra i propri veterani, sollev\u00f2 in rivolta i proprietari delle terre confiscate. Dopo aver marciato su Roma e averne scacciato Marco Emilio Lepido promise di abolire il Secondo triumvirato. Ottaviano invi\u00f2 dei rinforzi dalla Gallia, ma Lucio riusc\u00ec a bloccare le sue forze, finch\u00e9 Marco Vipsanio Agrippa riapr\u00ec la via per la Gallia occupando Sutrium. Al sopraggiungere di Ottaviano, quindi, Lucio fu costretto ad abbandonare la citt\u00e0, raggiungendo e rinchiudendosi a Perusia (l'odierna Perugia), dove resistette a tre eserciti assedianti fino all'inverno successivo. La citt\u00e0 venne distrutta, ma Lucio fu risparmiato e inviato da Ottaviano in \"Hispania\" come governatore, incarico col quale scompare dalla storia.\nGiudizi su Lucio.\nMarco Tullio Cicerone, nelle sue \"Filippiche\", lo accusa di animosit\u00e0, dandone un pessimo ritratto morale. Secondo Cassio Dione Cocceiano, Lucio assunse il nome \"Pietas\", in quanto affermava di aver attaccato Ottaviano solo in nome dei legittimi interessi del fratello."}
{"id": "1017385", "revid": "767487", "url": "https://it.wikipedia.org/wiki?curid=1017385", "title": "John Tardy", "text": "\u00c8 il cantante degli Obituary, storico gruppo Death metal assieme al fratello Donald Tardy alla batteria."}
{"id": "1017393", "revid": "1652635", "url": "https://it.wikipedia.org/wiki?curid=1017393", "title": "Astronomia greca", "text": "La storia dellastronomia greca concerne gli scritti e le nozioni di argomento astronomico espressi nella lingua greca antica. Trattandosi di una lingua franca diffusa su una vasta area geografica a seguito delle conquiste di Alessandro Magno, non si limita solamente all'antica Grecia o all'etnia greca, ma si estende dall'et\u00e0 arcaica fino a quella ellenistica.\nEssa si caratterizza, fin dagli esordi, dalla ricerca di una spiegazione razionale dei fenomeni celesti. La maggior parte delle costellazioni dell'emisfero settentrionale deriva dalla concezione astronomica greca, cos\u00ec come la denominazione di diverse stelle, pianeti, asteroidi.\nConcezioni arcaiche.\nLe idee cosmologiche diffuse tra i Greci dell'epoca arcaica sono ricavabili dai poemi omerici. La Terra era concepita come un disco piatto circondato dal fiume Oceano. Al di sopra del disco, in forma di calotta semisferica, era posto il Cielo, mentre al di sotto vi era il Tartaro. Poich\u00e9 il Tartaro \u00e8 sempre buio, il Sole e gli altri astri non potevano mai raggiungerlo.\nSecondo una tradizione riferita da Ateneo, e presente gi\u00e0 nella mitologia egizia, il Sole durante ogni notte sarebbe stato trasportato da Ovest ad Est lungo l'Oceano, adagiato in un letto o, secondo altri autori, posto in una coppa.\nOmero conosce e nomina alcune costellazioni e stelle, ma le nozioni astronomiche da lui usate sono estremamente limitate. Esiodo, in relazione alla regolazione dei tempi del lavoro agricolo, ha l'occasione di citare qualche nozione in pi\u00f9. Ad esempio come punti di riferimento temporali usa sia i solstizi sia fenomeni stellari. Si tratta per\u00f2 anche in questo caso di conoscenze empiriche, inquadrate nell'ambito della cosmologia tradizionale.\nAstronomia e filosofia presocratica.\nColui che \u00e8 tradizionalmente considerato l'iniziatore della filosofia greca, Talete, fondatore della scuola ionica, si occup\u00f2 anche di astronomia. Gli sono attribuiti una buona stima del diametro apparente del Sole e della Luna (come la 720\u00aa parte del circolo percorso dal Sole), lo studio di solstizi ed equinozi e anche la previsione di un'eclissi solare.\nAnassimandro (anche lui vissuto tra il VII ed il VI secolo a.C.), che pu\u00f2 forse essere considerato il vero iniziatore dell'astronomia razionale, riteneva il mondo un cilindro posto al centro dell'universo con i corpi celesti che vi ruotano attorno, supponendo l'esistenza di mondi infiniti in tutte le direzioni, e avendo cos\u00ec la prima intuizione del principio cosmologico. Sostenne cio\u00e8 che il cielo fosse anche sotto i nostri piedi, che gli astri si estendono in tutte le direzioni e che tramontano ad Ovest per risorgere ad Est perch\u00e9 ruotano attorno alla Terra. Ad Anassimandro \u00e8 stata attribuita anche l'invenzione dello gnomone per rilevare l'altezza del Sole e della Luna e quindi l'inclinazione dell'eclittica.\nIceta di Siracusa fu il primo ad asserire che \u00abla terra si muove secondo un circolo\u00bb Cui far\u00e0 eco anche Ecfanto di Siracusa che sosteneva la rotazione della terra sul proprio asse secondo un moto apparente del sole da oriente verso occidente.\nContributi essenziali furono quelli di Parmenide, al quale sono attribuiti sia la scoperta della sfericit\u00e0 della terra che la comprensione della causa delle fasi lunari. Parmenide cap\u00ec che la Luna \u00e8 sempre piena e sferica e che l'apparenza del suo crescere e decrescere \u00e8 dovuta al variare della posizione relativa di Terra, Sole e Luna, che rende variabile la porzione della Luna che \u00e8 illuminata dal Sole e allo stesso tempo \u00e8 a noi visibile.\nUn contributo interessante allo sviluppo delle idee astronomiche venne da Filolao, della scuola di Pitagora, che sostenne un modello di sistema solare non geocentrico: al centro dell'universo vi sarebbe stato un grande Fuoco primordiale, detto Hestia, intorno al quale ruotavano la Terra, l'Antiterra, la Luna, il Sole, Mercurio, Venere, Marte, Giove e Saturno. L'esistenza dell'antiterra fu introdotta probabilmente per giustificare l'invisibilit\u00e0 del fuoco centrale che veniva occultato da quest'ultima, nonch\u00e9 dalla necessit\u00e0 filosofica di arrivare ad un numero totale di dieci corpi, cifra ritenuta sacra nella \"tetraktys\" pitagorica. I pitagorici concepivano infatti l'universo come un \"cosmo\", cio\u00e8 un insieme razionalmente ordinato che rispondeva ad esigenze esoteriche e religiose, nel quale i pianeti compiono movimenti armonici secondo precisi rapporti matematici, generando un suono sublime e celestiale.\nPlatone, il grande filosofo, ebbe dapprima una visione dell'universo eliocentrica, poi ritrattata in tarda et\u00e0 per il geocentrismo. Intu\u00ec tuttavia la sfericit\u00e0 della Terra, sostenendo anche che la Luna ricevesse luce dal Sole, e prefigurando il concetto di \u00abgrande anno\u00bb che da lui prende il nome, ossia della ciclicit\u00e0 degli eventi cosmici.\nLe sfere di Eudosso.\nEudosso di Cnido svilupp\u00f2 il concetto di sfere omocentriche, ossia di un universo diviso in sfere aventi un unico centro di rotazione in cui si trovava la Terra; su ogni sfera vi era poi incastonato un pianeta con un moto circolare ed uniforme differente da quello degli altri. In questo modo diede spiegazione dei movimenti retrogradi e degli stazionamenti periodici dei pianeti: per le stelle fisse fu facile attribuire una sfera mobile attorno alla terra immobile, mentre per i pianeti e per la Luna il moto veniva spiegato con una prima sfera che induceva un moto diurno, un'altra per il moto mensile ed infine una terza ed una quarta con diverso orientamento dell'asse per il moto retrogrado. Tenendo conto che il Sole ne possedeva tre, si giunge ad un sistema di ben 27 sfere..\nCallippo di Cizico aggiunse altre 7 sfere al sistema di Eudosso, portando il totale a 34 sfere, per spiegare le evidenze osservative, relative in particolare alle variazioni di velocit\u00e0 angolare del Sole e della Luna.\nLa cosmologia aristotelica.\nAristotele attribu\u00ec realt\u00e0 fisica alle sfere di Eudosso e Callippo, aggiungendone ancora altre. Egli ipotizz\u00f2 cos\u00ec un complicato sistema di 55 sfere che rendesse maggiormente ragione delle irregolarit\u00e0 delle traiettorie dei pianeti (in greco \u03c0\u03bb\u03ac\u03bd\u03b7\u03c4\u03b5\u03c2, \"pl\u00e0n\u0113tes\", che significa appunto \u00aberrante\u00bb, per distinguerli dalle altre stelle dette \u00abfisse\u00bb perch\u00e9 dotate di moto regolare).\nSecondo Aristotele, mentre la Terra \u00e8 formata da quattro elementi (terra, acqua, aria e fuoco), ci\u00f2 che si trova oltre di essa \u00e8 composto di un quinto elemento (o essenza): l'etere, privo di massa, invisibile e, soprattutto, eterno ed inalterabile. Queste due ultime caratteristiche sanciscono un confine tra i luoghi sub-lunari del mutamento (la Terra), e i luoghi immutabili (il cosmo).\nOgni elemento ha la tendenza a rimanere o a tornare nel proprio \"luogo naturale\", che per la terra e l'acqua \u00e8 il \"basso\", mentre per l'aria e il fuoco \u00e8 l\"alto\". La Terra come pianeta, quindi, non pu\u00f2 che stare al centro dell'universo, essendo formata dai due elementi tendenti al basso, ed il \"basso assoluto\" \u00e8 proprio il centro dell'universo. Nelle sfere eteree vi erano invece collocate, secondo la concezione astronomica greca fatta propria anche da Platone, in ordine la Luna, Mercurio, Venere, il Sole, Marte, Giove, Saturno, ed infine il cielo delle stelle fisse o \"Primo mobile\", che metteva tutte le altre sfere in movimento. Questo risulta mosso direttamente dalla \"causa prima\" o Motore immobile, identificabile con la divinit\u00e0 suprema (mentre le altre divinit\u00e0 risiedevano all'interno del cosmo), in una maniera tuttavia non meccanica o causale, dato che Dio, essendo \u00abatto puro\u00bb, \u00e8 assolutamente immobile, oltre ad essere privo di materia e quindi non localizzabile da nessuna parte. Il \"primo mobile\" piuttosto si muove per un desiderio di natura intellettiva, cio\u00e8 tende a Dio come propria \"causa finale\". Cercando di imitare la sua perfetta immobilit\u00e0, esso \u00e8 contraddistinto dal moto pi\u00f9 regolare e uniforme che ci sia: quello circolare.\nDal Primo mobile partiva poi l'impulso al moto di tutte le altre sfere; a causa tuttavia dell'attrito, che contribuiva a creare un moto differente per ogni sfera, il movimento si corrompeva progressivamente trasformandosi da circolare-uniforme in rettilineo. In tal modo veniva fornita una spiegazione astrologica al divenire terrestre, in un'ottica tipica peraltro di tutta l'astronomia greca, che riconducesse l'origine dei mutamenti a cause non solamente meccaniche, ma soprattutto finalistiche, cio\u00e8 dotate di senso e destino.\nAstronomia ellenistica.\nL'inizio dell'astronomia matematica.\nAlcuni problemi del modello di Eudosso, come l'incapacit\u00e0 di spiegare perch\u00e9 i pianeti, visti dalla Terra, sembrassero cambiare non solo velocit\u00e0, ma anche luminosit\u00e0, e dunque distanza dalla terra, furono messi in evidenza da Autolico di Pitane (ca. 310 a.C.). I suoi scritti, insieme ai \"Fenomeni\" di Euclide, furono tra le prime opere giunte fino a noi nelle quali vi sono applicazioni della matematica all'astronomia. Si tratta per\u00f2 di opere elementari, nelle quali ci si limita ad applicare semplici concetti di geometria sferica ai fenomeni astronomici dovuti alla rotazione diurna.\nIl \u201cCopernico dell'antichit\u00e0\u201d: Aristarco di Samo.\nAristarco di Samo perfezion\u00f2 la visione dell'universo di Eraclide Pontico spostando il Sole al centro dell'universo; il moto dei corpi quindi diveniva pi\u00f9 semplice da spiegare anche se non ancora perfetto, data la mancata applicazione delle orbite ellittiche. Inoltre, consider\u00f2 il moto rotatorio della Terra su un asse inclinato, spiegando cos\u00ec le stagioni.\nAristarco fu anche famoso per il metodo di misura della distanza tra la Terra-Sole. Al primo quarto di Luna, quando risulta visibile anche il Sole, i due astri formano un angolo di 90\u00b0. Considerando l'ipotetico triangolo tra i tre corpi, Aristarco misur\u00f2 quello della Terra con la Luna ed il Sole, trovando un valore di 87\u00b0. In questo modo, con un semplice calcolo trigonometrico ottenne che la distanza Terra-Sole era 19 volte maggiore di quella tra la Terra e la Luna. Il valore in verit\u00e0 \u00e8 di 400 volte, ma l'importanza di tale misura non consiste nella precisione riscontrata, quanto nel metodo usato e nell'intuizione.\nLa prima misura del meridiano terrestre.\nLo scienziato che per primo misur\u00f2 la lunghezza del meridiano terrestre fu Eratostene di Cirene, in Egitto. Il metodo che adott\u00f2 per misurare la lunghezza del meridiano terrestre ebbe come riferimento due citt\u00e0: Alessandria e Siene, l'odierna Assuan. Partendo dall'ipotesi che fossero sullo stesso meridiano (in realt\u00e0 sono separate da 3\u00b0 di longitudine), misur\u00f2 dapprima la distanza tra le due citt\u00e0, ponendo concettualmente i raggi solari paralleli tra loro: questa situazione \u00e8 possibile in alcuni giorni dell'anno; il giorno del solstizio d'estate, infatti, a Siene il Sole \u00e8 allo zenit e i raggi risultano verticali, mentre ad Alessandria formano un certo angolo: questo angolo corrisponde all'angolo posto ipoteticamente al centro della Terra tra le rette che congiungono le due citt\u00e0. Il suo valore era di 1/50 di angolo giro (ancora i gradi sessagesimali non erano stati ufficialmente introdotti), che equivaleva a 250.000 stadi, ossia a 39.400\u00a0km (contro i 40.000 reali). Un altro importante astronomo greco contemporaneo a Eratostene fu Critodemo, autore dell\"'\u1fce\u039f\u03c1\u03b1\u03c3\u03b9\u03c2\" (\"Visione\"), opera utilizzata come fonte da Plinio il Giovane e Vettio Valente.\nEpicicli, deferenti, e il contributo di Ipparco.\nApollonio di Perga (citt\u00e0 nei pressi della moderna Antalia in Turchia) introdusse il modello eccentrico, secondo cui la Terra non \u00e8 perfettamente al centro dell'orbita dei corpi celesti. Per spiegare le persistenti differenze osservative, tuttavia, dovette introdurre anche il sistema degli epicicli e dei deferenti (che come caso particolare comprendeva anche il modello eccentrico). I pianeti cos\u00ec avrebbero dovuto ruotare con velocit\u00e0 costante su un'orbita circolare chiamata \"epiciclo\", mentre il centro della stessa orbita avrebbe ruotato attorno alla Terra percorrendo un cerchio immateriale detto \"deferente\". Con questi accorgimenti la rotazione dei pianeti poteva essere descritta con modelli matematici molto vicini alla realt\u00e0, capaci di riprodurre moti retrogradi e persino variazioni di distanza e luminosit\u00e0 del pianeta.\nIpparco di Nicea utilizzando vecchie osservazioni e cataloghi stellari primordiali, ne cre\u00f2 uno nuovo con 850 stelle, assegnandovi per primo le coordinate ellittiche. Classific\u00f2 quindi le stelle in una scala di sei grandezze che oggi conosciamo come magnitudini stellari. Tramite questi elementi Ipparco avrebbe notato che tra le sue osservazioni e quelle del passato vi era una certa differenza; questo implicava lo spostamento del centro di rotazione del cielo, e quindi la precessione degli equinozi che compiva un giro completo durante il grande \u00abanno platonico\u00bb. Il suo studio fu cos\u00ec accurato che pot\u00e9 calcolare i valori di spostamento supposti in 45\u201d d'arco all'anno (oggi il valore stimato \u00e8 di 50\u201d). Stabil\u00ec con buona precisione la differenza tra anno tropico e sidereo calcolandone anche i tempi.\nL'ultimo grande astronomo dell'antichit\u00e0.\nLa fama di Claudio Tolomeo, un matematico greco che lavor\u00f2 ad Alessandria d'Egitto romano nel II secolo, \u00e8 dovuta a diverse opere sull'astronomia e sull'astrologia, che comprendono l\"Almagesto\", le \"Ipotesi planetarie\", il \"Tetrabiblos\", nonch\u00e9 le \"Tavole manuali\", l\"Iscrizione Canonica\" e altre minori. I libri dell\"Almagesto\" (\"Mathematik\u00e8 Syntaxis\") sono un riepilogo di tutto il sapere del passato ed erano talmente completi da divenire in breve tempo un riferimento duraturo per i secoli futuri. In essi Tolomeo riprese e riadatt\u00f2 le vecchie teorie astronomiche alle nuove scoperte: stabil\u00ec il sistema geocentrico come punto irremovibile delle sue idee, dal quale giustific\u00f2 il moto dei pianeti con le teorie di Apollonio ed Ipparco usando epicicli e deferenti; e nel cercare di creare un modello quanto pi\u00f9 preciso possibile, ma soprattutto che non differisse dalle osservazioni, introdusse il concetto di equante, perfezionando l'ipotesi dell'eccentrico di Apollonio.\nCon questo \u201cstratagemma\u201d Tolomeo riusc\u00ec a non discostarsi troppo dai principi aristotelici di circolarit\u00e0 delle orbite e di costanza del moto; difatti, l'eccentricit\u00e0 fa apparire il moto degli astri non costante quando osservato dalla Terra, mentre in realt\u00e0 risulterebbe continuo. Fu anche con questo sistema che riusc\u00ec a giustificare tutti i moti dei pianeti, compresi quelli retrogradi, rispetto alla volta celeste. E per ovviare al fatto che persino le stelle fisse possedevano un lento moto irregolare, dovuto alla precessione degli equinozi scoperta da Ipparco, introdusse un nono cielo al di sopra di esse, identificandolo col primo mobile aristotelico. \nTolomeo cre\u00f2 inoltre un catalogo stellare con 1.028 stelle usando le carte di Ipparco con cui divise il cielo in costellazioni, tra le quali le 12 dello zodiaco, usando il metodo delle magnitudini stellari."}
{"id": "1017394", "revid": "767487", "url": "https://it.wikipedia.org/wiki?curid=1017394", "title": "Antropophagus", "text": "Antropophagus \u00e8 un film del 1980, diretto da Joe D'Amato.\nRientra nel filone \"cannibal movie\" pur non essendo ambientato in Amazzonia, come la maggior parte degli altri prodotti del genere, bens\u00ec in Grecia.\nIl film fu proiettato nel 2006 alla prestigiosa Cin\u00e9math\u00e8que Fran\u00e7aise, nell'ambito di un omaggio a Joe D'Amato.\nDopo l'uscita di \"Rosso sangue\", spacciato negli Stati Uniti come sequel di \"Antropophagus\", girarono alcune voci su un possibile vero sequel del cult movie. D'Amato prima conferm\u00f2 la notizia, ma in un secondo momento la sment\u00ec e il film non venne mai realizzato.\nTrama.\nDue turisti tedeschi vengono massacrati su una spiaggia da un misterioso assassino. La donna viene trascinata sott'acqua e uccisa, l'uomo \u00e8 ucciso a colpi di mannaia.\nAd Atene Julie, una studentessa, si aggrega a un gruppo di turisti per recarsi su un'isola dove deve incontrare una coppia francese che ha una figlia cieca. Gli altri componenti del gruppo sono: Alan, che noleggia una barca, sua sorella Carol, una medium e cartomante, Harold e sua moglie Maggie che attende un figlio, infine Daniel, che corteggia subito Julie, pur essendo il ragazzo di Carol. Durante il viaggio, Carol legge le carte a Maggie e vede la morte nel suo futuro. Maggie \u00e8 terrorizzata e viene consolata da Julie.\nArrivati sull'isola, Maggie si sloga una caviglia scendendo dalla barca e il gruppo decide di lasciarla l\u00ec in compagnia di un marinaio greco. Il gruppo si accorge che il paese \u00e8 deserto. Notano una donna che li osserva da dietro una finestra. Entrano in quella casa e trovano un cadavere in decomposizione, mentre la donna sta scappando.\nIntanto sulla barca il marinaio sta curando Maggie, ma viene ucciso mentre sta cambiando l'acqua per fare degli impacchi alla sua caviglia. Maggie lo chiama e, dato che non ottiene alcuna risposta, si reca lei stessa a prendere l'acqua. Quando tira su il secchio vi vede dentro la testa mozzata del marinaio in un lago di sangue e si mette ad urlare, lasciando cadere in mare il secchio. Due mani la trascinano via, mentre la barca si disancora, proprio mentre il resto del gruppo fa ritorno.\nI cinque decidono di andare a casa dei francesi amici di Julie. Carol sente attorno a s\u00e9 delle presenze malefiche ed \u00e8 molto preoccupata. Intanto Julie vaga per i corridoi della casa con una candela in mano. All'improvviso sbuca una mannaia: \u00e8 di Daniel, che ha sentito dei rumori e vuole capirne la provenienza. I due ispezionano la casa. All'improvviso un gatto balza su un pianoforte, facendolo suonare. Julie e Daniel arrivano in cantina e all'improvviso da un piccolo baule balza fuori una ragazza urlante insanguinata e sconvolta che accoltella alla schiena Daniel. \u00c8 Ariette, la figlia cieca della coppia francese, unica superstite dell'eccidio avvenuto nella casa. La ragazza parla di un mostro che ha ucciso i suoi genitori e che lei sente l'odore di sangue che emana.\nCarol benda la ferita di Daniel, mentre Alan e Harold si recano in paese per procurarsi le medicine. Quando Carol si addormenta, Daniel si reca nella stanza di Julie e le dichiara il suo amore. Carol ascolta tutta la conversazione e scappa disperata. Julie la raggiunge per rassicurarla, ma lei la rinchiude nel cimitero. Julie riesce a scavalcare il muro e a fuggire.\nIntanto nella casa Ariette avverte dall'odore la presenza del mostro, che rivela per la prima volta il suo volto butterato, con gli occhi spiritati. Il possente mostro raggiunge Daniel e lo uccide mordendolo alla giugulare. Carol invece scompare misteriosamente.\nHarold, Alan, Julie e Ariette raggiungono la villa dei Wortmann (ricca famiglia, spiega Julie, scomparsa in mare in seguito ad un naufragio) in preda alla disperazione poich\u00e9 tutte le profezie di morte di Carol si stanno rivelando veritiere e soprattutto non sanno ancora di preciso contro chi o cosa devono difendersi in quanto nessuno di loro \u00e8 ancora riuscito a scorgere il mostro la cui forza sovraumana e le enormi dimensioni ne fanno ai loro occhi un avversario apparentemente invincibile. L'unica donna presente nel paese si suicida davanti all'ingresso, gettandosi nel vuoto con una corda al collo. I tre ragazzi trovano nella casa anche Carol, che si scusa con Julie, e notano dalla finestra che la barca sta tornando verso la riva. Alan e Harold vanno a recuperarla.\nHarold trova una scarpa appartenente a Maggie e si inoltra in una grotta piena di scheletri, teschi umani e cadaveri decomposti divorati dai topi. Harold trova Maggie, nascosta in una cripta.\nIntanto nella villa le donne ritrovano alcuni diari e alcune fotografie appartenenti a un certo Klaus Wortmann. Julie trova sotto delle lenzuola alcuni cadaveri decomposti e capisce che il mostro \u00e8 Klaus Wortmann, e la donna impiccata la sorella.\nNella grotta Harold viene assalito dal mostro. A questo punto si inserisce un flashback che ci mostra il suo passato. Dopo un naufragio, per errore uccise la moglie e si cibo' anche del corpo del loro figlioletto morto di stenti. Da quel giorno \u00e8 impazzito e vaga alla ricerca di carne umana. Grazie a un memorabile gioco di montaggio la scena in cui Wortmann affonda accidentalmente il suo coltello nel petto della moglie (la quale si era opposta all'atto di cannibalismo nei confronti del loro figlio) viene fatta coincidere con quella in cui Harold viene trafitto. Il mostro poi afferra Maggie e le strappa a mani nude il feto dall'utero, uccidendola (il tutto sotto gli occhi di Harold che morente deve assistere impotente all'orribile scena) e si reca alla villa. L\u00ec uccide Carol sgozzandola e insegue Julie e Ariette, che si rifugiano in soffitta. Il mostro tenta di sfondare la porta ma non ci riesce. Allora sale sul tetto, lo sfonda con una mano e tira per i capelli Ariette, azzannandola al collo e uccidendola.\nJulie raccoglie il piccone e ferisce a una gamba il mostro, che cade gi\u00f9 dal tetto, in un pozzo. Julie riesce a fuggire ed esce dalla casa, ma il mostro la fa cadere nel pozzo dove rimane impigliata con la mano ad una corda. Nonostante questo riesce a risalire prima di Wortmann il quale per\u00f2 una volta afferrata la corda che tiene legata la ragazza comincia minacciosamente a trascinarla verso di s\u00e9 per ucciderla. A questo punto Alan che sembrava scomparso afferra il piccone e colpisce il mostro con una violenta picconata al petto. Dalla ferita fuoriescono le viscere. Il mostro le addenta e muore in una sequenza rimasta sinistramente celebre. Alan e Julie si fissano l'un l'altra perplessi e scioccati.\nScene eliminate.\nAl montaggio fu tagliata la sequenza in cui Klaus Wortmann (interpretato da George Eastman) sgozza con un coltello Zora Kerowa, e questa crolla a terra in mezzo a un gruppo di cadaveri ricoperti di vermi. La sequenza fu tagliata per vari problemi tecnici riguardanti gli effetti speciali. un'altra scena tagliata \u00e8 quella in cui poco prima dell'arrivo sull'isola, uno dei ragazzi sulla barca tira su dal mare con una canna da pesca una scarpa contenente un piede mozzato, questa scena \u00e8 stata recuperata e inserita nei contenuti extra del Blu Ray 88 Films.\nProduzione.\nRiprese.\nLe riprese iniziarono nell'aprile 1980 e durarono un mese. Il film fu girato in 16 mm e successivamente gonfiato a 35 mm. Il film fu prodotto dalla neonata Filmirage, fondata da Joe D'Amato e da Donatella Donati.\nIl film fu girato in esterni ad Atene, a Sperlonga, a Nepi, a Sutri e sull'isola di \"Ponza\", gli esterni della villa dei Wortmann e parte degli interni furono girati al \"Villino Crespi\" situato nei pressi del \"Colosseo\" a \"Roma\". altri interni furono girati in una villa a Sacrofano. La misteriosa isoletta greca avvistata dalla barca \u00e8 in realt\u00e0 Ponza.\nLe scene ambientate nella grotta sono state girate nella Catacomba di Santa Savinilla a Nepi, il porticciolo dove \u00e8 ormeggiata la barca \u00e8 \"Cala Feola\" a \"Ponza\". Per l'occasione, come raccontato da Joe D'Amato alla rivista \"Nocturno\", venne affittato un gran numero di teschi ed ossa di plastica da posizionare nelle diverse nicchie assieme ai veri resti umani presenti gi\u00e0 da prima. Al termine delle riprese, vennero raccolte per sbaglio tutte le ossa, vere e finte, che in seguito D'Amato conserv\u00f2 a casa sua.\nCast.\nNel film recita anche Margaret Mazzantini accreditata come Margaret Donnelly, oggi affermata scrittrice e moglie di Sergio Castellitto, all'epoca attrice agli esordi. La Mazzantini interpreta il ruolo della ragazza cieca, che alla fine viene uccisa dal cannibale.\nVanessa Steiger era il primo pseudonimo usato da Serena Grandi, che all'epoca era all'inizio della sua carriera.\nJoe D'Amato appare all'inizio del film in un cameo, nel ruolo di un turista.\nKlaus Wortmann.\nKlaus Wortmann (conosciuto negli altri paesi come Nikos Karamanlis) \u00e8 il mostro creato da Joe D'Amato, protagonista del film Antropophagus. Si tratta di un cannibale che si nutre degli esseri umani che mettono piede nell'isola greca dove egli \u00e8 prigioniero.\nAccoglienza.\nIl film usc\u00ec nelle sale cinematografiche italiane il 9 agosto del 1980 con divieto alla visione ai minori di 18 anni.\nIn un'intervista concessa a \"Nocturno\", George Eastman racconta di aver assistito alla prima del film al Cinema Metropolitan di Roma insieme a Claudio Bernabei e ad altre due persone, le quali abbandonarono la sala disgustate dalla scena in cui il mostro estrae il feto dal ventre di Maggie per divorarlo.\nCensura.\nIl film \u00e8 noto per alcune scene truculente, come quella gi\u00e0 citata del feto mangiato e il finale in cui il cannibale addenta le proprie viscere. Per queste scene il film ebbe molti problemi con la censura. In realt\u00e0 il feto era solo un coniglio scuoiato cui era stato appiccicato un budellino per simulare il cordone ombelicale. Nonostante queste spiegazioni, nel Regno Unito questa scena ha portato a ritenere che il film fosse uno \"snuff movie\" e venne quindi bandito per lungo tempo (la stessa sorte capit\u00f2 anche ad un altro celebre film di D'Amato, \"Buio Omega\").\nIl film \u00e8 stato censurato in molti paesi. La versione statunitense della pellicola, intitolata \"The Grim Reaper\", ha eliminato tutte le sequenze splatter e ha cambiato la colonna sonora e il montaggio della sequenza dei titoli di testa.\nCritiche.\nPer la rivista \"Spaghetti Nightmares\" il film \u00e8 \u00abUno dei simboli del gore all'italiana\u00bb. La rivista \"Delirium\" lo definisce \u00abUn film che offre alcuni dei momenti pi\u00f9 disgustosi nella storia del cinema\u00bb.\n\"Nocturno\" definisce \"Antropophagus\" \u00abun film controverso nel panorama horror italiano di quegli anni. A met\u00e0 strada tra il cinema cialtrone di Bruno Mattei e quello pi\u00f9 sofisticato di Lucio Fulci, chiaramente influenzato dalla politica del body count di certo slasher americano ma anche dalla visceralit\u00e0 del genere cannibalico di Ruggero Deodato e co., Antropophagus resta ancora oggi pellicola di difficile collocazione e indubbio interesse\u00bb.\nDistribuzione home-video.\nNel luglio 2015, il film ha fatto il suo debutto mondiale in HD, grazie alla 88 Films, che lo ha commercializzato su supporto digitale Blu-ray, rimasterizzandolo senza tagli e censure. Il film \u00e8 fruibile sui lettori BD italiani, con un rapporto video di 1:85:1 Widescreen, comprensivo di traccia audio in lingua italiana. Nel 2018 il film viene pubblicato in Blu Ray dalla Severin Films con una nuova scansione in 2K della pellicola e le interviste in italiano agli attori del film \"Luigi Montefiori\", \"Saverio Vallone\" e \"Zora Kerova\".\nCitazioni.\nNell'album \"Amen\" dei Baustelle uscito nel 2008, l'ottava traccia s'intitola \"Antropophagus\"; la band, ispirandosi al film, fa una critica sociale parlando dell'emarginazione e del degrado che si pu\u00f2 provare nelle grandi citt\u00e0 (nello specifico Milano), usando il cannibalismo come metafora principale.\nTitoli per l'estero.\nIn Francia il film \u00e8 uscito come \"Antropophagous\", in Germania Ovest come \"Maneater der Menschenfresser\", in Spagna come \"Antropophagus\", negli Stati Uniti come \"The Grim Reaper\" e nel Regno Unito come \"Anthropophagus, The Beast\"."}
{"id": "1017398", "revid": "203463", "url": "https://it.wikipedia.org/wiki?curid=1017398", "title": "Sequoiadendron giganteum", "text": "La sequoia gigante (\"Sequoiadendron giganteum\" []), chiamata anche wellingtonia (in inglese \"Giant Sequoia\" o \"Sierra Redwood\"), \u00e8 un albero appartenente alla famiglia delle Cupressacee (precedentemente classificata nelle Taxodiacee). \n\u00c8 diffusa spontaneamente solo in aree ristrette della Sierra Nevada, in California. Il Parco nazionale di Sequoia, situato circa 300 km a sud est di San Francisco, contiene la maggior parte degli esemplari si questa specie. \nDimensioni e caratteristiche.\nLe sequoie giganti sono gli alberi pi\u00f9 grandi del mondo in termini di volume: pi\u00f9 massicce delle sequoie della California (\"Sequoia sempervirens\"), ma meno alte. Tuttavia solo sette esemplari di \"Sequoiadendron giganteum\" superano i del \"Lost Monarch\", un gigantesco esemplare di \"Sequoia sempervirens\".\nLa sequoia gigante pu\u00f2 raggiungere i di altezza ed avere un diametro basale, molto allargato rispetto alla parte superiore al colletto, di quasi . Non si hanno informazioni certe sulla longevit\u00e0 di questi alberi, ma le analisi dendrocronologiche permettono di fissare per la massima et\u00e0 raggiunta un limite inferiore di circa anni.\nIl portamento \u00e8 conico simmetrico, con i rami che scendono verso il basso. La corteccia \u00e8 di colore rosso scuro. Ha foglie aghiformi (lesiniformi, quasi squamiformi), di colore verde scuro, lunghe 5-6\u00a0mm, che ricoprono tutto il rametto; i microsporofilli, di colore giallo-marrone, sono riuniti in amenti ascellari e terminali, i macrosprofilli sono verdi, in amenti apicati.\nGli strobili ovali di 6-8\u00a0cm per 4-5\u00a0cm di diametro sono costituiti da scaglie peltate, termine proveniente dal nome dell'antico scudo greco (), con scudo romboidale. Maturano in due anni.\nUtilizzo.\nIl legno della sequoia gigante \u00e8 molto resistente alla decomposizione, ma \u00e8 fibroso e fragile, quindi inadatto a uso edile.\nDall'ultimo ventennio del diciannovesimo secolo fino agli anni venti del ventesimo secolo molte sequoie vennero abbattute a scopo commerciale, ma con scarso guadagno visto che a causa della loro fragilit\u00e0 e all'altezza degli alberi stessi molti tronchi si frantumavano divenendo inutilizzabili. I boscaioli cercarono di attutire l'impatto con strati di rami tagliati da altri alberi, ma nonostante ci\u00f2 fino al 50% del legname andava sprecato.\nIl legno veniva perci\u00f2 utilizzato solo per fabbricare staccionate, tegole in legno e perfino fiammiferi, uno scopo umile per un albero di una tale mole e questo spreco spinse l'opinione pubblica a richiedere la protezione di questi maestosi giganti.\nSequoie giganti famose.\nAlle pi\u00f9 grandi e pi\u00f9 pittoresche sequoie giganti della California, che si trovano in parchi nazionali, \u00e8 stato dato un nome, come alla sequoia chiamata \"Generale Sherman\", alla \"Generale Grant\", alla \"Capanna del pionere\", alla \"President\", alla \"Lincoln\", alla \"Grizzly Giant\" (nella foto) e alla \"Bull Buck\". In particolare il \"Generale Sherman\", con i suoi 32\u00a0m di circonferenza basale e i suoi quasi 85\u00a0m di altezza, \u00e8 considerato uno tra gli esseri viventi pi\u00f9 voluminosi della Terra. Il suo peso \u00e8 stimato in circa 1910 tonnellate.\nA Longarone (Belluno) esiste una sequoia gigante che porta il segno indelebile del disastro del Vajont: una grande scortecciatura lasciata dal passaggio dell'ondata devastatrice. L'ondata ha sradicato tutte le piante circostanti, ma la sequoia ha resistito. Nel 2017 la Regione Veneto la ha dichiarata albero monumentale.\nUna sequoia del parco-arboreto del castello di Sammezzano, nel comune di Reggello in Toscana, raggiunge i 46 metri ed \u00e8 uno degli alberi pi\u00f9 alti d'Italia. Nel parco sono presenti oltre 100 sequoie, di cui 57 superano i 35 metri d'altezza."}
{"id": "1017402", "revid": "767487", "url": "https://it.wikipedia.org/wiki?curid=1017402", "title": "Nudo e selvaggio", "text": "Nudo e selvaggio \u00e8 un film del 1985, diretto da Michael E. Lemick (Michele Massimo Tarantini). Appartiene al filone dei cannibal movie.\nTrama.\nUn gruppo di 9 turisti precipita con l'aereo nella giungla amazzonica. Tre dei passeggeri muoiono sul colpo mentre i 6 superstiti dovranno cercare di mettersi in salvo. Durante il tragitto incontreranno problemi di ogni tipo: animali selvatici, piranha, sabbie mobili, un popolo di feroci cannibali conosciuti come gli \"Aquara\" e infine dei cacciatori di diamanti con a capo il sadico China. Alla fine soltanto in due scamperanno alla morte e riusciranno a fuggire a bordo di un elicottero.\nNote.\nUltimo cannibal movie italiano, girato dallo specialista di commedie sexy Michele Massimo Tarantini in Brasile, con attori locali. L'unica eccezione \u00e8 il protagonista Michael Sopkiw, statunitense, presente gi\u00e0 in \"2019 - Dopo la caduta di New York\", di Sergio Martino.\nTra le scene pi\u00f9 truculente una gamba spolpata dai piranhas e un cuore estratto dal petto e mangiato.\nNegli Stati Uniti fu spacciato come un seguito del film di Ruggero Deodato \"Cannibal Holocaust\": fu intitolato infatti Cannibal Holocaust\" 2\"."}
{"id": "1017404", "revid": "287204", "url": "https://it.wikipedia.org/wiki?curid=1017404", "title": "Ettore Guatelli", "text": "Ha fondato il museo della civilt\u00e0 contadina che porta il suo nome a Ozzano Taro in provincia di Parma.\nBiografia.\nA causa di problemi di salute non ha avuto una formazione scolastica regolare. Nel 1945, riesce a conseguire il diploma magistrale, grazie anche all'aiuto del poeta Attilio Bertolucci, che in cambio della battitura a macchina dei suoi testi lo preparava all'esame.\nNel dopoguerra si dedic\u00f2 all'insegnamento e partecip\u00f2 alla vita politica e culturale locale.\nIn questo periodo cominci\u00f2 a raccogliere \u00abvecchie cose\u00bb, attrezzi e manufatti, arredi e abbigliamento, oggetti che non essendo pi\u00f9 \"di moda\" o che a causa della meccanizzazione rischiavano la distruzione.\nSempre attivo e attento ai fermenti culturali che negli anni settanta cominciavano a scuotere il \"sapere codificato\", contribu\u00ec, anche con numerosi scritti, ad all'avvio di nuove riflessioni in merito alla \u00abmuseografia del mondo contadino\u00bb.\nLa collezione e la costruzione del museo lo impegnano fino alla sua scomparsa avvenuta nel settembre del 2000.\nIl museo.\nSul finire degli anni settanta la raccolta comincia ad assumere dimensioni considerevoli (circa 60.000 pezzi), distribuendosi negli ambienti di lavoro, cortilizi e abitativi del podere, diventando un vero e proprio museo. Nei primi anni ottanta la Provincia di Parma comincia ad interessarsene. Tuttavia non si arriva ad un accordo ed il museo passa sotto la gestione della Provincia di Parma solo dopo la morte di Ettore, quando la figlia, Annalice, cede la raccolta alla Provincia stessa. Nell'autunno del 2003 nasce la Fondazione Museo Ettore Guatelli che, grazie al contributo e all'interesse della Fondazione Monte di Parma, acquisisce anche l'immobile dagli altri eredi della famiglia Guatelli. Nella primavera del 2004 il museo viene riaperto ufficialmente.\nSituato nel podere Bellafoglia, dove i genitori di Guatelli erano mezzadri dal 1910, il museo raccoglie oggetti di uso quotidiano, arredi e attrezzi testimoni della vita dell'uomo. \nL'opera del fondatore non si limitava solamente a raccogliere gli oggetti, ma a dare informazioni anche sulle storie e sulle persone che a quegli oggetti erano collegati; venivano perci\u00f2 compilate schede che tracciavano la filiera di ogni pezzo. In questo modo si \u00e8 documentata e conservata la storia di una parte significativa della nostra cultura.\nAl Museo Guatelli sono stati dedicati vari convegni, mostre e filmati tra cui ricordiamo \"Il mondo che abbiamo perduto - Ettore Guatelli e il suo Museo\" di Pietro Medioli. \nGrazie a questo documentario, il noto regista tedesco Werner Herzog ebbe modo di conoscere e apprezzare l'opera di Guatelli, in merito alla quale scrisse:"}
{"id": "1017410", "revid": "1566286", "url": "https://it.wikipedia.org/wiki?curid=1017410", "title": "Danilo Donati", "text": "Biografia.\nNato nel 1926 a Luzzara, in provincia di Reggio nell'Emilia, mostr\u00f2 fin dall'infanzia propensione per le arti figurative, unita a quella per la letteratura. Iscrittosi alla Scuola d'Arte di Porta Romana a Firenze, riusc\u00ec a evitare, grazie alla famiglia, il servizio militare. Nell'immediato dopoguerra divent\u00f2 allievo del pittore Ottone Rosai, ma venne richiamato a Luzzara e chiamato alle armi.\nNel 1953 perse la madre ed entr\u00f2 in un periodo di sconforto e crisi depressive che dur\u00f2 per circa due anni, al termine del quale inizi\u00f2 a collaborare con Luchino Visconti, allora impegnato a teatro; occupazione che per\u00f2 non lo soddisfaceva appieno.\nFinalmente, nel 1959, l'occasione di emergere: dopo aver curato i costumi della trasmissione televisiva \"Il Mattatore\", Mario Monicelli gli affid\u00f2 la progettazione dei costumi de \"La grande guerra\". Da allora, la sua carriera fu in continua ascesa: il 1962 segn\u00f2 l'inizio del sodalizio con Pier Paolo Pasolini, per il quale cre\u00f2 i costumi di numerosi film, che vennero poi tutti realizzati dal sarto Piero Farani.\nContemporaneamente, collaborava con Mauro Bolognini e, soprattutto, con l'amico Franco Zeffirelli: e proprio grazie a Zeffirelli e ai costumi rinascimentali realizzati per \"Romeo e Giulietta\", nel 1969, vinse il primo dei suoi due premi Oscar. Il secondo arriv\u00f2 nel 1977 grazie a \"Il Casanova di Federico Fellini\", per il quale ricre\u00f2 un Settecento opulento e quantomai fantasioso.\nSi ciment\u00f2 anche con la scenografia in molti film, tra i quali \"Chi lavora \u00e8 perduto (In capo al mondo)\" dell'esordiente Tinto Brass, \"Per grazia ricevuta\" di Nino Manfredi, \"Francesco\" di Liliana Cavani e \"Marianna Ucr\u00eca\" di Roberto Faenza. Donati ha lavorato anche per il cinema americano realizzando i costumi per \"Flash Gordon\" (1980) di Mike Hodges e per Yado - Red Sonja (1985) di Richard Fleischer, Ginger e Fred (1986) di Fellini, affiancato dall'aiutante - costumista A. Squicciarini. \nUomo schivo e poliedrico, si \u00e8 anche rivelato un discreto scrittore con il romanzo (in parte autobiografico) \"Coprifuoco\" edito da Newton &amp; Compton, finalista al Premio Strega 2001, nel quale descrisse l'ambiente fiorentino degli anni quaranta e i giorni che hanno preceduto la liberazione della citt\u00e0 da parte delle truppe alleate.\nNel 1994 inizi\u00f2 a lavorare per Roberto Benigni; proprio il film di Benigni \"Pinocchio\" fu il suo ultimo lavoro, con il quale si aggiudic\u00f2 per le migliori scenografie e i migliori costumi il premio David di Donatello.\nDonati mor\u00ec a Roma il 2 dicembre 2001.\nArchivio.\nAlcuni costumi realizzati da Danilo Donati sono conservati da Neri costumi teatrali - NCT, srl, e comprende quindici costumi da cardinale e tredici metri lineari di altri costumi; altri, come quelli di \"Fratello sole, sorella luna\" (per il quale vinse un Oscar), si trovano alla Fondazione Cerratelli, vicino a Pisa."}
{"id": "1017411", "revid": "38120", "url": "https://it.wikipedia.org/wiki?curid=1017411", "title": "Cuorenero", "text": ""}
{"id": "1017431", "revid": "35948", "url": "https://it.wikipedia.org/wiki?curid=1017431", "title": "Fernando Cortes", "text": ""}
{"id": "1017451", "revid": "1543377", "url": "https://it.wikipedia.org/wiki?curid=1017451", "title": "Ion \u021auculescu", "text": "Biografia ed istruzione.\nMedico e naturalista rumeno, \u00e8 stato un pittore autodidatta apprezzato sul piano nazionale e internazionale specialmente dopo la morte.\nI suoi genitori, Ion e Maria sono conosciuti come grandi insegnanti del loro tempo. Timido e tranquillo, passa la sua infanzia a Craiova. Termina la scuola media e si iscrive al Collegio Nazionale \"Carol I\", ex Liceo \"Nicolae B\u0103lcescu\" dove si diploma nel 1928. Ha dei risultati scolastici eccezionali e nelle ore di disegno, ha delle lunghe conversazioni con il suo maestro Eugen Ciolac, che gli svela i tanti segreti della pittura.\nSi iscrive, contrariamente alle aspettative, alla Facolt\u00e0 di Scienze Naturali dell'Universit\u00e0 di Bucarest dove si laurea nel 1936. In parallelo segue i corsi e si laurea \"Magna cum laude\" alla Facolt\u00e0 di Medicina nel 1939. E il periodo che, per lo studio, trascura la pittura.\nMostre.\nLa prima mostra dove si nota la presenza del \u201cpittore dilettante\u201d Ion \u021auculescu \u2013 insieme al fratello \u015eerban e al professore A.D.Hagiu \u2013 \u00e8 quella organizzata nel maggio 1925 nella sala dei ricevimenti del Palazzo Amministrativo del distretto di Dolj.\nTra il 1938, quando ha una sua mostra personale nella sala dell'Ateneo Rumeno e 1960, anno in cui espone alla Mostra delle Belle Arti il quadro \u201cInteriore campagnolo (rurale)\u201d e alla mostra \u201cImmagini della Dobrugia\u201d il lavoro \u201cInteriore a Mangalia\u201d, partecipa ad altri eventi internazionali.\nDopo la sua morte, l'opera di Ion \u021auculescu conosce un grande riconoscimento all'estero dove le sue opere vengono esposte a Venezia, Parigi e Le Havre, a Copenaghen, Belgrado, Oslo, Stoccolma, Bruxelles, Varsavia, Washington, Columbus, Ohio, San Francisco ecc.\nLa sua opera.\nI quadri \"La notte delle accacce\", \"Interiore campagnolo\", \"Autoritratto con foglia\", \"Il lago Branesti\", \"L'inverno in periferia\" svelano un artista che rispetta le tradizioni realistiche della pittura rumena, con un gran uso del colore.\nIspirandosi all'arte popolare rumena ed in primis ai motivi decorativi ed i colori dei tappeti dell'Oltenia e della Moldavia, attraversa il cosiddetto periodo \"folcloristico\" creando opere come \"C'era una volta\", \"Carrozza nera\", \"Il cacciatore\", \"L'inverno nella foresta\", \"Foglie sulla neve\".\nIl periodo pi\u00f9 interessante ed originale della sua creazione, ma anche il pi\u00f9 controverso, il periodo totemico-simbolico-astratto lo impone come un artista unico. \u021auculescu crea un mondo strano in cui la realt\u00e0 viene codificata sotto forma di occhi, virgole, bambole di marzapane, ma specialmente tramite la brillantezza del colore.\nAltri suoi lavori sono \"Apocalisse\", \"Circuiti\", \"Il calore\", \"Il bagno di sole\", \"Totem sul campo\", \"Accenti neri\", \"Sguardi\", \"Profondit\u00e0\"."}
{"id": "1017471", "revid": "66387", "url": "https://it.wikipedia.org/wiki?curid=1017471", "title": "AV-8B+ Harrier II", "text": ""}
{"id": "1017472", "revid": "729019", "url": "https://it.wikipedia.org/wiki?curid=1017472", "title": "British Aerospace Sea Harrier", "text": "Il British Aerospace Sea Harrier \u00e8 un aereo da caccia navale VTOL/STOVL, da ricognizione e attacco aereo; \u00e8 uno sviluppo dell'Hawker Siddeley Harrier. Per la prima entr\u00f2 in servizio con la Royal Navy nel mese di aprile 1980 come Sea Harrier FRS1 e divenne informalmente noto come \"Shar\".\nStoria del progetto.\nAereo inusuale in un'epoca in cui la maggior parte dei combattimenti di superiorit\u00e0 aerea navali e terrestri sono supersonici, il subsonico Sea Harrier \u00e8 incaricato principalmente per la difesa aerea. Operando da portaerei della Royal Navy, abbatt\u00e9 20 aerei in volo nella guerra delle Falkland, senza perdite in combattimento. Fu usato per attacchi a terra allo stesso modo degli \"Harriers\" terrestri dalla Royal Air Force.\nIl Sea Harrier \u00e8 stato commercializzato per le vendite all'estero, senza successo in Argentina e in Australia, l'India divenne l'unico operatore diverso da Gran Bretagna nel 1983. Una seconda versione aggiornata per la Royal Navy \u00e8 stata presentata nel 1993 come il Sea Harrier FA2, migliorando le sue capacit\u00e0 aria aria e compatibilit\u00e0, con un motore pi\u00f9 potente. Questa versione \u00e8 rimasta in produzione fino al 1998.\nIl Sea Harrier ha servito nella guerra delle Falkland, in entrambe le guerre del Golfo, e nelle guerre jugoslave. Normalmente opera da una portaerei posizionata all'interno della zona di conflitto. Il suo utilizzo nella guerra delle Falkland \u00e8 stato il momento pi\u00f9 alto e un importante successo: esso protesse la \"Task Force\" britannica essendo il solo caccia ad ala fissa disponibile.\nIl Sea Harrier \u00e8 stato ritirato dal servizio della Royal Navy nel marzo 2006 e sostituito dal Harrier GR9. Nel lungo periodo il suo successore sar\u00e0 il Lockheed Martin F-35 Lightning II.\nIl Sea Harrier \u00e8 stato in servizio attivo nella Indian Navy fino a maggio 2016, per essere sostituito dal Mikoyan MiG-29K (Fulcrum-D - Sea Fulcrum)."}
{"id": "1017475", "revid": "486946", "url": "https://it.wikipedia.org/wiki?curid=1017475", "title": "F/A-18E/F Super Hornet", "text": ""}
{"id": "1017502", "revid": "287204", "url": "https://it.wikipedia.org/wiki?curid=1017502", "title": "Ion Tuculescu", "text": ""}
{"id": "1017516", "revid": "1632387", "url": "https://it.wikipedia.org/wiki?curid=1017516", "title": "Dead Reckoning (Threshold)", "text": "Dead Reckoning \u00e8 l'ottavo album del gruppo progressive metal inglese Threshold."}
{"id": "1017526", "revid": "198277", "url": "https://it.wikipedia.org/wiki?curid=1017526", "title": "Glenn Hys\u00e9n", "text": "Fu nominato calciatore svedese dell'anno nel 1983 e nel 1988 e, tra gli anni '80 e '90 del XX secolo, gioc\u00f2 nei Paesi Bassi, in Italia e Inghilterra e fu capitano della nazionale svedese.\nBiografia.\nGlenn Hys\u00e9n ha avuto due differenti mogli, Kerstin e Helena, e cinque figli. Dalla prima moglie ha avuto due bambini, Charlotte e Tobias. Alexander, Anton e Annie sono invece figli di Helena. I tre figli maschi hanno tutti intrapreso la carriera calcistica da professionisti.\nCarriera.\nGiocatore.\nClub.\nHys\u00e9n inizi\u00f2 l'attivit\u00e0 nelle giovanili del Warta, uno dei vari club calcistici di G\u00f6teborg, sua citt\u00e0 natale. Con tale squadra esord\u00ec nel 1977 in terza divisione svedese, per poi passare, solo un anno dopo, allo G\u00f6teborg, che nel 1979 gli diede l'opportunit\u00e0 di debuttare nell\"Allsvenskan\", il campionato di prima divisione, sotto la guida di Sven-G\u00f6ran Eriksson. Con la plurititolata\u00a0\u2013 a livello nazionale\u00a0\u2013 compagine, Hys\u00e9n vinse due titoli nazionali (1982 e 1983) ma, soprattutto, la Coppa UEFA 1981-1982, e fu anche il successo internazionale, per la prima volta, di una squadra svedese, a far ricadere per la stagione successiva le scelte degli esperti di quel Paese sulla nomina del giovane difensore a giocatore dell'anno.\nIl successo europeo fu il viatico per la prima avventura continentale di Hys\u00e9n, che fu ingaggiato dagli olandesi del nell'estate del 1983 per rimanervi due stagioni fino al settembre 1985, data in cui torn\u00f2 in Svezia allo G\u00f6teborg. La seconda avventura fuori dai confini nazionali fu in Italia, alla Fiorentina, squadra in cui Hys\u00e9n milit\u00f2 dal 1987 al 1989 per due stagioni.\nLe buone \"performance\" in nazionale, nel frattempo, lo avevano portato all'attenzione del calcio inglese. Alla scadenza del contratto con la Fiorentina, dopo un primo contatto con il Manchester Utd, Hys\u00e9n si accord\u00f2 con il per tre stagioni, vincendo subito, nel 1990, la First Division e formando con Alan Hansen e Gary Ablett un pacchetto difensivo di sicuro affidamento, anche se, venuto a mancare il compagno di reparto scozzese per via di un infortunio nel 1991, Hys\u00e9n fatic\u00f2 a reggere da solo il peso di una difesa abituata al ritmo del calcio inglese.\nTerminata anche l'esperienza britannica nel 1992, Hys\u00e9n torn\u00f2 a G\u00f6teborg per giocare un'ultima stagione nel GAIS.\nNazionale.\nIn nazionale maggiore Hys\u00e9n esord\u00ec nel 1981 nel corso delle qualificazioni al . Ebbe modo di farsi notare dagli osservatori inglesi nell'ottobre del 1988 quando, nel corso dell'incontro di apertura del girone di qualificazione al contro l' a Wembley, riusc\u00ec a marcare alla perfezione la punta inglese Gary Lineker: la partita fin\u00ec 0-0 e la Svezia si qualific\u00f2 come prima del girone proprio davanti all'Inghilterra. Hys\u00e9n fece parte anche della spedizione al conseguente campionato del mondo, dove la Svezia perse tutte e tre le partite del suo girone per 1-2.\nL'ultimo incontro in nazionale di Hys\u00e9n fu il 10 ottobre 1990 a Solna contro la in amichevole.\nFurono in totale 68 (con 6 gol) gli incontri giocati nella selezione maggiore del suo Paese.\nAllenatore.\nDal 2002 al 2004 \u00e8 stato vice allenatore del Torslanda IK, militante nel terzo campionato nazionale.\nDal 2010 al 2012 ha guidato l'Utsiktens BK tra quarta e terza serie, squadra in cui militava anche il figlio Anton.\nDopo il ritiro.\nAl termine della carriera calcistica \u00e8 divenuto opinionista e commentatore sportivo per varie testate giornalistiche ed emittenti del suo paese.\nIn seguito \u00e8 stato chiamato come tecnico di un'improvvisata squadra di personaggi digiuni di calcio partecipanti a un \"reality show\" in Svezia."}
{"id": "1018110", "revid": "1610933", "url": "https://it.wikipedia.org/wiki?curid=1018110", "title": "Inseparabile dal collare nero", "text": ""}
{"id": "1018484", "revid": "92723", "url": "https://it.wikipedia.org/wiki?curid=1018484", "title": "J\u00e1n Krstitel Scitovszky", "text": ""}
{"id": "1018891", "revid": "33751", "url": "https://it.wikipedia.org/wiki?curid=1018891", "title": "Centro di studi latinoamericani", "text": "Il Centro de Estudios Latinoamericanos (CELA: Centro di Studi Latinoamericani) \u00e8 un dipartimento della Facolt\u00e0 di Scienze Politiche e Sociali dell'UNAM (Universit\u00e0 Nazionale Autonoma del Messico) che svolge ricerca e didattica delle scienze sociali nell'area latinoamericana. Fu fondato da Pablo Gonz\u00e1lez Casanova nel 1960. L'attuale direttore \u00e8 Jos\u00e9 Mar\u00eda Calder\u00f3n.\nIl CELA pubblica ogni semestre la rivista specializzata \"Estudios Latinoamericanos\" ed organizza, in ogni periodo scolastico, un seminario permanente sull'attualit\u00e0 latinoamericana."}
{"id": "1019597", "revid": "1305772", "url": "https://it.wikipedia.org/wiki?curid=1019597", "title": "I legislatura", "text": "Le legislature del Regno si contano partendo dal Regno di Sardegna durante il quale si sono svolte sette legislature pertanto:"}
{"id": "1019637", "revid": "1305772", "url": "https://it.wikipedia.org/wiki?curid=1019637", "title": "II legislatura", "text": "Le legislature del Regno si contano partendo dal Regno di Sardegna durante il quale si sono svolte sette legislature pertanto:"}
{"id": "1019673", "revid": "1305772", "url": "https://it.wikipedia.org/wiki?curid=1019673", "title": "III legislatura", "text": "Le legislature del Regno si contano partendo dal Regno di Sardegna durante il quale si sono svolte sette legislature pertanto:"}
{"id": "1019700", "revid": "1305772", "url": "https://it.wikipedia.org/wiki?curid=1019700", "title": "IV legislatura", "text": "Le legislature del Regno si contano partendo dal Regno di Sardegna durante il quale si sono svolte sette legislature pertanto:"}
{"id": "1020014", "revid": "767487", "url": "https://it.wikipedia.org/wiki?curid=1020014", "title": "Sylvester (cantante)", "text": "Biografia.\nNacque il 6 settembre 1947 a Watts, quartiere di Los Angeles, da una famiglia della classe media. Attivo soprattutto nei generi disco e soul, Sylvester mosse i primi passi artistici nel 1970 con il gruppo The Cockettes. Omosessuale dichiarato, con la sua classica voce in falsetto divent\u00f2 un nome di punta nell'era della disco music con un \"poker\" di brani che spopolarono in discoteca: \"You Make Me Feel (Mighty Real)\", \"Dance (Disco Heat)\", \"I (Who Have Nothing)\" e \"Stars\". Al suo fianco come coriste venne scelto il gruppo femminile Two Tons o'Fun.\nQuattro anni dopo il primo successo arriv\u00f2, nel 1982, \"Do You Wanna Funk?\", l'ultimo prodotto da Patrick Cowley. Il singolo \u00e8 tra l'altro presente nella colonna sonora del celebre film diretto da John Landis, \"Una poltrona per due\". Con la scomparsa di Patrick Cowley, la musica di Sylvester cambi\u00f2 registro pur rimanendo nel gruppo della \"Megatone Records\" fino al 1985. Si esib\u00ec sempre avendo come nome d'arte esclusivamente il suo nome di battesimo, ossia Sylvester.\nMalato di HIV, divenne negli ultimi anni un simbolo della lotta per i diritti delle persone sieropositive. Sebbene molto dimagrito e non pi\u00f9 in grado di camminare, partecip\u00f2 in sedia a rotelle alla \"Castro's 1988 Gay Freedom Parade\", sfilando accanto alle persone affette da HIV. Rilasci\u00f2 interviste fino agli ultimi giorni, parlando apertamente del fatto che stava per morire e dando voce ai malati di AIDS discriminati. In una delle ultime interviste afferm\u00f2 \"l'AIDS non \u00e8 una punizione di Dio, si cerca sempre di tirare in ballo Dio\".\nIl cantante mor\u00ec il 16 dicembre 1988. Il locale gay di Los Angeles che si trovava di fronte alla casa in cui Sylvester pass\u00f2 gli ultimi giorni a trasmettere ininterrottamente la sua canzone \"You Make Me Feel (Mighty Real)\" fino alla sua morte, a testimoniare la vicinanza della comunit\u00e0 all'artista."}
{"id": "1020587", "revid": "486946", "url": "https://it.wikipedia.org/wiki?curid=1020587", "title": "Invasione dell'Afghanistan del 2001", "text": ""}
{"id": "1020625", "revid": "2091899", "url": "https://it.wikipedia.org/wiki?curid=1020625", "title": "John Locke (personaggio)", "text": "John Locke \u00e8 un personaggio della serie televisiva \"Lost\", interpretato da Terry O'Quinn.\nDeve il suo nome al filosofo britannico John Locke; anche il suo pseudonimo, Jeremy Bentham, \u00e8 il nome di un noto filosofo.\nPrima dello schianto.\nInfanzia.\nLa vita di John Locke \u00e8 molto travagliata.\nViene concepito da una ragazza e da un uomo molto pi\u00f9 grande di lei, con il quale la donna ha una relazione clandestina. La decisione di darlo in adozione, una volta nato, \u00e8 immediata. Cos\u00ec, gi\u00e0 dall'inizio John risulta essere rifiutato dal mondo.\nIn un flashback, si scopre che Locke e sua sorella sono stati cresciuti da una madre adottiva. La sorellina per\u00f2 mor\u00ec a soli sei anni e la madre adottiva cadde in depressione. Un giorno arriv\u00f2 a casa un cane, che decisero di tenere. Il fatto che questo cane dormisse nel letto della sorellina morta, spinse la madre a credere che ne fosse la reincarnazione. Locke invece pensava che fosse una sciocchezza.\nIn seguito si scopre che aveva anche un fratello ma non \u00e8 ancora chiaro se fosse un fratello biologico o un fratellastro.\nIl padre di Locke.\nI flashback abbastanza frequenti in \"Deus ex machina\" mostrano un giovane Locke, con tanto di capelli in testa, lavorare in un grande magazzino. La sua vera madre, Emily Annabeth Locke (Swoosie Kurtz) fa un'improvvisa comparsa, affermando che la sua nascita era parte di un disegno pi\u00f9 grande e che la sua fosse stata un'immacolata concezione. Dopo questo incontro Locke assume un investigatore privato per rintracciare il suo padre biologico, che si rivela essere il ricco Anthony Cooper (Kevin Tighe). Cooper sembra voler prendere sotto la sua ala il figlio ritrovato ma in realt\u00e0 sta preparandosi a truffare Locke affinch\u00e9 gli doni un rene, del quale Cooper ha un assoluto bisogno. Una volta eseguita l'operazione, Cooper lascia l'ospedale e ordina alle sue guardie di non lasciar pi\u00f9 entrare Locke a casa sua. Quando Locke scopre di essere stato manipolato rimane sconvolto.\nIn seguito al tradimento di suo padre Locke diventa una persona piena di rabbia e amarezza, al punto di frequentare un gruppo di sostegno sull'ira.\nOgni giorno, di prima mattina, Locke attende nella sua macchina fuori da casa del padre nella speranza di potergli chiedere come avesse potuto fare una cosa del genere a suo figlio; quando finalmente i due s'incontrano, Cooper ancora una volta sconvolge Locke dicendogli di farsene una ragione e di lasciarlo in pace.\nHelen.\nLocke inizia una relazione con una donna di nome Helen (Katey Sagal), conosciuta al gruppo di sostegno che frequenta, che riesce a convincerlo di smettere di recarsi tutti i giorni davanti alla casa del padre.\nLocke ed Helen alla fine vanno a convivere e Locke vuole chiederle di sposarlo. Tra gli annunci funerari Helen scopre che Anthony \u00e8 morto. Locke ed Helen sono gli unici presenti al funerale e, durante la cerimonia, Locke vede due personaggi misteriosi vicino a un'altra tomba e un'auto che parte dopo che Locke dice di aver perdonato il padre. Dopo che Locke, che ora lavora per un'agenzia immobiliare, lascia la casa nella quale ha appena fatto un sopralluogo ricompare la stessa auto del funerale. Quando Locke si avvicina scopre che nell'auto c'\u00e8 il padre, vivo e vegeto. Anthony rivela di aver finto di essere morto a causa dei suoi problemi con i due uomini che Locke ha visto al funerale: li ha raggirati facendosi consegnare $ 700.000. Il denaro ora si trova in un deposito sicuro (il numero del deposito \u00e8 15.16, due dei \"numeri\"), ma non vuole rischiare andando di persona a prenderli, chiede quindi a Locke di recuperare i soldi al suo posto, promettendogli $ 200.000 e, alla fine, Locke accetta. Dopo aver recuperato il denaro i due uomini fanno la loro comparsa a casa di Locke, chiedendogli se Anthony \u00e8 ancora vivo e cosa sa dei soldi; quando i due se ne vanno anche Helen gli chiede se Anthony \u00e8 effettivamente vivo o no, ma Locke nega.\nPi\u00f9 tardi Locke si reca in un hotel dove d\u00e0 ad Anthony i soldi rifiutando la sua parte, avendo accettato di recuperare il denaro solo per fargli un favore; Anthony apre la porta per andarsene ed ecco apparire Helen, che aveva seguito Locke. Alla vista dell'uomo e del denaro corre via, furiosa per le menzogne di Locke che ha preferito un padre disonesto a lei. Locke la implora di rimanere, chiedendole di sposarla ma la risposta che ottiene \u00e8 negativa.\nLa comune.\nDopo un imprecisato periodo Locke entra in una comune che coltiva segretamente marijuana, dove viene trattato cos\u00ec bene che ne considera i membri la sua nuova famiglia. Un giorno Locke d\u00e0 un passaggio a un autostoppista di nome Eddie (Justin Chatwin), che decide a sua volta di unirsi alla comune, ma dopo sei settimane non gli \u00e8 ancora stato detto della marijuana. Eddie, arrabbiato a causa dei segreti che non gli vogliono rivelare, chiede a Locke di convincere Mike e Jan, che conducono la comune, di lasciarlo entrare nella serra e renderlo partecipe delle attivit\u00e0 che vi si svolgono. Mike e Jan tuttavia scoprono che \u00e8 un poliziotto sotto copertura che sta raccogliendo prove sulle attivit\u00e0 illegali della comune. I due accusano Locke di averli messi nei guai e si preparano alla fuga, ma Locke promette di risolvere di persona la questione: porta Eddie con s\u00e9 a caccia ma rivolge il fucile contro di lui facendogli rivelare di essere un poliziotto e che Locke era stato scelto appositamente a causa del suo passato, che lo rendeva adatto a essere manipolato. Eddie si allontana sapendo che Locke non gli avrebbe sparato perch\u00e9 \u00e8 una brava persona, Locke tenta di premere il grilletto ma non riesce.\nLa paralisi.\nDopo essere stato raggirato dal padre, aver perso la donna che amava e la cosa che pi\u00f9 assomigliava a una famiglia Locke cade in depressione.\nUn giorno viene avvicinato da Peter Talbot, la cui madre sta per sposarsi con Antony Cooper. Locke sapendo che si tratta di un altro trucco del padre per imbrogliare il prossimo gli ordina di lasciare in pace la donna o le dir\u00e0 tutto e il padre all'inizio accetta. In seguito Locke scopre che il figlio della donna \u00e8 stato ucciso, suo padre afferma di essere totalmente estraneo all'assassinio e che la signora Talbot \u00e8 cos\u00ec sconvolta da avere annullato il matrimonio.\nQuando Locke chiede di poter chiamare la donna per verificare il padre gli indica il telefono, ma appena solleva la cornetta il padre lo spinge contro la finestra facendolo cadere dall'ottavo piano; la caduta paralizza Locke dalla vita in gi\u00f9 costringendolo sulla sedia a rotelle. Viene avvicinato da Jacob subito dopo la caduta, il quale sembrerebbe risvegliarlo.\nPrima del volo.\nPrima del volo, John Locke conduce un'esistenza solitaria come sotto dirigente in una compagnia che produce scatole di propriet\u00e0 di Hurley, a Tustin, California, dove viene quotidianamente deriso da un suo superiore pi\u00f9 giovane di lui per l'interesse che nutre nei giochi di guerra ed esperienze estreme di sopravvivenza.\nLocke \u00e8 ormai paraplegico da 4 anni, dopo che il padre ha tentato di ucciderlo scaraventandolo gi\u00f9 da un palazzo per impedirgli di intralciarlo nella sua ultima truffa, cos\u00ec decide di andare in Australia nella speranza di realizzare il suo sogno di prendere parte a una gita \u201cestrema\u201d. La sera prima della partenza parla al telefono con una ragazza, cui si rivolge chiamandola Helen (lo stesso nome della sua ex) e la implora di andare con lui, ma lei declina l'invito dicendo che sta spendendo un sacco di tempo e soldi parlandole su una linea tipo \"899\" e gli chiede di non chiamarla pi\u00f9. Locke arriva finalmente in Australia ma quando si scopre che \u00e8 disabile gli viene impedito di salire sul pullman ed \u00e8 quindi costretto a tornare negli Stati Uniti sul volo della Oceanic. All'aeroporto Rose fa cadere sul pavimento le sue pastiglie mentre Locke sta passando con la sedia a rotelle l\u00ec davanti, lui gliele porge ed \u00e8 cos\u00ec che Rose \u00e8 l'unica dei passeggeri a conoscere le sue condizioni prima di arrivare sull'isola.\nDopo lo schianto.\nPrima stagione.\nDopo lo schianto Locke recupera miracolosamente l'uso delle gambe, e il \"miracolo\" gli d\u00e0 modo di dimostrare le sue abilit\u00e0: oltre a eccellere nella caccia e nel seguire tracce \u00e8 anche un carpentiere, ingegnere e sa utilizzare le armi da fuoco. Sono in molti sull'isola a trattarlo come una specie di capo spirituale.\nLocke \u00e8 il pi\u00f9 anziano dei personaggi principali e sembra avere uno strano legame con l'isola, alla quale attribuisce poteri mistici; \u00e8 inoltre il primo dei sopravvissuti a sopravvivere a un incontro diretto con il mostro.\nPer lungo tempo tiene segrete le sue scoperte a tutti tranne Boone, con il quale spesso esplora l'isola e che diventa una specie di suo seguace. Durante una di queste spedizioni i due s'imbattono in una botola di metallo con una finestra di vetro che in nessun modo riescono a forzare o rompere. In uno dei tentativi di aprire la botola, costruiscono un trabucco artigianale che si rompe, e una scheggia penetra in una gamba di Locke senza per\u00f2 provocargli dolore; quella sera Locke prova a toccarsi un piede con un tizzone ardente ma, di nuovo, non sente niente.\nUna specie di visione conduce i due a un Beechcraft, un piccolo aereo incastrato da molto tempo tra gli alberi. Boone si arrampica ed entra nell'aereo che per\u00f2 precipita al suolo procurandogli lesioni mortali. Inizialmente Locke mente su come Boone \u00e8 rimasto ferito e sia Jack che la sorellastra Shannon lo ritengono responsabile della morte di Boone. Shannon chiede a Sayid se sia stato effettivamente Locke ma, quando egli le dice che non crede che sia colpa sua, la ragazza prende una pistola e la punta contro Locke. Sayid la atterra appena in tempo e Locke viene solo sfiorato dal proiettile.\nAnche se \u00e8 legato principalmente a Boone, Locke fa ben presto amicizia con Walt Lloyd, insegnandogli a giocare a backgammon e a lanciare il coltello.\n\u00c8 Locke a motivare Jack, spingendolo a guidare gli altri quando sta combattendo con lo spettro di suo padre ed \u00e8 sempre lui ad aiutare Charlie a uscire dalla dipendenza dall'eroina e a costruire la culla per il figlio di Claire. Tra lui e Sayid c'\u00e8 un mutuo rispetto mentre gli altri sopravvissuti restano guardinghi con Locke, in parte a causa dei suoi misteriosi andirivieni dalla giungla ma anche a causa alla sua collezione di coltelli da caccia che aveva portato con s\u00e9 con l'intenzione di usarli in Australia.\nIn \"Il bene superiore\", dopo aver mostrato a Sayid la posizione del Beechcraft, Locke gli confessa di essere stato lui a sabotare il tentativo di trovare la fonte della trasmissione radio e a colpirlo. Nell'episodio \"In fuga\", Locke chiede a Sayid di portare Jack alla botola senza rivelargli della scoperta, in modo che abbia \"la mente aperta\". Quando Jack gli chiede perch\u00e9 non gli abbia detto niente per tre settimane, Locke semplicemente gli risponde: \"Da quando ti devo rendere conto?\"\nIn \"Esodo\", con l'aiuto di Jack, Kate e Hurley, Locke riesce finalmente a far saltare la botola con la dinamite recuperata alla \"Roccia Nera\", una vecchia nave nel mezzo della foresta.\nSeconda stagione.\nDopo aver aperto la botola Locke e Kate tentano di calarsi all'interno utilizzando un cavo; inizialmente si cala Kate, che viene catturata da Desmond. Locke entra da solo nel bunker e incontra Desmond che gli chiede \"Sei tu lui?\". Locke risponde affermativamente ma non sa rispondere all'indovinello: \"Che disse il pupazzo di neve all'altro pupazzo di neve?\". Desmond allora lo tiene sotto tiro costringendolo a digitare alcuni numeri in un computer. A questo punto scende anche Jack, e i tre riescono a far capire a Desmond che vengono in pace. Desmond scappa via e lascia ai tre un'unica raccomandazione: bisogna digitare alcuni numeri sul computer, o il mondo finir\u00e0. Locke inizia perci\u00f2 a organizzare dei turni per digitare i numeri, sotto la sguardo incredulo di Jack, che invece creda sia solo una delle prove psicologiche del Progetto DHARMA.\nLocke incontra Mr. Eko in \"Ritrovarsi\" e proietta il filmato di orientamento del Progetto DHARMA per Eko e Michael in \"Storia di Kate\", dopodich\u00e9 Eko gli mostra il libro della Bibbia che in realt\u00e0 contiene un frammento mancante del filmato che Locke ricongiunge a quello trovato nel bunker.\nLocke insegna a Michael l'utilizzo delle armi da fuoco ne \"Il salmo 23\" e in \"Linea di confine\" Locke viene colpito con il calcio di un fucile da Michael, che lo chiude nella stanza blindata con Jack. Locke e Jack vengono liberati poco dopo da Sawyer e Kate. I tre uomini si armano e partono alla ricerca di Michael e verranno seguiti di nascosto da Kate. Durante la ricerca incontrano gli Altri, che minacciano di uccidere Kate se non abbandoneranno le armi e non torneranno subito al loro campo.\nIn \"Fuoco e acqua\", Locke scopre Charlie con le statuette della Vergine Maria contenenti eroina e gliele confisca tutte. Diventa pi\u00f9 protettivo nei confronti di Claire spostando la tenda pi\u00f9 vicina alla sua e quando Charlie rapisce Aaron, Locke lo prende a pugni in faccia sulla spiaggia.\nIn \"Il lupo\", Locke chiude le statuette della Madonna nella stanza blindata perch\u00e9, come dice a Jack, l'eroina in esse contenuta potrebbe essere utile al posto della morfina o come sedativo. Gli dice anche che non vuole rompere le statuette per estrarne il contenuto perch\u00e9 \u00e8 superstizioso. Quando Locke viene ingannato da Sawyer, sposta le armi e l'eroina in un nuovo nascondiglio.\nIn \"Uno degli altri\", Sayid convince Locke a cambiare la combinazione della stanza blindata per poter interrogare indisturbato Henry Gale. Tuttavia, Jack, non appena capisce cosa sta succedendo all'interno della stanza, cerca di farsi dare la combinazione da Locke, il quale per\u00f2 rifiuta. Allora Jack immobilizza Locke mentre il countdown \u00e8 prossimo alla fine; Locke ceder\u00e0 e si convincer\u00e0 ad assecondare la richiesta di Jack, precipitandosi poi ad inserire i numeri. Prima che riesca a inserirli correttamente il countdown arriva per\u00f2 a 0: mentre Locke continua a schiacciare il tasto \"execute\" le tessere del pannello iniziano a girare fermandosi su una serie di simboli rossi e neri simili a dei geroglifici, prima di ritornare al valore di 108 minuti.\nIn \"Chiusura\", Locke rimane bloccato sotto una delle porte blindate di emergenza che isolano le aree del bunker, discese all'improvviso, ma verr\u00e0 aiutato da Henry, che in cambio vuole la promessa di John di proteggerlo dai suoi amici. Inoltre, impossibilitato al movimento, sar\u00e0 costretto a istruire Henry su come inserire i numeri. Mentre \u00e8 bloccato Locke vede, alla luce di una lampada ultravioletta, un disegno prima invisibile dipinto sul pannello, il quale sembra raffigurare grossolanamente la struttura delle varie stazioni dell'isola.\nSuccessivamente, Jack in \"Dave\" gli diagnostica una frattura guaribile in qualche settimana obbligandolo a usare delle stampelle. Locke inizia a non avere pi\u00f9 fede nell'isola e nel bunker quando \"Henry\", che nel frattempo si \u00e8 rivelato essere uno degli Altri, gli dice che mentre Locke era bloccato non ha mai inserito i numeri e che dopo aver visto comparire dei geroglifici il contatore \u00e8 ritornato a segnare 108.\nHenry Gale cerca di dividere Jack e Locke provocando quest'ultimo in diverse occasioni, lasciandogli intendere che sia il dottore a comandare e lui un semplice esecutore di ordini.\nLa fede di Locke tuttavia torna a manifestarsi quando Rose gli ricorda che l'arrivo sull'isola l'ha guarito e che quindi la ferita impiegher\u00e0 ben poco a rimarginarsi, al contrario di quanto afferma Jack.\nIn \"?\", Mr. Eko va in cerca di Henry e chiede a Locke di aiutarlo. In realt\u00e0 lo scopo di Eko \u00e8 quello di trovare il \"punto interrogativo\", come suggeritogli da Ana Lucia in un sogno. Quando Locke si accorge che la direzione che stanno seguendo non \u00e8 quella prevista e chiede spiegazioni ad Eko, quest'ultimo lo colpisce facendolo svenire. Al suo risveglio, Eko gli chiede che in realt\u00e0 vuole sapere del \"?\", e Locke mostra ad Eko la mappa disegnata sulla base del disegno apparso sul pannello. Vedendo il \"?\" nel centro, Eko si dirige verso di esso seguito da Locke, arrivando fino al luogo dove si trova il Beechcraft.\nDurante la notte Locke sogna Eko e suo fratello Yemi e racconta il sogno al nigeriano. Eko, sulla base del racconto, l'uomo scala l'altura dove una volta era appoggiato l'aereo. La visione della radura dall'alto mostra un gigantesco punto interrogativo. Un'analisi del suolo mostra che \u00e8 stato sparso del sale per non consentire all'erba di crescere in quell'area e, sotto un sottile strato di terra, i due scoprono una botola.\nAll'interno della stazione, il cui nome \u00e8 Perla, si trovano numerosi monitor, uno di questi si rivela essere collegato ad una telecamera del Cigno. Eko trova il filmato di orientamento della stazione che spiega che la Perla \u00e8 una stazione di osservazione, dove il compito dei due ricercatori del Progetto DHARMA sar\u00e0 appunto quello di osservare un esperimento psicologico dove i soggetti sono ignari di essere controllati e svolgono un compito assolutamente inutile ma che loro credono essere importante. Locke \u00e8 sconvolto da questa rivelazione, avendo creduto di svolgere un compito vitale che invece non ha alcun significato, nonostante Eko affermi il contrario. Eko decide quindi di continuare a premere il pulsante del Cigno al posto di Locke.\nIn \"Tre minuti\", Locke abbandona le stampelle e inizia a camminare senza, anche se zoppica ancora leggermente.\nIn \"Si vive insieme, si muore soli\", Locke discute con Eko nella stazione Cigno e cerca di convincerlo che tutta la faccenda del premere il pulsante non \u00e8 altro che un inutile test e tenta di distruggere il computer con il bastone di Eko. Quest'ultimo per\u00f2 lo ferma e lo caccia fuori dalla stazione. Locke cerca quindi l'aiuto di Desmond e gli racconta cosa ha visto all'interno della Perla. Desmond decide quindi di aiutare Locke e cortocircuita il sistema di sicurezza del Cigno chiudendo Eko fuori dalla stanza del computer. Mentre Eko, aiutato da Charlie, cerca invano di far saltare la porta con la dinamite, Desmond racconta a Locke cosa gli aveva detto Kelvin a proposito del pulsante (ovvero che veniva utilizzato per scaricare il campo elettromagnetico oltre il muro). Nonostante Desmond scopra che il mancato inserimento del codice da parte sua il 22 settembre 2004 potrebbe aver causato la caduta del volo 815 della Oceanic, Locke \u00e8 convinto di quel che fa al punto da distruggere il computer quando Desmond prova a premere il pulsante. A questo punto Desmond decide che \u00e8 tempo di restituire il favore a Locke: era stato lui a ridargli la speranza quando voleva farla finita. Aprendo una botola Desmond si cala nel vano che racchiude il meccanismo di sicurezza della stazione e lo aziona arrestando la tempesta elettromagnetica ma causando l'implosione del Cigno.\nTerza stagione.\nIn \"Ulteriori istruzioni\", Locke si sveglia nella giungla il giorno dopo l'evento che ha portato alla distruzione del Cigno, ma non riesce a parlare. Intravede Desmond correre nella foresta e all'improvviso il bastone di Eko gli cade addosso. Lo afferra e si dirige al campo, dove inizia a costruire una capanna sudatoria nel mezzo di quella che doveva essere la chiesa di Mr. Eko e Charlie. A quest'ultimo spiega a gesti che deve parlare con l'isola e che ha bisogno che lui rimanga a guardia.\nAll'interno Locke utilizza un impasto allucinogeno simile a quello che aveva spalmato sulla ferita a Boone. Davanti a un Locke stupito compare lo stesso Boone; Locke prova a scusarsi ma non riesce a parlare n\u00e9 a muovere le gambe. Boone lo mette su una sedia a rotelle e lo porta in giro per l'aeroporto internazionale di Sydney dicendogli che deve aiutare qualcuno che conosce. Nella visione, tutti coloro che Locke ha conosciuto sull'isola hanno un ruolo nell'aeroporto (Desmond \u00e8 un pilota, Hurley controlla i biglietti e inserisce i numeri in un computer, ecc.), ma nessuno di questi \u00e8 la persona che deve aiutare. Boone scarta Sun, Jin, Sayid, Hurley e Desmond. Quando Locke indica Charlie e Claire (con Aaron) Boone gli dice che staranno bene... per un po'. Boone porta Locke verso Kate, Sawyer e Jack dicendogli che deve salvarli ma che per ora non pu\u00f2 fare nulla. Alla fine Locke \u00e8 costretto a trascinarsi su per una scala, dove trova il bastone di Eko e un Boone coperto di sangue gli dice che deve fare chiarezza con s\u00e9 stesso. Locke esce dal suo stato di allucinazione e balza fuori dalla capanna, avendo visto un orso polare comparire all'improvviso. Tornato in possesso della parola dice a Charlie che deve salvare la vita di Eko.\nLocke e Charlie camminano nella giungla, anche se Locke vuole salvare Eko da solo. I due trovano pelo di un orso polare e il crocifisso di Eko, portando Locke a pensare che un orso polare abbia trovato Eko svenuto e l'abbia trascinato nella sua tana. Un orso polare li carica ma i due riescono a scappare, per trovarsi infine dove una volta era la botola, dove tutto ci\u00f2 che rimane \u00e8 un cratere di grandi dimensioni. I due incappano in Hurley che racconta loro del rapimento dei compagni da parte degli Altri. Dopo un po' i due si trovano davanti ad una caverna, Locke intende entrare da solo perch\u00e9 si sente in colpa: se solo gli avesse creduto sulla faccenda del pulsante Eko non sarebbe in pericolo. Nella caverna ci sono numerosi scheletri con abiti riportanti il logo del Progetto DHARMA e, pi\u00f9 in profondit\u00e0, anche Eko, ferito ma vivo. Un orso afferra Locke ma con una torcia e della lacca crea una palla di fuoco ferendo l'orso e riuscendo a scappare.\nMentre scappano Eko riprende coscienza, Locke che si scusa con lui per l'accaduto e l'uomo risponde che Locke pu\u00f2 ancora sistemare tutto. Charlie non ha sentito niente e si accorge che in realt\u00e0 Eko non \u00e8 cosciente.\nQuando ritornano al campo, Locke dice agli altri che salver\u00e0 i compagni rapiti. La prima parte del suo piano inizia in \"Il prezzo della vita\", con la decisione di visitare la Perla alla ricerca di un modo per comunicare con gli Altri. Diversamente da come era solito fare Jack, l'uomo invita chi vuole farlo ad unirsi a lui, cosa che fanno Sayid, Desmond, Nikki e Paulo. Il gruppo dovr\u00e0 anche cercare Eko che nel frattempo si \u00e8 allontanato, non visto, in stato delirante.\nLocke trova Eko nei pressi di un ruscello dove i due si confrontano su ci\u00f2 che hanno visto quando hanno incontrato il mostro. Locke rivela di aver visto una brillante luce bianca, cosa che non \u00e8 successa ad Eko.\nQuando i membri del gruppo entrano nella stazione Perla trovano numerosi monitor. Accendendo uno di essi vedono un uomo con un occhio bendato guardare nella telecamera prima di spegnerla; si tratter\u00e0 (come solo in seguito si scoprir\u00e0) di Mikhail Bakunin all'interno della stazione Fiamma.\nQuando viene udito il mostro all'esterno tutti corrono a soccorrere Eko; l'uomo ha ferite mortali e riesce solo a sussurrare nell'orecchio di Locke \u201cVoi sarete i prossimi\u201d.\nIn \"Lo voglio\", Locke afferma che Eko \u00e8 morto per una ragione che \u00e8 ancora sconosciuta. Pi\u00f9 tardi si occupa della sua sepoltura assieme a Sayid, e mentre gli d\u00e0 l'addio nota il bastone di Eko su cui \u00e8 inciso \"Lift up your eyes and look north, John 3:05.\", ovvero \u201cAlza gli occhi e guarda a nord. Giovanni 3:05\u201d.\nIl giorno seguente, in \"Tricia Tanaka \u00e8 morta\", Locke accoglie Kate e Sawyer che ritornano al campo. La ragazza racconta a lui e Sayid del rapimento e del fatto che vuole tornare a salvare Jack. I tre si avventurano quindi nella giungla alla ricerca del dottore, e durante il cammino incontrano Danielle Rousseau.\nIn \"Digitare 77\", Locke, Rousseau, Kate e Sayid trovano una casa nel mezzo della giungla, sorvegliata da Mikhail, l'uomo con la benda sull'occhio visto in uno dei monitor della stazione Perla.\nRousseau non vuole investigare, mentre gli altri s\u00ec e si avvicinano alla casa. Dapprima Mikhail si dimostra ostile e spara a Sayid a una spalla. L'uomo viene per\u00f2 subito disarmato da Kate e Locke e rivela di essere l'ultimo sopravvissuto del Progetto DHARMA.\nLocke trova un computer con un gioco di scacchi ma Mikhail cerca di dissuaderlo dal giocare: in tanti anni non \u00e8 mai riuscito a battere il computer. Mentre Locke gioca a scacchi Mikhail, rivelatosi uno degli Altri, aggredisce Kate e Sayid che riescono per\u00f2 a renderlo inoffensivo e a legarlo. Locke continua a giocare, Kate e Sayid invece, avendo trovato una botola nel pavimento, scendono in quella che pare essere una cantina ma che in realt\u00e0 \u00e8 un'altra stazione: la Fiamma.\nLocke vince la partita con il computer scoprendo un menu segreto che pare mettere in comunicazione la stazione con il mondo esterno. In caso di attacco da parte degli Ostili l'opzione da scegliere \u00e8 la 7-7. Prima che Locke possa inserire le due cifre Mikhail compare alle sue spalle e lo cattura puntandogli un coltello alla gola.\nKate e Sayid nel frattempo hanno catturato Bea Klugh, ma quando escono all'aperto si trovano davanti Mikhail che li minaccia con una pistola.\nBea e Mikhail parlano in russo, la donna ordina qualcosa all'altro e ben presto \u00e8 chiaro che l'ordine \u00e8 di ucciderla e quindi di uccidersi entrambi. Mikhail spara quindi alla donna ma, prima che riesca a rivolgere l'arma contro di s\u00e9, Locke lo atterra e lo prende prigioniero. Mentre il gruppo lascia la casa, una violenta esplosione distrugge la Fiamma; alle domande degli altri Locke risponde di aver semplicemente inserito il codice 7-7 e Sayid, infuriato, gli dice che ha fatto saltare il C-4 nascosto nel sotterraneo. Assieme al prigioniero, i tre procedono verso il campo degli Altri, della cui esistenza sono venuti a sapere grazie ad una cartina trovata nella stazione.\nMentre il gruppo continua il suo viaggio, in \"Per via aerea\", Mikhail dice loro che non potranno mai capire chi sono gli Altri perch\u00e9 non sono \"sulla lista\" e spiega che Locke \u00e8 troppo arrabbiato per esserci, dimostra inoltre di conoscere dettagli personali dei sopravvissuti ma quando sta per rivelare che Locke era paraplegico viene interrotto.\nLa strada verso il campo degli Altri esce dalla foresta per attraversare una radura circondata da piloni che tracciano una linea, come se si trattasse di un recinto. Locke spinge Mikhail attraverso il recinto attivando cos\u00ec il sistema difensivo a ultrasuoni che causa a Mikhail un'emorragia cerebrale letale. Locke mostra di curarsi poco della rabbia dei compagni per il suo gesto.\nAlla ricerca di un modo per oltrepassare il recinto Sayid scopre nello zaino di Locke un \"pane\" di C-4, preso alla Fiamma, il che dimostra che Locke sapeva dell'esplosivo, nonostante l'avesse negato. Sayid sospetta quindi che l'intento di Locke non sia quello di liberare Jack.\nIn \"L'uomo di Tallahassee\", raggiunte le baracche, mentre Kate cerca di parlare con Jack, Locke s'intrufola nella stanza da letto di Ben. Poco dopo Alex entra nella stanza e Ben, sotto la minaccia di Locke che \u00e8 nascosto nell'armadio, le chiede di recuperare lo zaino di Sayid che \u00e8 stato catturato assieme a Kate. Nello zaino c'\u00e8 l'esplosivo che Locke intende usare per distruggere il sottomarino degli Altri. I due parlano di come Locke abbia ottenuto nuovamente l'uso delle gambe e del fatto che questo non \u00e8 successo a Ben a proposito del suo tumore, nonostante Locke sia sull'isola da meno di tre mesi e Ben vi abbia vissuto tutta la vita. L'accusa che Locke rivolge a Ben e la sua gente \u00e8 di essere dei bari perch\u00e9 comunicano con il mondo esterno. Ben tenta poi, invano, di dissuadere Locke dal suo intento promettendogli informazioni riguardo all'isola e parlandogli di una \u201cscatola magica\u201d che contiene quel che si desidera. Locke fa per\u00f2 esplodere il sottomarino prima che Jack e Juliet lo possano usare per lasciare l'isola e viene quindi catturato. Pi\u00f9 tardi Ben lo conduce a vedere \u201ccos'\u00e8 uscito dalla scatola\u201d: in una stanza si trova, legato e imbavagliato, il padre di Locke.\nIl mattino seguente, in \"Abbandonate\", Locke fa visita a Kate, prigioniera in una specie di sala giochi, e le dice che se ne sta andando con gli Altri. Kate non pu\u00f2 seguirli a causa dei suoi crimini passati.\nIn, \"Il brigantino\", si scopre che Locke per diventare uno degli Altri a tutti gli effetti avrebbe dovuto uccidere suo padre. Non avendo il coraggio di farlo, decide di farsi aiutare da Sawyer sotto suggerimento di Richard Alpert. Infatti il padre di Locke era stato il responsabile della morte dei genitori di Sawyer e l'uomo a cui quest'ultimo dava la caccia prima di precipitare sull'isola. Quest'ultimo, dopo avergli mostrato la lettera che scrisse da bambino a lui indirizzata, lo strangola con delle catene. Infine Locke rivela a Sawyer che Juliet \u00e8 una spia dandogli come prova un registratore.\nIn \"L'uomo dietro le quinte\", giunto al nuovo accampamento, Locke, con il cadavere del padre in spalla, esorta Ben a mostrargli i segreti dell'isola. Ben rivela che, pur essendo leader degli Altri, prende ordini da qualcuno pi\u00f9 grande e importante, il cui nome \u00e8 Jacob. Locke e Ben raggiungono una capanna, circondata da cenere: il luogo dove vive Jacob. Ben parla con costui, che chiede per\u00f2 aiuto a Locke. Locke, nonostante gli avvertimenti di Ben di non usare alcun tipo di oggetto tecnologico, terrorizzato accende la sua torcia. Jacob, che s'intravede per un istante, butta a terra il tavolo e la lampada a olio, provocando un incendio. Locke e Ben riprendono il viaggio, ma Ben scaraventa Locke nella fossa dei cadaveri del Progetto DHARMA sparandogli un colpo nel petto, preoccupato dal fatto che Locke \u00e8 in grado di udire la voce di Jacob.\nIn \"Attraverso lo specchio\", Locke lancia un coltello sulla schiena di Naomi, una dei membri del Kahana ingaggiata da Charles Widmore, per impedire che contattasse la sua nave. Successivamente punta una pistola a Jack invitandolo a non stabilire contatti con la nave. Jack non lo ascolta e Locke non trova il coraggio di sparargli.\nQuarta stagione.\nIn \"L'inizio della fine\", Locke incontra Hurley, che lo mette al corrente dell'avvertimento di Charlie. Riunitosi con il gruppo dei sopravvissuti viene aggredito da Jack, che arriva addirittura a sparargli, ma la pistola \u00e8 scarica.\nJohn afferma di operare per il bene collettivo e che i \"soccorritori\" sono l\u00ec in realt\u00e0 per ucciderli; questo provoca la frattura dei sopravvissuti in due gruppi: chi si fida di Jack e dei soccorritori e chi di Locke e dell'avvertimento di Charlie: \"not Penny's boat\" (\"non \u00e8 la barca di Penny\"). Con lui vanno Hurley, la Rousseau con Ben, Alex e Karl, Claire e Sawyer.\nMentre Locke e il suo gruppo si dirigono al villaggio degli Altri incontrano Charlotte, paracadutatasi sull'isola, e la prende prigioniera.\nPrima di recarsi al villaggio Locke fa una deviazione, rivelando a Sawyer che sta seguendo le direttive di Walt; \"un Walt pi\u00f9 alto\" commenta sarcasticamente Sawyer. Quando Charlotte tenta di fuggire Ben le spara due colpi al petto, ma la donna porta un giubbotto antiproiettile. Questo non trattiene Locke dal decidere che \u00e8 ora di farla finita con Ben, ma il capo degli Altri ha ancora frecce al suo arco e rivela di avere una spia sulla barca dei soccorritori.\nLocke tiene prigioniero Miles Straume che rivela che la nave \u00e8 arrivata all'isola con il solo scopo di catturare Ben. Cos\u00ec John stringe un accordo con Ben, il quale rivela informazioni riguardo al finanziatore del gruppo assalitore, Charles Widmore, e torna libero.\nQuando la squadra d'incursione dei del Kahana guidata da Martin Keamy attacca il gruppo di Locke e uccide alcuni sopravvissuti allo schianto e la figlia di Ben, quest'ultimo scatena il mostro contro gli incursori. Dopo questo accadimenti, John, Ben e Hurley vanno in cerca della capanna di Jacob per chiedergli il da farsi, mentre Miles, Claire, Aaron e Sawyer tornano verso la spiaggia.\nTrovata la capanna, John all'interno incontra Christian Shephard che parla per conto di Jacob; nella capanna, per qualche motivo, c'\u00e8 anche Claire. Alla domanda \"Come faccio a salvare l'isola?\" Christian risponder\u00e0 che \u00e8 necessario spostarla.\nAl fine di spostare l'isola John si reca con Ben nella stazione Orchidea, dove per\u00f2 non potr\u00e0 fare nulla se non osservare Ben che si reca in una zona segreta della stazione per spostare l'isola, poich\u00e9, come gli dice lo stesso Ben, gli \u00e8 sta detto cosa fare ma non come farlo, e quindi non \u00e8 compito suo.\nSu indicazione di Ben, John lascia l'Orchidea per recarsi dagli Altri e assumerne il comando.\nNell'ultimo episodio della quarta stagione, \"Casa dolce casa, seconda e terza parte\", si scopre che all'interno della bara vista nel finale della terza stagione vi \u00e8 proprio John Locke.\nQuinta stagione.\nLocke salva Juliet e Sawyer dai violenti assalitori pronti a tutto per scoprire cosa ci facciano sull'isola.\nDopo che l'isola \u00e8 stata spostata da Ben, Locke, come gli altri sopravvissuti sparsi nell'isola, \u00e8 soggetto ai salti temporali. Locke \u00e8 solo, e assiste all'incidente del Beechcraft appartenente a Yemi, il fratello di Mr. Eko. Quando tenta di raggiungerlo, viene colpito a una gamba da Ethan. Ethan lo interroga, Locke gli risponde di essere stato incaricato da Ben a diventare il nuovo leader degli Altri, ma Ethan non gli crede ma, quando sta per sparargli, Locke \u00e8 colpito da un altro flash temporale che gli salva la vita. Dopo il flash \u00e8 trovato da Richard Alpert, che gli cura la ferita alla gamba e gli dice che le indicazioni per trovarlo gliele ha date Locke stesso. Viene cos\u00ec attuato un meccanismo classico della narrazione di fantascienza, noto come il \"paradosso della predestinazione\". Inoltre Richard informa Locke che al loro prossimo incontro non lo riconoscer\u00e0 e a tale scopo gli d\u00e0 una bussola. Quindi gli dice che se vuole salvare l'isola dovr\u00e0 portare indietro tutti quelli che l'hanno lasciata e, per farlo, dovr\u00e0 morire.\nSuccessivamente, nel 1954, salva Juliet e Sawyer da alcuni membri degli Altri male intenzionati, tra i quali \u00e8 presente un giovane Charles Widmore.\nArmato della convinzione che l'unico modo per poter salvare tutti e impedire all'isola di saltare nel tempo sia quello di tornare all'Orchidea, Locke si dirige l\u00ec con un piccolo gruppo al seguito. Una volta raggiunta la stazione, si trover\u00e0 a dover nuovamente girare la ruota (in precedenza, gi\u00e0 girata da Ben) per poter lasciare l'isola e riportarvi chi l'aveva lasciata. Nella caverna Locke incontra Christian Shephard che lo incita a eseguire questo compito; bench\u00e9 la sua gamba sia fratturata, l'uomo riesce, seppur con difficolt\u00e0, a girare la ruota.\nIn \"Vita e morte di Jeremy Bentham\", Locke, girando la ruota, si ritrova in Tunisia. Charles Widmore lo fa curare e lo affida a Matthew Abaddon, che ha il compito di accompagnarlo a cercare i Sei della Oceanic per convincerli a tornare indietro. John far\u00e0 visita a Walt, Sayid, Hurley e Kate, ma tutti rifiuteranno di tornare.\nSu richiesta di John, Abaddon trova l'attuale residenza di Helen, la donna che avrebbe dovuto sposarlo. Helen \u00e8 morta e mentre i due lasciano il cimitero qualcuno spara e uccide Abaddon; John fugge in auto ma viene coinvolto in un incidente stradale. Nell'ospedale dove viene curato incontra Jack, ma anch'egli rifiuta di tornare.\nLa sera John, ritenendo di aver fallito in tutto nella sua vita, tenta di suicidarsi. Il tentativo verr\u00e0 sventato da Ben, che fa irruzione nella sua stanza d'albergo e lo convince a desistere. L'intento dell'ex leader degli Altri \u00e8 per\u00f2 solo quello di ottenere un nome, quello di Eloise Hawking, la donna che sa come tornare sull'isola. Una volta carpita questa informazione Ben strangola John e inscena il suicidio.\nSull'isola i sopravvissuti allo schianto del volo Ajira 316 s'interrogano su chi sia il misterioso uomo che non era sull'aereo. L'uomo \u00e8 John Locke, apparentemente ritornato in vita.\nSesta stagione.\n2007.\nIl corpo senza vita di John Locke verr\u00e0 trasportato sul volo Ajira 316 e permetter\u00e0 all'Uomo in nero (conosciuto come \"Mostro\" dai superstiti) di assumerne le sembianze. Il Mostro sar\u00e0 costretto a rivelare la propria identit\u00e0 nel momento in cui Ilana e i suoi compagni mostrano agli altri il cadavere di John Locke.\nRealt\u00e0 parallela.\nNella realt\u00e0 parallela, in cui il volo Oceanic 815 atterrer\u00e0 a Los Angeles, John Locke \u00e8 sempre costretto sulla sedia a rotelle ma \u00e8 anche sposato con Helen. Incontrer\u00e0 Jack per la prima volta all'aeroporto e quest'ultimo gli lascer\u00e0 il suo biglietto da visita, offrendogli un consulto gratuito. Tuttavia, John rimarr\u00e0 riluttante all'idea di consultarsi con un altro chirurgo, ormai stanco delle illusioni. Successivamente, il suo caporeparto scoprir\u00e0 del suo viaggio di piacere in Australia e lo licenzier\u00e0, anche se poco dopo John incontra casualmente Hugo (proprietario dell'azienda) in un parcheggio, ottenendo la garanzia di riuscire a trovare un impiego. Diventer\u00e0 perci\u00f2 sostituto insegnante nella stessa scuola di Benjamin Linus. Verr\u00e0 travolto da Desmond e per questo finir\u00e0 in ospedale, dove Jack tenter\u00e0 nuovamente di convincerlo a operarsi alla spina dorsale, senza successo. Tuttavia, John cambier\u00e0 idea poco dopo e accetter\u00e0 di farsi operare da Jack, che riuscir\u00e0 a guarirlo. Al suo risveglio dopo l'operazione, in John riaffioreranno i ricordi dell'esperienza sull'isola. Decider\u00e0 perci\u00f2 di raggiungere gli altri superstiti alla chiesa, dove si scoprir\u00e0 che la realt\u00e0 parallela era una sorta di Purgatorio in cui tutti i personaggi si sarebbero ritrovati. Prima di entrare in chiesa incrocia Ben, che gli riveler\u00e0 di essere dispiaciuto del fatto di averlo ucciso. Locke perdoner\u00e0 Ben, e infine si unir\u00e0 a tutti i suoi compagni di viaggio, quando la luce comincer\u00e0 a brillare dentro la cappella.\nI giochi.\nLocke ha diverse connessioni con i giochi nel corso della serie:\nCapacit\u00e0.\nFondamentalmente Locke \u00e8 un esperto di sopravvivenza: \u00e8 molto abile nel cacciare e nel seguire le tracce, abilit\u00e0 che protebbero derivargli dal suo passato come scout. Si \u00e8 dimostrato anche in grado di costruire macchine da guerra simili a catapulte per cercare di sfondare la porta di un bunker ed \u00e8 un abile disegnatore.\n\u00c8 uno dei pochi nel gruppo in grado di utilizzare le armi da fuoco, sebbene preferisca i coltelli."}
{"id": "1020905", "revid": "15756", "url": "https://it.wikipedia.org/wiki?curid=1020905", "title": "Close Combat", "text": "Close Combat \u00e8 una serie di videogiochi che comprende sia strategici, prodotti da Atomic Games, che sparatutto in prima persona, prodotti da Destineer Games.\nNei \"Close Combat\" di genere strategico, divisi in una parte a turni composta da movimenti strategici ed una tattica di scontri sul campo, il giocatore assume il controllo di una piccola unita di soldati (di grandezza simile ad un plotone o ad una compagnia) e li guida attraverso le battaglie della seconda guerra mondiale con una prospettiva in 2D dall'alto.\nStoria.\n\"Close Combat\" fu sviluppato come versione videoludica dell'acclamato gioco da tavolo della Avalon Hill \"Advanced Squad Leader\". Il principale consulente per il modello del morale delle truppe fu il dottor Steven Silver, uno specialista di traumi in combattimento. La Atomic Games aveva gi\u00e0 sviluppato molti giochi per Avalon Hill, come \"Operation Crusader\", \"Stalingrad\", \"Over the Reich\" e \"Third Reich\". Comunque, con la Avalon Hill che affrontava una crisi finanziaria che l'avrebbe portata alla chiusura, Atomic Games prese i propri lavori oramai ultimati e il franchise di alcuni giochi da tavolo e, sotto la direzione di Steve Mariotti, capo programmatore, complet\u00f2 lo sviluppo per Microsoft. I primi tre \"Close Combat\" furono degni di nota, ai tempi, per essere stati fra i pochi videogiochi pubblicati sotto etichetta Microsoft. I due capitoli conclusivi della serie furono per\u00f2 pubblicati dalla Strategic Simulations, Inc.\n\"Close Combat I\" e \"Close Combat II\" furono distribuiti sia per Microsoft Windows che per Apple Mac OS. Le successive versioni invece furono distribuite solo per Windows. Nel 2005, la Atomic Games fu acquistata dalla Destineer Games.\nI cinque \"Close Combat\" originali sono giochi di guerra tattici per uno o due giocatori; l'azione avviene in tempo reale, con visuale dall'alto ma \u00e8 possibile mettere in pausa il gioco. Ognuno \u00e8 ambientato in un differente teatro bellico europeo della seconda guerra mondiale, ed include un mix di fanteria e unit\u00e0 di artiglieria; capitoli successivi offrono anche la possibilit\u00e0 di richiedere un cannoneggiamento navale o supporto aereo. Anche se l'unica visuale disponibile \u00e8 quella dall'alto, sono presenti edifici a pi\u00f9 piani; inoltre, gli ultimi capitoli della serie mostrano una modellazione del terreno rendendo riconoscibili zone elevate e dislivelli. I giochi hanno un tono realistico, tentando di riprodurre stati emozionali dei soldati al comando del giocatore come panico, diserzione e arrendevolezza. Nonostante la presenza di corpi insanguinati e gli urli dei soldati colpiti a morte, i videogiochi ebbero valori ESRB tali da renderli consigliabili per tutte le et\u00e0.\nInnovazioni.\nIl gioco mostrava diverse innovazioni nei confronti dei videogiochi strategici in tempo reale (RTS), andando a confluire nel pi\u00f9 specifico ambito dei tattici in tempo reale (RTT):\nTattiche.\nI fattori indicati pi\u00f9 sopra significano che il gioco richiede l'utilizzo di tattiche militari realistiche, come posizionare accuratamente le truppe sul campo di battaglia alla ricerca della copertura pi\u00f9 vantaggiosa, l'imboscata, far avanzare sotto copertura e utilizzare fumogeni per coprire l'avanzata delle truppe. Affinch\u00e9 il giocatore possa prevalere sull'avversario \u00e8 inoltre necessaria una gestione efficace, come quella di mantenere le squadre nelle vicinanze degli ufficiali, di non inviare truppe di novellini all'assalto e di mantenere un fuoco efficace per evitare di rimanere senza munizioni.\nTitoli.\nI primi cinque giochi della serie \"Close Combat\" sono in 2D, gli altri in 3D:\nMod.\nCi sono numerose community che sviluppano mod per i giochi \"Close Combat\", cosa che ha prolungato la vita della serie.\nVersioni 3D.\nHanno visto la stampa numerosi tentativi di sviluppare \"Close Combat\" come un videogioco in 3D dallo sviluppatore Eric Young, che ha anche lavorato alla Atomic Games al tempo della distribuzione dei primi \"Close Combat\".\n\"G.I. Combat\" fu il primo di questi tentavi a rendere in tre dimensioni \"Close Combat\", distribuito nel 2002 da Strategy First. Il gioco non fu un successo commerciale, e Young port\u00f2 il progetto a Matrix Games, che mise in commercio \"Eric Young's Squad Assault: West Front\" nel 2003. Il gioco raccolse critiche negative (anche se molti giocatori lo difesero strenuamente), soffermandosi in particolare sull'interfaccia e sul \"pathfinding\" di veicoli e soldati nell'ambiente tridimensionale."}
{"id": "1021186", "revid": "767487", "url": "https://it.wikipedia.org/wiki?curid=1021186", "title": "Heaven &amp; Hell", "text": "Gli Heaven &amp; Hell sono stati un gruppo musicale heavy metal fondato nel 2006 dai membri che componevano i Black Sabbath nel 1981. Essi scelsero di non usare il vecchio nome per un problema di diritti e decisero di adottare \"Heaven and Hell\" ispirandosi all'omonimo album\nStoria del gruppo.\nLa band nasce nell'ottobre 2006 da una collaborazione tra Tony Iommi, Geezer Butler, Ronnie James Dio, Bill Ward, cio\u00e8 la formazione dei Black Sabbath del 1980, propria del disco \"Heaven and Hell\".\nNel novembre 2006 Ward abbandon\u00f2 la riunione, sostituito da Vinny Appice. Questa \u00e8 la seconda riunione di questa formazione dopo quella per l'album \"Dehumanizer\".\nL'anno successivo il gruppo ha iniziato un tour mondiale nel 2007, nello stesso anno hanno partecipato al Gods of Metal come headliner.\nLa raccolta \"\" \u00e8 stata pubblicata il 3 aprile ed ha raggiunto la 54\u00aa posizione della Billboard. Poco dopo pubblicarono il cd/DVD live Live at Hammersmith Odeon, dato alle stampe il 1\u00ba maggio 2007, seguito da un altro album live, , distribuito il 28 agosto 2007. In una recente intervista, Dio ha confermato alcune voci che giravano da tempo: dopo una piccola pausa dal tour, \u00e8 uscito un nuovo album di materiale in studio, il seguito di Forbidden, risalente al 1995. L'album della band si chiama \"The Devil You Know\" ed \u00e8 stato pubblicato il 28 aprile 2009 su Roadrunner Records.\nIl 16 maggio 2010, dopo una battaglia contro un cancro allo stomaco viene a mancare Ronnie James Dio.\nIl 24 luglio dello stesso anno, Iommi, Butler e Appice, con J\u00f8rn Lande e Glenn Hughes come cantanti ospiti, si esibiscono nell'ultimo concerto sotto il nome \"Heaven and Hell\" al High Voltage Festival. Il \"live\" \u00e8 stato un concerto tributo per Ronnie James Dio."}
{"id": "1022637", "revid": "1305772", "url": "https://it.wikipedia.org/wiki?curid=1022637", "title": "Hello, I Must Be Going!", "text": "Hello, I Must Be Going! \u00e8 il secondo album da solista del cantante britannico Phil Collins, pubblicato il 1\u00ba novembre 1982 dalla Atlantic Records.\nIl singolo di lancio per questo album \u00e8 stato \"Thru These Walls\", dove analogamente al successo dell'estate precedente \"In the Air Tonight\", viene messa in risalto la batteria. Il singolo successivo \"You Can't Hurry Love\", che ripropone il famoso brano delle Supremes, \u00e8 diventato il primo singolo di Collins a raggiungere la vetta della classifica britannica dei singoli.\nL'album trae il titolo dalla canzone omonima dei fratelli Marx presente nel film \"Animal Crackers\" del 1930.\nFormazione.\nProduzione"}
{"id": "1023883", "revid": "767487", "url": "https://it.wikipedia.org/wiki?curid=1023883", "title": "Russell Allen", "text": "Biografia.\nPrima di iniziare la sua carriera musicale, \"Russell\" \u00e8 stato un giostrante al \"Medieval Times Dinner Theatre\".\nViene presentato alla band Symphony X dall'ex cantante \"Rod Tyler\", dopodich\u00e9 diviene subito il frontman del gruppo e, dal 1995 al 2015, pubblica con loro otto album in studio e un album dal vivo.\nIl suo primo album solista, Atomic Soul, viene pubblicato nel 25 aprile 2005. Oltre a ricoprire il ruolo di cantante, nei concerti con gli \"Atomic Soul\" suona anche il basso.\nNell'ambiente \u00e8 anche conosciuto con l'appellativo di \"Sir Russell Allen\", ed \u00e8 accreditato come tale negli album di Arjen Lucassen Star One; pare che il soprannome sia nato a causa di una battuta che \"Arjen\" ha fatto riguardo al precedente lavoro di \"Allen\" come giostrante.\nNell'estate del 2005 \u00e8 in tour con i \"Symphony X\" nel \"Gigantour\" di Dave Mustaine assieme a band come Dream Theater, Megadeth e Nevermore.\nNello stesso anno partecipa al progetto rock melodico Allen / Lande; il disco \u201cThe Battle\u201d , pubblicato dalla Frontiers Records, vede il cantante dividersi la scena con il co-protagonista J\u00f8rn Lande (ex Masterplan). Il successo \u00e8 tale che verranno pubblicati altri 3 album con lo stesso monicker: \u201cThe Revenge\u201d, \u201cThe Showdown\u201d e \u201cThe Great Divide\u201d. I primi 3 dischi sono scritti dal chitarrista e polistrumentista Magnus Karlsson (Primal Fear) mentre l'ultimo \u00e8 composto da Timo Tolkki (ex-Stratovarius).\nNel 2010 partecipa al doppio disco degli Avantasia di Tobias Sammet, The Wicked Symphony e Angel of Babylon.\nOltre ad essere il cantante dei \"Symphony X\", \u00e8 attualmente il frontman degli Adrenaline Mob, una band heavy metal fondata nel 2011 assieme al chitarrista Mike Orlando e il batterista Mike Portnoy (ex-\"Dream Theater\")\nNel novembre 2013, \"Allen\" partecipa al tour invernale della Trans-Siberian Orchestra e si esibisce successivamente con il gruppo al Wacken Open Air 2015. \u00c8 anche presente nel loro album in studio del 2015 Letters From the Labyrinth.\nNel 2014 viene annunciato un nuovo progetto intitolato \"Level 10\", che vede \"Allen\" con il bassista Mat Sinner e altri membri della band tedesca \"Primal Fear.\" La data di uscita e il nome dell'album vengono annunciati nel novembre 2013: \"Chapter One\", viene pubblicato il 23 gennaio 2015 in Europa e il 27 gennaio 2014 in Nord America tramite \"Frontiers Music srl\".\nNel 2015, \"Allen\" registra le parti vocali per un nuovo progetto dell'ex chitarrista dei Night Ranger, Joel Hoekstra, chiamato \"Joel Hoekstra's 13\"; l'album, intitolato \"Dying to Live\", viene pubblicato il 16 ottobre e vede \"Russell\" dividere il microfono con il collega Jeff Scott Soto (ex Yngwie Malmsteen).\nNel 2020, \"Russell Allen\" partecipa con l'ex cantante dei Nightwish, Anette Olzon, ad un nuovo progetto rock melodico dal nome \"Allen / Olzon\". \"Worlds Apart\", il disco di debutto, esce il 6 marzo 2020.\nStile canoro.\nIl polistrumentista, cantante e compositore \"Arjen Lucassen\" dichiara quanto segue riguardo a \"Russell Allen\":\n \"Russell ha una voce molto potente e versatile, e per di pi\u00f9 \u00e8 un grande musicista e interprete. \u00c9 stato uno dei pochi cantanti con cui non avevo bisogno di essere presente durante la registrazione, ma quando al telefono mi ha fatto ascoltare le parti che aveva cantato, i miei occhi si sono riempiti di lacrime. Russell pensava che stessi scherzando, ma mi sono davvero commosso! Al momento Russell \u00e8 uno dei migliori cantanti al mondo. E lo ha dimostrato durante il tour di Star One.\n\"Allen\" ha lavorato con \"Lucassen\" in varie occasioni: originariamente ha cantato la canzone \"Dawn of a Million Souls\" nell'album del 2000 di Ayreon , e nel 2002 \u00e8 diventato uno dei vocalist principali per il progetto \"Star One\" di \"Lucassen\".\n\"Allen\" ha dichiarato in un'intervista che \"Ronnie James Dio \u00e8 sicuramente in cima alla mia lista di influenze\" e ha anche menzionato Bruce Dickinson degli Iron Maiden e l'ex cantante dei Free and Bad Company, Paul Rodgers, come maggiori riferimenti."}
{"id": "1026942", "revid": "94647", "url": "https://it.wikipedia.org/wiki?curid=1026942", "title": "Hello, I Must Be Going", "text": ""}
{"id": "1026944", "revid": "539155", "url": "https://it.wikipedia.org/wiki?curid=1026944", "title": "Variazioni per pianoforte e orchestra su &quot;L\u00e0 ci darem la mano&quot; (Chopin)", "text": "Le variazioni per pianoforte e orchestra su \"L\u00e0 ci darem la mano\" in Si bemolle maggiore op. 2 di Fryderyk Chopin sono state composte nel 1827 su un tema dal \"Don Giovanni\" di Mozart.\nLo stesso Chopin suon\u00f2 le Variazioni in due concerti, l'11 e il 18 agosto 1829, a Vienna in prima esecuzione. Il successo fu grande, sia di pubblico sia di critica; ed \u00e8 a proposito di questa composizione che Robert Schumann, allora ventunenne e critico dell'\"Allgemeine musikalische Zeitung\" di Lipsia, pronunci\u00f2 il suo celebre giudizio: \"Gi\u00f9 il cappello, signori, un genio!... Un'opera 2! Chopin, non ho mai udito questo nome, ad ogni modo \u00e8 un genio\"\nIl brano \u00e8 composto da un'introduzione, cinque variazioni e un finale. L'orchestra interviene, quasi come un ritornello, tra una variazione e l'altra.\nOrganico.\nPianoforte solista. Orchestra composta da due flauti, due oboi, due clarinetti, due fagotti, due corni, timpani, archi."}
{"id": "1026946", "revid": "13102", "url": "https://it.wikipedia.org/wiki?curid=1026946", "title": "Bartolomeo Genga", "text": "Biografia.\nNato a Cesena, dove il padre Gerolamo si trovava al seguito del duca di Urbino Francesco Maria I della Rovere, in esilio, venne avviato allo studio della grammatica, ma con risultati tutto sommato modesti. All'et\u00e0 di 18 anni, avendo il padre constatato la sua inclinazione per il disegno, lo tenne accanto a s\u00e9 per due anni, mandandolo quindi a studiare a Firenze, dove si avvicin\u00f2 al pittore ed architetto Giorgio Vasari ed allo scultore Bartolomeo Ammannati, dai quali trasse le proprie conoscenze di base in ambito artistico.\nDopo tre anni, ritorn\u00f2 presso il padre, il quale era tornato a Pesaro al seguito del duca rientrato dall'esilio ed era all'epoca impegnato nella costruzione della chiesa di San Giovanni Battista a Pesaro. Questi, rendendosi conto delle capacit\u00e0 del figlio in architettura, gli insegn\u00f2 in alcuni mesi i principi della prospettiva, mandandolo quindi a Roma, a studiare le importanti opere all'epoca in costruzione in quella citt\u00e0, dove Bartolomeo Genga rimase circa quattro anni, studiando e rilevando le misure ed i prospetti di tali grandi opere.\nTornato ad Urbino, si mise al servizio del duca Guidobaldo II della Rovere, succeduto nel frattempo a Francesco Maria, di fatto affiancando il padre nella sua attivit\u00e0 di responsabile delle opere edili del ducato e dei palazzi di corte, e venne incaricato di curare gli arredi e le decorazioni per il matrimonio del Duca con Vittoria Farnese.\nRecatosi in Lombardia e Veneto al seguito del Duca, che vi si era recato in quanto generale della signoria di Venezia per rivedere le fortificazioni, Bartolomeo Genga venne incaricato di studiare e progettare tali fortificazioni, in particolare quelle di POrta San Felice a Verona.\nPoco tempo dopo il ritorno ad Urbino, il padre mor\u00ec e Bartolomeo gli subentr\u00f2 nel suo ruolo di responsabile delle costruzioni per tutto il ducato e si dedic\u00f2 soprattutto alla conclusione della costruzione della chiesa di San Giovanni Battista, seguendo i progetti paterni. Nel frattempo si occup\u00f2 della costruzione dei nuovi appartamenti privati del duca nel palazzo di Pesaro, che vennero tanto apprezzati che questi gli chiese di curare una analoga costruzione nel palazzo ducale di Urbino.\nNel corso degli anni l'opera di Bartolomeo Genga venne richiesta da diverse altre corti, ma raramente il duca acconsent\u00ec di privarsi, anche temporaneamente, della sua opera, come ad esempio quando, all'epoca in cui era in Lombardia, il re di Boemia, che rientrava dalla Spagna passando per l'Italia, avendo visto le fortificazioni di Verona chiese inutilmente a Guidubaldo II che lo lasciasse recarsi a rivedere e costruire le fortificazioni nelle sue terre. Anche i genovesi chiesero inutilmente i servigi dell'architetto.\nNel frattempo Bartolomeo Genga aveva proseguito e quasi completato la chiesa di San Giovanni Battista a Pesaro, aveva progettato e costruito un modello per un porto nella stessa citt\u00e0, che tuttavia non venne mai realizzato, progettato la chiesa di Montelabbate e quella di San Pietro a Mondavio.\nDopo l'ascesa al soglio pontificio di Papa Giulio III, che aveva nominato il duca di Urbino Capitano Generale della Santa Chiesa, Bartolomeo si rec\u00f2 a Roma a seguito del duca e vi progett\u00f2 alcune fortificazioni per conto dello stesso Papa.\nInfine, su sollecitazione del Gran Maestro di Rodi, il duca d'Urbino concesse, peraltro dopo oltre due mesi di sollecitazioni, che Bartolomeo Genga su recasse a Malta, dove i Gerosolimitani avevano non soltanto intenzione di costruire imponenti fortificazioni per difendersi dai turchi, ma anche di costruire due nuove citt\u00e0 per poter riunire in esse gli abitanti di numerosi piccoli villaggi sparsi per l'isola.&lt;br&gt;\nPart\u00ec quindi per Malta il 20 gennaio 1558 ma, a causa di una sosta forzata in Sicilia dovuta all'avversit\u00e0 delle condizioni del mare, vi giunse soltanto l'11 marzo.&lt;br&gt;\nInizi\u00f2 quindi d occuparsi di quanto richiestogli dal Gran Maestro, progettando buona parte delle fortificazioni, una delle citt\u00e0, alcune chiese ed anche un nuovo palazzo destinato a residenza dello stesso Gran Maestro.&lt;br&gt;\nGran parte delle opere progettate non vennero tuttavia realizzate, anche perch\u00e9 si ammal\u00f2 gravemente di polmonite e mor\u00ec dopo 17 giorni. Fu sepolto nella stessa Malta."}
{"id": "1026949", "revid": "367445", "url": "https://it.wikipedia.org/wiki?curid=1026949", "title": "\u00c9lis\u00e9e Reclus", "text": "Figura complessa e inquieta, fratello di Elia Reclus, fu esiliato dalla Francia, per motivi politici e per le sue idee anarchiche, la prima volta nel 1851.\nGrazie all'intervento di altri colleghi scienziati, fra i quali presumibilmente Charles Darwin, la pena gli venne commutata in 10 anni di esilio, durante i quali cominci\u00f2 a scrivere le sue opere geografiche in giro per il mondo.\nDall'Algeria agli Stati Uniti d'America, dal Canada al Brasile, Uruguay, Argentina e Cile, matur\u00f2 una grande esperienza nella descrizione dei luoghi e popoli che incontrava e le sue opere divennero punto di riferimento in patria per molti decenni.\nCome amava dire, era un \"legumista\" convinto, un vegetariano e nelle occasioni in cui venne catturato, si autodefiniva \"Geografo, ma anarchico\".\nLa giovent\u00f9.\nAll'et\u00e0 di tredici anni, \u00c9lis\u00e9e con il fratello e la sorella maggiori inizi\u00f2 gli studi a Neuwied (Germania) in un istituto retto dai Fratelli Moravi, in quanto il padre, Jacques Reclus, pastore calvinista, aveva fiducia in questa confraternita religiosa. \u00c9lis\u00e9e, invece, rimase disgustato dai religiosi a cui \u00e8 stato affidato, secondo lui pi\u00f9 avidi di soldi che di volont\u00e0 educativa. \u00c9lis\u00e9e pertanto ruppe i legami con la sua famiglia, impar\u00f2 molto in fretta la lingua tedesca e rientr\u00f2 a Sainte-Foy-la-Grande per proseguire negli studi superiori. Si diplom\u00f2 nel 1848, dopo un anno passato nel seminario dei padri protestanti di Montauban; in quel lasso di tempo gli \u00e8 rimasta comunque la convinzione di voler intraprendere la carriera del pastore. Ritorna dai Fratelli Moravi col ruolo di sorvegliante e non di studente a causa di mancanza di fondi per proseguire gli studi.\nIn qualche modo riesce a seguire i corsi di insegnamento di geografia tenuti da Carl Ritter, geografo conosciutissimo e stimato in Germania. Nel frattempo il fratello Elia Reclus finisce i suoi studi di teologia a Strasburgo ed i due fratelli ritornano in Francia a piedi per mancanza di soldi.\nL'impegno politico ed il girovagare come esule.\n\u00c9lis\u00e9e ed Elia son convinti repubblicani e quando vi \u00e8 il colpo di Stato portato avanti dal futuro imperatore Napoleone III si oppongono a tale avvenimento, non vengono esiliati ufficialmente ma debbono per sicurezza riparare nel Regno Unito.\n\u00c9lis\u00e9e si guadagna da vivere con lezioni e tiene contatti con esuli francesi, quelli fuggiti dopo il 1848, ma si rende conto che nel Regno Unito gli esuli non son ben visti e ripara in Irlanda. Trova una sistemazione col ruolo di amministratore di un complesso agricolo, incomincia ad interessarsi della situazione irlandese resa estremamente difficile dalla carestia del 1847 e per nulla alleviata dalla presenza degli occupanti inglesi. Dall'Irlanda va in Louisiana e diventa precettore dei figli di un padrone di una piantagione di canna da zucchero, rimane a far tale lavoro per due anni che gli permettono di rendersi conto della iniquit\u00e0 della societ\u00e0 sudista con la presenza di schiavi e rimane stupito dal fatto che il clero locale non solo ammette come normale tale situazione di \"proprietari di uomini\" ma sta sempre anche dalla parte dei padroni in caso di accenni a moti di protesta da parte degli schiavi, \u00c9lis\u00e9e perde anche i suoi residui di pensiero credente e si rivolge verso l'ateismo. Nel 1855 \u00c9lis\u00e9e va in Colombia in cui tenta l'avventura senza successo di piantatore di caff\u00e8; allora la Colombia portava nome Nuova Granata.\nLa Massoneria.\nI suoi insuccessi lo riportano in Francia nel 1857 e l'11 marzo 1858, \u00c9lis\u00e9e Reclus \u00e8 iniziato in massoneria nella loggia \"Les \u00c9mules d'Hiram\" del Grande Oriente di Francia a Parigi. Suo fratello \u00c9lie gi\u00e0 iniziato nella Loggia \"Renaissance\" \u00e8 presente alla sua iniziazione.\n\u00c9lis\u00e9e non va oltre l'iniziazione. Dopo un anno lascia la loggia, e non frequenter\u00e0 pi\u00f9 le logge prima del suo ultimo esilio a Bruxelles, quando vi dar\u00e0 numerose conferenze sull'anarchia. Anche se non fu mai un massone molto attivo, la sua presenza a Bruxelles nel 1894 ha avuto un'importanza determinante per la massoneria belga, e particolarmente per la loggia \"Les Amis philanthropes\".\nInizio della carriera di geografo.\nDurante i suoi viaggi ha preso annotazioni e scritto sui paesi visitati e per questo motivo inizia a pubblicare qualche articolo sui suoi scritti, che visto il periodo trattano di posti assai pi\u00f9 esotici di quello che possono suonare adesso ai nostri orecchi e cominciano i contatti con scienziati dell'epoca. La casa editrice Hachette intende pubblicare il resoconto dei suoi viaggi e pensa di impiegare i lavori di Reclus per l'arricchimento delle guide Joanne e di altri lavori in campo geografico di cui si occupa la casa editrice stessa. \u00c9lis\u00e9e diventa ufficialmente geografo per la Hachette e attraversa la Francia a piedi per la pubblicazione delle guide, e riesce tramite queste sue attivit\u00e0 a diventare membro della Societ\u00e0 di Geografia di Parigi che aveva a disposizione, per il tempo, una ricchissima biblioteca geografica dotata di un enorme numero di carte, sempre per quel tempo. Visita la Sicilia in occasione dell'eruzione dell'Etna del 1865, visitando anche Palermo, le Eolie, Messina, Catania, e Siracusa, pubblicandone un resoconto con forti connotazioni di critica sociale.\nIl primo lavoro di gran peso di Reclus \u00e8 \"La Terre\" (1869), testo che ottiene un gran successo.\nAvvicinamento al pensiero libertario.\nNonostante l'ormai oneroso lavoro di geografo \u00c9lis\u00e9e, per quanto riguarda il campo sociale, riprende gli studi di giovent\u00f9 che lo avevano attirato, \u00c9lis\u00e9e si era occupato dello studio delle opere di Robert Owen, Charles Fourier, Pierre Leroux ed al suo ritorno dall'America, al pari del fratello Elia Reclus, si avvicina agli ideali dell'anarchia che gli sembrano i soli adatti ad affrancare l'umanit\u00e0 dalle sue miserie. La stessa iniziale educazione protestante pu\u00f2 aver fornito i germi per un pensiero che porti alla realizzazione di eguaglianza e giustizia fra gli uomini. Il padre d'altro canto oltre che i dettami della sua religione aveva sempre seguito con perseveranza la sua coscienza al di sopra di tutto. Ovvero del protestantesimo che lo ha formato \u00c9lis\u00e9e, come Elia, ha trattenuto come nucleo formatore la morale implicante la completa autonomia dell'individuo, diventando quindi, diffidente verso riti e credenze organizzate che altro non possono che servire a dividere gli uomini per poterne applicare un ferreo controllo sulle loro esigenze per cui l'unica strada che sembra possibile esser percorsa da \u00c9lis\u00e9e \u00e8 quella che lo porta verso gli ideali dell'anarchia. Reclus nel 1864 incontra Bakunin e con Elia diventa membro della societ\u00e0 segreta \"La Fratellanza Internazionale\", conosce durante i lavori dell'Internazionale i seguaci di Carlo Marx con i quali gli anarchici entrano presto in contrasto teorico. \u00c9lis\u00e9e segue i dettami di Bakunin nelle attivit\u00e0 dell'Internazionale dei lavoratori ed entra perci\u00f2 in contrasto con i seguaci di Marx. In quel periodo molti decidono che non sia da escludere a priori la via legale e prediligono il livello organizzativo nel lavoro mentre gli anarchici ritengono impensabile un progetto ed una organizzazione a priori di un'istanza rivoluzionaria. Sia Marx che Engels sono assai scettici, se non ironici, verso le teorizzazioni dei Reclus.\nPartecipazione alle Comune di Parigi e il periodo del carcere.\nMa le idee di \u00c9lis\u00e9e sembrano assumere forma pratica durante la Comune di Parigi, a cui \u00c9lis\u00e9e stesso partecipa con i due fratelli Paolo ed Elia, i Reclus entrano in un battaglione di federati che si batte contro i prussiani, ma \u00c9lis\u00e9e viene catturato nel 1871, quindi quasi subito, immediatamente \u00e8 imprigionato a Brest: ormai scienziato famoso gli viene riservato un trattamento di \"favore\" e gli viene permesso di aver documentazioni atte a proseguire in carcere i suoi lavori.\nDurante il periodo carcerario incontra Templier responsabile per le edizioni Hachette e stipulano il contratto per la stesura \"Geografia universale\". Nonostante i \"privilegi\" carcerari riservati all'ormai grande scienziato \u00c9lis\u00e9e nel 1871 viene deportato in Nuova Caledonia. Gruppi di scienziati inglesi ed americani, saputo l'accadimento fanno pressioni presso il governo francese che \u00e8 quasi obbligato a tramutare la condanna alla deportazione in 10 anni di esilio. \u00c9lis\u00e9e lascia la Francia con i ferri ai polsi nel febbraio 1872, destinazione Svizzera, raggiungendo il fratello maggiore che era riuscito a riparare nel paese, a quei tempi, \"amico\" degli anarchici. Riprende immediatamente i contatti con Bakunin a Zurigo, ma comunque \u00e8 preso quasi completamente dal suo lavoro di geografo.\nNuova Geografia Universale.\nAvendo firmato il contratto per una \"Nouvelle Geographie Universelle\" (Nuova Geografia Universale) \u00e8 impegnato a conservare il lavoro per aver mezzi di sussistenza. Iniziano i viaggi nei paesi su cui deve scrivere per aver notizie e dati aggiornati: in tali viaggi prende contatti con gli anarchici locali oltre che, ovviamente, con i geografi; alcuni di questi sono sia geografi che anarchici e quindi i legami che si instaurano sono doppi, e questo \u00e8 proprio quanto capita con Kropotkin. Kropotkin aiuta moltissimo Reclus nel redigere il volume dedicato alla Russia. I due scienziati rivoluzionari si incontrano nel 1877 e resteranno legati da enorme amicizia. Nel contempo impostano nuove teorizzazioni per l'evoluzione del movimento anarchico, in particolare gettano le basi per l'anarco-comunismo, questione gi\u00e0 in parte affrontata da Bakunin.. Reclus \u00e8 assai impegnato nel suo lavoro di geografo per cui il tempo da dedicare alla politica non \u00e8 molto soprattutto per la stesura della \"Nuova Geografia Universale\", enorme lavoro in 19 volumi, comunque continua a scrivere articoli per pubblicazioni anarchiche e finanzia il movimento; nel contempo insegna presso l'universit\u00e0 di Neuch\u00e2tel e tiene relazioni e conferenze, soprattutto sul Mediterraneo. La camera nel 1879 vota una parziale amnistia per i fatti della Comune di Parigi, nella cui norma rientra il caso dei Reclus, ma \u00c9lis\u00e9e rifiuta di rientrare in Francia fino a che non solo parzialmente ma tutti i comunardi verranno amnistiati.\nIniziano le visite nei paesi stranieri ed esotici, per il tempo, quali l'Egitto per la stesura del suo enorme lavoro geografico. Soggiorna nel Maghreb mentre la famiglia con una delle figlie prende alloggio in Algeria, va in Portogallo e Spagna per consultare documentazione inerente all'America Latina. Nel 1889 ritorna in Louisiana ma si dedica alla ricerca su nuove regioni quale quella dei Grandi Laghi e consulta la ricca biblioteca di New York. Finalmente nel 1890 lascia l'ospitale Svizzera e torna a Parigi muovendosi per viaggi continui relazionati al suo lavoro di geografo. \nPur non disponendo di titoli accademici la sua fama gli poteva permettere l'ingresso nel Collegio di Francia. Ci\u00f2 non accade in quanto i suoi trascorsi politici e la sua impostazione riguardo ai problemi della societ\u00e0 \u00e8 invisa in Francia. Esce l'ultimo volume della \"Nuova Geografia Universale\", e finalmente nel 1894 viene chiamato dall'Universit\u00e0 Libera di Bruxelles.\nIl fatto che sia uno scienziato libertario provoca resistenze ed opposizioni da parte dei colleghi.\n\u00c9lis\u00e9e ed Elia Reclus con un altro scienziato libertario fondano quindi la Nuova Universit\u00e0 di Bruxelles che per oltre venti anni avr\u00e0 contatti e collaborazioni con l'Universit\u00e0 libera. I docenti non hanno sovvenzioni statali sia per stipendi sia per i lavori di ricerca; ma Reclus trova i fondi indispensabili tramite i suoi articoli che vengono favorevolmente pubblicati ed altri lavori nel campo della geografia applicata, in particolare si dedica alla cartografia. Nel contempo progetta e parte per la realizzazione di un grande globo in rilievo, in quanto uno dei punti di forza del lavoro di \u00c9lis\u00e9e era riuscire ad avere una esatta riproduzione del globo terracqueo. Questo progetto, che in fin dei conti non verr\u00e0 compiuto per mancanza di finanziamenti, riprende ampliandola l\u2019\"Outlook Tower\" gi\u00e0 edificata nel centro storico di Edimburgo rinnovato da Patrick Geddes, il biologo urbanista scozzese amico dei fratelli Reclus.\nL'Uomo e la Terra.\nReclus si dedica quindi all'ultimo e forse pi\u00f9 importante dei suoi scritti: \"L'Uomo e la Terra\", in sei tomi. L'opera \u00e8 impostata come saggio di \"geografia sociale\" nel quale tratta i tre temi per lui indispensabili alla comprensione della geografia in senso reale e non astratto; cio\u00e8 . \u00c8 un vasto rifacimento critico che tratta della storia, dei progressi e delle lotte dell'umanit\u00e0 dalla preistoria al XX secolo collegato alle situazioni ambientali sociali legate a loro volta a condizioni geografiche della zona presa in considerazione e quindi l'impostazione resta di tipo geografico e non sociologico. Gli ultimi due tomi son pi\u00f9 dedicati alla geografia umana generale. \u00c9lis\u00e9e \u00e8 malato e stremato da una vita vissuta gagliardamente e muore a Thourout, in Belgio il 4 luglio 1905: il nipote Paolo, figlio di Elia prende in consegna il lavoro dello zio e fa in modo che siano pubblicati gli ultimi 5 tomi dell'immane lavoro e, nel frattempo, prende la dirigenza della Nuova Universit\u00e0 di Bruxelles, la cui vicenda avr\u00e0 termine nel 1914.\nPubblicazioni in italiano.\nCIRA, Lausanne, Broch i 12408) (1981) Trad. di Genuzio Bentini. I-Barrali (CA). 5 p.\u00a017\u00a0cm. "}
{"id": "1026950", "revid": "2730", "url": "https://it.wikipedia.org/wiki?curid=1026950", "title": "Jean Jacques Elis\u00e9e Reclus", "text": ""}
{"id": "1026960", "revid": "287204", "url": "https://it.wikipedia.org/wiki?curid=1026960", "title": "Spiritomb", "text": ""}
{"id": "1026962", "revid": "28592", "url": "https://it.wikipedia.org/wiki?curid=1026962", "title": "Gruppo dei cinque", "text": ""}
{"id": "1026963", "revid": "61051", "url": "https://it.wikipedia.org/wiki?curid=1026963", "title": "Centrochelys sulcata", "text": "La testuggine africana (\"Centrochelys sulcata\" ()), nota anche come testuggine sulcata, \u00e8 una tartaruga di medie dimensioni appartenente alla famiglia Testudinidae, originaria del confine meridionale del deserto del Sahara, in Africa. \u00c8 la terza specie di tartaruga pi\u00f9 grande al mondo, la pi\u00f9 grande specie di tartaruga continentale e l'unica specie vivente del genere \"Centrochelys\".\nDescrizione.\n\"Geochelone sulcata\" \u00e8 la tartaruga pi\u00f9 grande originaria del continente africano. Ha un carapace lungo fino a 85 cm e pu\u00f2 pesare fino a 100 kg per i maschi. \u00c8 dotata di un robusto rostro anteriore con cui \u00e8 in grado di abbattere ostacoli, anche di una certa consistenza.\nBiologia.\n\u00c8 attiva anche al mattino e ha abitudini prettamente diurne. Sono animali territoriali che non convivono con altre specie e spesso i maschi non accettano neanche la femmina se non insieme fin da piccoli o se al di fuori del periodo dell'accoppiamento. Specie molto rustica e resistente che trascorre gran parte del suo tempo esponendosi alla luce solare molto salutare per le sue funzioni metaboliche. Non effettua il letargo.\nRiproduzione.\nQueste tartarughe sono aggressive specialmente durante il tempo della riproduzione. L'accoppiamento avviene preferibilmente dopo la stagione delle piogge. I maschi urtano l'un l'altro e spesso le liti finiscono con ferite sanguinanti. L'accoppiamento avviene preferibilmente dopo la stagione delle piogge e il maschio cammina intorno alla femmina urtandola col suo guscio e inducendola ad accoppiarsi. Qualche tempo dopo l'accoppiamento la femmina diventa sempre pi\u00f9 irrequieta fino all'autunno, quando comincia a scavare una buca su un terreno morbido di circa 60 cm di diametro e profonda 10-15 cm per deporre le uova che impiegheranno circa 80-180 giorni per schiudersi. Questa attivit\u00e0 dura anche 5 ore. Per garantire la giusta umidit\u00e0 alle uova (50 %), prima di iniziare la deposizione, urina nel nido. Si possono susseguire fino a 6 covate in un anno ciascuna con una media di 20 uova. Le uova sono bianche, sferiche con un guscio fragile e per ricoprirle la femmina impiega pi\u00f9 di un'ora. Si schiudono ad una temperatura di 30\u00b0. \"Centrochelys sulcata\" raggiunge la maturit\u00e0 sessuale quando il loro carapace misura all'incirca 35-40 cm di diametro. Alla nascita le piccole tartarughe hanno un carapace lungo 4-6 cm, pesano all'incirca 25 grammi e sono di colore giallo-marrone chiaro.\nAlimentazione.\nSpecie esclusivamente erbivora adattata ad ambienti aridi, s'alimenta con ogni specie vegetale commestibile in particolare di fibre con alto tasso di calcio, anche di piante spinose ma soprattutto di erbe secche. La sua dieta \u00e8 principalmente di fieno, poche verdure fresche, rarissima frutta, erbe miste di campo, insalate varie, radicchi, cicoria, erba medica, fiori d'ibisco, trifogli, pomodori, cavoli, broccoli, bietole e brassicacee in generale. Fortunatamente questi ultimi prodotti non sono frequenti da trovare nel suo ambiente, perch\u00e9 contengono ossalati che legano il calcio e non lo rendono cos\u00ec pi\u00f9 disponibile per l'assimilazione. Non necessita di proteine animali. La carenza di fibra porta a problemi come diarrea e quindi disidratazione, perdita di peso, prolassi intestinali, ad una maggiore suscettibilit\u00e0 ai flagellati e vermi intestinali. Questa specie di tartaruga ricava l'acqua necessaria alla sua vita dai vegetali freschi che ne contengono molta e non necessita quindi di abbeverarsi spesso.\nDistribuzione e habitat.\nSpecie afrotropicale, il suo areale comprende il Ciad, ma \u00e8 presente anche in Etiopia, Mali, Mauritania, Niger, Senegal e Sudan. Vive in boscaglie d'acacia, nelle zone desertiche ed aride, secche con escursioni termiche e scarsissima acqua. La temperatura del suo ambiente \u00e8 costante e si aggira sui 30-31 gradi nelle zone pi\u00f9 calde e 22 nelle zone pi\u00f9 fredde. In ambienti con basse temperature e forte umidit\u00e0 possono provocare malattie delle vie respiratorie.\nConservazione.\nLa Lista rossa IUCN classifica \"Centrochelys sulcata\" come specie vulnerabile.\nRisente della caccia, dell'inquinamento e dei fertilizzanti lanciati dagli aerei. Lo status giuridico la comprende nella Convenzione di Washington (CITES) in Appendice II, Allegato B.\nAllevamento.\nNon presenta grosse difficolt\u00e0 di allevamento e riproduzione in cattivit\u00e0. Alle nostre latitudini, nei mesi pi\u00f9 caldi, pu\u00f2 essere tenuta all'aperto in recinti molto robusti solitamente resiste senza problemi da aprile ad ottobre. Nei mesi pi\u00f9 freddi necessita di ambienti riscaldati, di dimensioni proporzionate alla taglia anzich\u00e9 di un terrario, di un adeguato apporto di calcio che assimila in grandi quantit\u00e0 a causa della frequente crescita e di raggi UVB per prevenire l'insorgenza dell'osteodistrofia fibrosa. La fonte di UVB \u00e8 necessaria per la trasformazione della vitamina D2 in vitamina D3 e quindi per il metabolismo del calcio. Nel terrario l'acqua pu\u00f2 essere inserita 2-3 volte alla settimana per evitare che il tasso di umidit\u00e0 sia troppo elevato."}
{"id": "1026968", "revid": "104485", "url": "https://it.wikipedia.org/wiki?curid=1026968", "title": "Aldabrachelys gigantea", "text": "La tartaruga gigante di Aldabra (\"Aldabrachelys gigantea\" ()), proveniente dalle isole dell'atollo di Aldabra, nelle Seychelles, \u00e8 una delle tartarughe pi\u00f9 grandi al mondo. Storicamente, tartarughe giganti come quella di Aldabra erano comuni in molte isole dell'oceano Indiano occidentale, cos\u00ec come in Madagascar, e la documentazione fossile indica che un tempo le tartarughe giganti erano molto pi\u00f9 comuni, ed erano presenti in ogni continente e in molte isole con l'eccezione dell'Australia e dell'Antartide. Si pensa che molte delle specie presenti nelle isole dell'oceano Indiano siano state portate all'estinzione dalla caccia eccessiva da parte dei marinai europei, e gi\u00e0 nel 1840, con l'eccezione della tartaruga gigante di Aldabra, tutte le tartarughe giganti degli atolli indiani si estinsero. Sebbene alcuni individui rimanenti di \"A. g. hololissa\" e \"A. g. arnoldi\" possano essere ancora presenti in cattivit\u00e0, in tempi recenti, sono state tutte ridotte a sottospecie di \"A. gigantea\".\nDescrizione.\nIl carapace della tartaruga gigante di Aldabra \u00e8 di colore marrone, marrone chiaro o grigio, con una forma alta e a cupola. Possiede zampe tozze e pesantemente squamate per sostenere il suo corpo pesante. Il collo della tartaruga gigante di Aldabra \u00e8 molto lungo, anche se paragonato alle sue dimensioni, il che aiuta l'animale a raggiungere i rami degli alberi fino a un metro da terra per nutrirsene. Di dimensioni simili alla famosa tartaruga delle Galapagos, il suo carapace \u00e8 lungo in media 122 centimetri (48 pollici), con un peso medio di 250\u00a0kg (550 libbre). Le femmine sono generalmente pi\u00f9 piccole dei maschi, con esemplari che misurano in media 91 centimetri (36 pollici) di lunghezza, per un peso di 159\u00a0kg (351 libbre). Gli esemplari di taglia media in cattivit\u00e0 possono raggiungere un peso di 70\u2013110\u00a0kg (da 150 a 240 libbre). Un altro studio ha registrato una massa corporea massima di 132\u00a0kg (291 libbre).\nDistribuzione e habitat.\nLa popolazione principale della tartaruga gigante di Aldabra risiede nell'omonimo atollo di Aldabra, nelle Seychelles. L'atollo \u00e8 protetto dall'influenza umana e ospita circa 100 000 tartarughe giganti, la pi\u00f9 grande popolazione mondiale di questi animali. Popolazioni pi\u00f9 piccole di \"A. gigantea\", nelle Seychelles, sono presenti anche nel Sainte Anne Marine National Park (es. Isola di Moyenne ), e a La Digue, dove sono una popolare attrazione turistica. Un'altra popolazione isolata della specie risiede sull'isola di Changuu, vicino allo Zanzibar, e altre popolazioni in cattivit\u00e0 risiedono in parchi protetti a Mauritius e Rodrigues.\nLe tartarughe giganti di Aldabra vivono in molti habitat diversi, tra cui praterie, boscaglie, paludi di mangrovie e dune costiere.\n\"Tortoise turf\".\nLa presenza delle tartarughe giganti sulle isole ha permesso la coevoluzione di un nuovo habitat, causato dalle pressioni alimentari delle tartarughe: il \"tortoise turf\", un insieme di oltre venti specie di erbe e piante. Molte di queste piante sono nane, e il loro semi rimangono a livello del suolo anzich\u00e9 in cima allo stelo, fuori dalla portata delle tartarughe.\nEssendo l'animale pi\u00f9 grande nel suo habitat, la tartaruga gigante di Aldabra svolge un ruolo simile a quello dell'elefante. La loro vigorosa ricerca di cibo abbatte gli alberi e crea percorsi naturali utilizzati da altri animali. Questi grandi erbivori trascorrono gran parte del loro tempo a cercare cibo nell'ambiente circostante. Il tappeto erboso in cui le tartaruga \"pascolano\" \u00e8 composto dalle piante: \"Bacopa monnieri\", \"Boerhavia elegans\", \"Cassia aldabrensis\", \"Cyperus dubius\", \"Euphorbia prostrata\", \"Euphorbia stoddartii\", \"Evolvulus alsinoides\", \"Fimbristylis cymosa\", \"Fimbristylis ferruginea\", \"Panicum aldabrense\", \"Phyllanthus maderaspatensis\", \"Sclerodactylon macrostachyum\", \"Solanum nigrum\", \"Sporobolus virginicus\", e altre.\nTassonomia.\nQuesta specie \u00e8 ampiamente conosciuta come \"Aldabrachelys gigantea\", ma in tempi recenti sono stati effettuati vari tentativi di utilizzare il nome \"Dipsochelys\", come \"Dipsochelys dussumieri\", ma dopo un lungo dibattito durato due anni e diverse osservazioni, l'ICZN ha infine deciso di conservare il nome \"Testudo gigantea\" al posto di \"Dipsochelys\" (ICZN 2013). Ci\u00f2 ha influenzato anche il nome del genere per la specie, stabilendo \"Aldabrachelys gigantea\" come \"nomen protectum\".\nAttualmente sono riconosciute quattro sottospecie. L'autore trinomiale tra parentesi indica che la sottospecie venne originariamente descritta in un genere diverso da \"Aldabrachelys\":\nSinonimi.\nLa specie presenta diversi sinonimi, tra cui:\nBiologia.\nComportamento.\nLe tartarughe giganti di Aldabra vivono solitarie o in branchi, tendendo riunirsi principalmente nelle praterie aperte. Sono pi\u00f9 attive la mattina, quando passano il tempo a cercare cibo. Durante le ore pi\u00f9 calde del giorno scavano delle tane o riposano nelle paludi per cercare refrigerio.\nAlimentazione.\nPrincipalmente erbivore, le tartarughe giganti di Aldabra si nutrono di erbe, foglie e steli di piante legnose. Occasionalmente possono nutrirsi anche di piccoli invertebrati e carogne, mangiando anche i corpi di altre tartarughe morte per ricavare proteine. In cattivit\u00e0, le tartarughe giganti di Aldabra si nutrono anche di frutta, come mele e banane, oltre a pellet vegetali compressi. Data la scarsit\u00e0 di acqua disponibile nell'atollo di Aldabra, le tartarughe ne bevono pochissima e la ricavano dal cibo di cui si nutrono.\nLa tartaruga gigante di Aldabra ha due principali variet\u00e0 di carapace: gli esemplari che vivono in habitat dove il cibo disponibile cresce a terra o a livello del terreno hanno carapaci a forma di cupola con la parte anteriore che si estende verso il basso sopra il collo; gli esemplari che vivono in un ambiente dove il cibo disponibile cresce pi\u00f9 in alto hanno gusci pi\u00f9 appiattiti con la parte anteriore sollevata per consentire al collo di estendersi liberamente verso l'alto.\nRiproduzione.\n\u00c8 una specie ovipara. Tra febbraio e maggio, le femmine depongono dalle 9 alle 25 uova fecondate dalla forma circolare e gommose, simili per dimensione a una palla da biliardo, in un nido asciutto e poco profondo. Solitamente, meno della met\u00e0 delle uova risulta fertile. Le femmine possono produrre pi\u00f9 covate in un anno. Dopo un'incubazione di circa otto mesi, il piccolo \u00e8 indipendente dalla schiusa, che avviene tra ottobre e dicembre.\nIn cattivit\u00e0, le date di deposizione delle uova variano. Lo zoo di Tulsa possiede un piccolo branco di tartarughe giganti di Aldabra che si sono riprodotte diverse volte dal 1999. Le femmina, solitamente, depongono le uova a novembre e di nuovo a gennaio, a condizione che il clima sia abbastanza caldo per la deposizione. Lo zoo incuba anche artificialmente le uova, mantenendo due incubatrici separate a 27\u00a0\u00b0C (81\u00a0\u00b0F) e 30\u00a0\u00b0C (86\u00a0\u00b0F). In media, le uova conservate in quest'ultima si schiudono nel giro di 107 giorni.\nLe grandi tartarughe sono tra gli animali pi\u00f9 longevi. Si ritiene che alcuni esemplari di tartarughe giganti di Aldabra abbiano pi\u00f9 di 200 anni, ma ci\u00f2 \u00e8 difficile da constatare poich\u00e9 tendono a superare con l'et\u00e0 i loro osservatori umani. Un esemplare chiamato Adwaita fu presumibilmente uno dei quattro esemplari portati dai marinai britannici dalle isole Seychelles come doni a Robert Clive della Compagnia britannica delle Indie Orientali, nel XVIII secolo, e arriv\u00f2 allo zoo di Calcutta nel 1875. Alla sua morte, nel marzo 2006, a Kolkata (ex Calcutta) Zoo, in India, si ritiene che Adwaita abbia vissuto pi\u00f9 a lungo di qualsiasi altra tartaruga nota, con un'et\u00e0 di 255 anni (anno di nascita 1750). Al momento si ritiene che l'esemplare pi\u00f9 vecchio ancora in vita sia Jonathan, una tartaruga gigante delle Seychelles, che nel 2019 ha festeggiato i suoi 187 anni, con Esmeralda, una tartaruga gigante di Aldabra, in seconda posizione con un'et\u00e0 di 176 anni, dalla morte di Harriet a 176 anni, una tartaruga gigante delle Galapagos.\nConservazione.\nLa tartaruga gigante di Aldabra ha una storia insolitamente lunga di conservazione organizzata. Albert G\u00fcnther del British Museum, che in seguito si trasfer\u00ec al Museo di storia naturale di Londra (arruolando Charles Darwin e altri famosi scienziati per aiutarlo) lavor\u00f2 con il governo di Mauritius per istituire una riserva alla fine del XIX secolo. Specie correlate, ma distinte, di tartaruga gigante delle isole Seychelles (la tartaruga gigante delle Seychelles \"A. g. hololissa\", e la tartaruga gigante di Arnold \"A. g. Arnoldi\") sono oggetto di un programma di riproduzione in cattivit\u00e0 e reintroduzione in natura da parte del Nature Protection Trust of Seychelles."}
{"id": "1026969", "revid": "663330", "url": "https://it.wikipedia.org/wiki?curid=1026969", "title": "Leslie Grossman", "text": "\u00c8 diventata famosa interpretando il ruolo della teenager Mary Cherry nel telefilm \"Popular\" (1999-2001). \u00c8 cresciuta a Los Angeles e ha frequentato la Crossroads School, un liceo basato sulla recitazione. Il suo primo ruolo lo ha avuto dopo aver raggiunto la maggiore et\u00e0 al Sarah Lawrance College.\n\u00c8 stata nel cast di molti film tra cui: \"The Opposite of Sex - L'esatto contrario del sesso\" (1998), \"Giovani, pazzi e svitati\" (1998), \"Girl Band\" (2000), \"Miss F.B.I. - Infiltrata speciale\" (2005), \"Itty Bitty Titty Committee\" (2007) e \"Spring Breakdown\" (2009).\nHa avuto delle parti anche in telefilm come \"The Jake Effect\", \"Popular\" e \"Le cose che amo di te\" (2003-2006). Ha fatto anche la guest star in \"Nip/Tuck\", \"CSI - Scena del crimine\", \"Streghe\", \"Dexter\", \"Da un giorno all'altro\", \"Help Me Help You\" e \"Melissa &amp; Joey\".\nDal 2017 fa parte del cast principale della pluripremiata serie \"American Horror Story\": nella settima stagione, intitolata \"Cult\", interpreta Meadow Wilton; nell\u2019ottava, \"Apocalypse,\" interpreta Coco St. Pierre Vanderbilt; nella nona, \"1984\", interpreta Margaret Booth; nella decima, \"Double Feature\", interpreta due personaggi, nella prima parte Ursula, mentre nella seconda Calico.\nDal 2000 al 2020 \u00e8 stata sposata con John Bronson col quale ha avuto una figlia.\nDoppiatrici italiane.\nNelle versioni in italiano dei suoi film, Leslie Grossman \u00e8 stata doppiata da:"}
{"id": "1026973", "revid": "287204", "url": "https://it.wikipedia.org/wiki?curid=1026973", "title": "Hippopotas", "text": ""}
{"id": "1026976", "revid": "466539", "url": "https://it.wikipedia.org/wiki?curid=1026976", "title": "Grotte di Collepardo", "text": "Le grotte di Collepardo (anche note come grotte dei Bambocci) sono state originate da quell'insieme di fenomeni carsici presenti nel comune di Collepardo legati all'erosione sotterranea del suolo da parte dell'acqua, similmente alla vicina dolina carsica detta Pozzo d'Antullo.\nStoria.\nIl nome di grotte dei Bambocci ha origine dalla caverna principale dove numerose stalattiti per le loro forme richiamano l'aspetto di bambole e pupazzi (detti appunto \"bambocci\"). Questo nome fu sostituito poi in \"grotte Regina Margherita\" nel 1904 quando il Comune di Collepardo dedic\u00f2 le grotte alla prima regina d'Italia dopo la sua storica visita nella caverna. All'interno delle grotte sono stati rinvenuti resti di fauna risalenti al pleistocene, come Cervus elaphus, e scheletri umani dell'et\u00e0 del bronzo, collocabili fra il 1600 e il 1400 a.C..\nDegni di menzione numerosi ex-voto pagani rinvenuti nella grotta, legati al culto solare del Sol Invictus Mitra. Questi reperti indicano che nella grotta vi era un grande santuario mitraico, detto \"Mitreo\", meta di continui pellegrinaggi, dove si svolgevano i riti misterici solari. I Mitrei erano dentro grotte naturali o artificiali che ricordassero la grotta dove nacque il dio Mitra il 25 dicembre; ma la grotta simboleggiava il nostro Universo, la \"Caverna cosmica\" cosicch\u00e9, secondo i pagani, il dio nasceva in una grotta per simboleggiare la sua venuta nel nostro universo. Un sacerdote mitraico vestito di rosso detto \"Pater\" presenziava i riti di iniziazione nel Mitreo, tra cui il battesimo di acqua e poi di fuoco. Il Mitreo delle grotte di Collepardo doveva essere un grande santuario molto conosciuto all'epoca."}
{"id": "1026977", "revid": "290351", "url": "https://it.wikipedia.org/wiki?curid=1026977", "title": "Bryce Johnson", "text": "Biografia.\nBryce ha vissuto a Reno fino all'et\u00e0 di 5 anni, trasferendosi poi a Denver, Colorado. Qui ha frequentato le scuole, distinguendosi nello sport e diventando capitano della squadra di calcio e co-capitano della squadra femminile di golf. Si \u00e8 diplomato nel 1995.\nA 19 anni si \u00e8 trasferito a Hollywood per iniziare la carriera di attore, anche se la madre non concordava con la scelta. Ha studiato recitazione all'Accademia americana di arti drammatiche e nel 1999 \u00e8 entrato a far parte del cast di \"Popular\" nel ruolo di Josh Ford, che interpreta fino al 2001.\nNel 2003 recita nei film \"Papi chulo\" e \"The Skulls III\" e nel 2004 interpreta Tazwell in \"Freshman Orientation\", Harry in \"Harry + Max\" e Greg in \"Ragazze nel pallone - La rivincita\". L'anno seguente recita in un episodio della serie televisiva \"Nip/Tuck\", in uno di \"Dr. House - Medical Division\" e in uno de \"Le cose che amo di te\".\nHa partecipato in ruoli secondari anche a \"Undressed\", \"Dawson's Creek\", \"Una mamma per amica\", \"Shark - Giustizia a tutti i costi\", \"Senza traccia\", ad una puntata di \"Glee\" nel ruolo di Cody Tolentino, e a molte altre serie televisive.\nTra il 2010 e il 2013 ha recitato nelle prime quattro stagioni della serie televisiva statunitense \"Pretty Little Liars \" nei panni del detective Darren Wilden, ruolo che ha poi ripreso anche in due episodi della sesta stagione.\nDoppiatori italiani.\nNelle versioni in italiano delle opere in cui ha recitato, Bryce Johnson \u00e8 stato doppiato da:"}
{"id": "1026978", "revid": "79457", "url": "https://it.wikipedia.org/wiki?curid=1026978", "title": "Grotte di Colleprado", "text": ""}
{"id": "1026979", "revid": "79457", "url": "https://it.wikipedia.org/wiki?curid=1026979", "title": "Bambocci", "text": ""}
{"id": "1026980", "revid": "1632387", "url": "https://it.wikipedia.org/wiki?curid=1026980", "title": "Estetica trascendentale", "text": "L'estetica trascendentale \u00e8 la prima parte della \"Critica della ragion pura\" dove Kant tratta del processo conoscitivo.\nIl titolo.\nPer comprendere a pieno il titolo che Kant volle dare alla prima parte della sua opera, occorre considerare la storia dei due termini che lo compongono:\nIl debito con Hume.\nQuesta necessit\u00e0 formale nasceva proprio dalla dottrina di David Hume che aveva dimostrato con la sua critica al concetto di causa, come fosse impossibile fare affermazioni su ogni realt\u00e0 che andasse oltre i limiti dell'esperienza. Il rapporto causa-effetto infatti si riduceva per lui ad una serie di constatazioni per cui se ad ogni causa simile seguiva un effetto simile, nasceva in noi un'aspettativa per la quale, verificandosi ancora una volta una causa simile alle precedenti ci si aspettava che si presentasse necessariamente l'effetto corrispondente. \nMa in effetti nulla ci garantisce che questo debba necessariamente verificarsi. \nIl rapporto causa-effetto quindi si riduce ad uno stato d'animo d'attesa, soggettivo, che nulla ci assicura che debba essere soddisfatto.\nLa validit\u00e0 delle leggi scientifiche, basate sul rapporto causa-effetto non era pi\u00f9 quindi garantita per l'avvenire ma era tale solo per il passato. Questo accadeva per un'antitesi inconciliabile tra la ragione umana che aspira a leggi universali e l'osservazione empirica che fornisce solo casi singoli.\nNe \"I sogni di un visionario spiegati coi sogni della metafisica\" (1764) Kant si riconosce debitore di Hume che lo ha fatto uscire dal dogma metafisico ma rifiuta il suo scetticismo secondo il quale gli stessi fatti empirici non sono certi, ma si riducono a semplici impressioni che poi si traducono in idee, copie sbiadite delle sensazioni, che conserviamo solo per l'utilit\u00e0 della vita. \nHume quindi concludeva come fosse impossibile un sapere scientifico, un sapere autentico, stabile e sicuro, che Kant invece s'incarica di rifondare proprio nell'Estetica trascendentale.\nI giudizi scientifici.\nCome primo passo egli sistema il problema con un metodo tratto dalla logica formale per cui distingue tre tipi di conoscenze (giudizi): \nOra il sapere scientifico dovrebbe avere le caratteristiche di necessit\u00e0 e universalit\u00e0 dei primi (gli analitici), in modo che, contrariamente a quanto sosteneva Hume esso possa essere stabile e sicuro e nello stesso tempo, riguardando l'esperienza, possa essere estensivo della conoscenza come i secondi (i sintetici). Occorrerebbe cio\u00e8 che fossero possibili:\nChe essi siano possibili \u00e8 dimostrato dal fatto che, nonostante le critiche di Hume, la scienza compie notevoli progressi: questo non sarebbe possibile se essa non avesse un fondamento teorico valido. Questo \u00e8 il compito che si assume Kant: trovare una giustificazione della validit\u00e0 del sapere scientifico.\nLa rivoluzione copernicana.\nInvece di cercare fuori di noi la giustificazione dei giudizi scientifici, compito inutile poich\u00e9 Hume ha dimostrato che l'esperienza non potr\u00e0 mai darci alcunch\u00e9 di universale e necessario, occorrer\u00e0 cercarla all'interno del nostro stesso processo conoscitivo: cos\u00ec come ha fatto Niccol\u00f2 Copernico che ha cercato la causa apparente del movimento dei cieli non nel cielo ma nella Terra.\nChe cos'\u00e8 dunque il processo conoscitivo? \nNon \u00e8 un puro e semplice ricevere passivamente dati sensibili ma \u00e8 anche e soprattutto elaborarli, sintetizzarli, ordinarli secondo \"forme a priori\" proprie di ogni soggetto pensante. Esse cio\u00e8 sono forme \"a priori\" nel senso che sono presenti in noi prima di ricevere il primo dato sensibile, noi cio\u00e8 abbiamo dall'inizio, prima ancora di fare la prima esperienza, questi \"contenitori\" (forme) gi\u00e0 predisposti, pronti a ricevere i contenuti sensibili che ci vengono dall'esterno e che noi selezioniamo ed ordiniamo.\nPer intendere meglio Kant parla di forme a priori o \"funzioni trascendentali\"\" che, per il primo gradino della conoscenza sensoriale, l'Intuizione, che svolge un'attivit\u00e0 discriminante , sono lo spazio e il tempo.\nLa nostra ragione cio\u00e8, funziona (funzioni) in modo da \"inquadrare\" il primissimo dato sensibile che riceve, e poi tutti i successivi, nello spazio e nel tempo. Questo pu\u00f2 farlo poich\u00e9 ad essa appartiene un modo di funzionare (funzione) tale che \u00e8 presente da sempre (trascendente), prima ancora di fare esperienza, ma che si attiva e diventa reale solo nel momento in cui riceve i dati sensibili (immanente).\nTrascendentale cio\u00e8 vuole significare, volgarizzando il pensiero kantiano, una sintesi di trascendente e immanente.\nSpazio e tempo.\nLo spazio quindi \u00e8 la forma della sensibilit\u00e0 delle cose esterne: tramite l'intuizione percepiamo in modo immediato la disposizione nello spazio delle cose esterne. Il tempo \u00e8 la forma della sensibilit\u00e0 interna per cui percepiamo la successione nel tempo dei fatti percettivi che si succedono nella nostra interiorit\u00e0.\nSintetizzando spazio e tempo, secondo Kant, \nSecondo Kant la matematica e la geometria, i fondamenti della scienza, sono sintetiche (aggiungono qualcosa di nuovo alla conoscenza del soggetto) e a priori in quanto la loro validit\u00e0 \u00e8 indipendente dall'esperienza.\nLa geometria usa intuitivamente lo spazio e la matematica fa lo stesso con il tempo, cio\u00e8 di successione di unit\u00e0 quantitative.\nLe funzioni trascendentali necessarie ed universali.\nLe funzioni trascendentali non vanno per\u00f2 confuse con le idee innate poich\u00e9 queste sono s\u00ec presenti da sempre nella nostra mente come le funzioni trascendentali, ma si differenziano da queste perch\u00e9 oltre alla forma hanno un contenuto (per es.: l'idea innata di Dio), oggetto di vera e propria conoscenza. \nLe forme a priori invece sono solo forma (contenitori), non hanno oggetti di conoscenza ma sono una funzione trascendentale, uno strumento indispensabile per conoscere (\"necessario\"), di cui anche volendo non si pu\u00f2 farne a meno, poich\u00e9 connaturato in noi, che appartiene a tutti gli uomini dotati di ragione (\"universale\").\nEcco quindi che appaiono le caratteristiche che danno il fondamento onnipresente di autenticit\u00e0 e stabilit\u00e0 al sapere scientifico, necessario ed universale, ed insieme estensivo della conoscenza perch\u00e9 riferito all'esperienza .\nPer chiarire meglio: l'attivit\u00e0 trascendentale ordina i dati empirici secondo forme a priori (funzioni trascendentali) comuni ad ogni soggetto pensante. Esse e soltanto esse danno al pensiero la possibilit\u00e0 di costruire proposizioni estensive del conoscere e nello stesso tempo fornite di validit\u00e0 universale e necessaria.\nNon \u00e8 quindi vero, come sosteneva Hume, che le conoscenze empiriche basate sul rapporto causa-effetto hanno solo un valore soggettivo , ma sono invece valide per tutto il mondo della natura, il quale \u00e8 formato dall'attivit\u00e0 trascendentale del pensiero. Quello che non \u00e8 consentito \u00e8 applicare le proposizioni scientifiche al di fuori del mondo empirico cio\u00e8 servirsi di esse non per conoscere l'esperienza ma per tentare di oltrepassarla.\nSar\u00e0 questo il tema affrontato nella terza parte della Critica della ragion pura: la Dialettica trascendentale."}
{"id": "1026981", "revid": "8911", "url": "https://it.wikipedia.org/wiki?curid=1026981", "title": "Estetica Trascendentale", "text": ""}
{"id": "1026987", "revid": "729019", "url": "https://it.wikipedia.org/wiki?curid=1026987", "title": "Huscarl", "text": "Gli Huscarli furono la guardia del corpo dei re scandinavi nel corso dell'Antichit\u00e0 e del Medioevo.\nIl termine originario norreno, \"huskarl\", anche \"huscarl\", aveva il significato letterale di \"uomo di casa\", ovvero uomo armato a difesa di una specifica casa, la propria o quella di qualcun altro da cui fosse stato assoldato. In origine erano probabilmente compensati con la cessione di una parte consistente del bottino di guerra. In seguito costituirono il corpo professionale dell'esercito dei regni scandinavi, mentre il resto della truppa, a parte occasionali mercenari, era composto da milizie e leve di contadini. Erano armati con la grande ascia danese ed arrivarono ad essere circa 2.000 in un singolo regno.\nCon l'arrivo dei Variaghi nelle terre dell'attuale Russia (IX secolo), gli \"huscarli\" diedero probabilmente origine alla locale \"druzhina\", guardia del corpo dei capi slavi. Parimenti, i contatti tra i vichinghi norvegesi ed i Gaelo-Scozzesi delle Isole Ebridi diede origine ai clan guerrieri dei \"Gallowglass\". Nei regni d'Inghilterra, gli huscarli furono introdotti dal sovrano danese Canuto il Grande (1017), fornendo poi il modello su cui vennero costituiti gli eserciti professionali stabili degli Anglosassoni. Arrivarono a costituire una forza di circa 3000 uomini, ospitati e nutriti a spese del re, il cui soldo venne pagato con un'imposta speciale. In tempo di pace svolsero anche compiti amministrativi, ma il loro principale compito rimaneva la guerra e la difesa personale del re.\nIl loro tramonto, in Occidente, giunse con la battaglia di Hastings del 1066, nella quale la maggior parte degli \"huscarli\" trov\u00f2 la morte. In seguito, insieme ad altri Sassoni, alcuni dei sopravvissuti si spostarono fino a Costantinopoli, dove entrarono a far parte della \"Guardia Variaga\", preposta alla sicurezza personale dell'imperatore bizantino (\"basileus\"), gi\u00e0 usa assoldare mercenari vichinghi.\nEquipaggiamento.\nIn quanto \"campioni\" del Re, gli \"huscarli\" si equipaggiavano con quanto di meglio la civilt\u00e0 germanica settentrionale poteva fornire ai suoi guerrieri: cotta di maglia, elmo, fibbie e stivali in cuoio di buona fattura. Loro arma distintiva, vero e proprio \"status symbol\" degli \"huscarli\", era la grande scure da guerra \"L\u00e5ngyxa\" (volgarmente nota come \"Ascia danese\"), il cui manico era un astile ligneo di almeno 90\u00a0cm e la cui \"testa\" vantava una superficie tagliente di 20\u201330\u00a0cm."}
{"id": "1026988", "revid": "110157", "url": "https://it.wikipedia.org/wiki?curid=1026988", "title": "Contea di Otsego (New York)", "text": "Otsego \u00e8 una contea situata nell'area centro-orientale dello Stato di New York negli Stati Uniti.\nGeografia fisica.\nLa contea confina a nord-ovest con la contea di Madison, a nord con la contea di Herkimer, a nord-est con la contea di Montgomery, a est con la contea di Schoharie, a sud con la contea di Delaware ed a ovest con la contea di Chenango.\nIl territorio \u00e8 prevalentemente montuoso. Il fiume principale \u00e8 il Susquehanna che ha origine come emissario del lago Otsego, nell'area centro-settentrionale. Il Susquehanna scorre dapprima verso sud e poi verso sud-ovest. L'affluente principale che riceve nella contea \u00e8 il fiume \"Unadilla\" che segna tutto il confine occidentale. L'Unadilla riceve da sinistra il \"Butternut Creek\". Altri affluenti del fiume Susquehanna sono l\"'Otsego Creek\", il \"Cherry Valley Creek\" e lo \"Schenevus Creek\". Nel settentrione \u00e8 situato il lago \"Canadarago\" e nell'area meridionale il lago \"Goodyear\".\nIl capoluogo di contea \u00e8 la cittadina di Cooperstown posta all'estremit\u00e0 meridionale del lago Otsego.\nStoria.\nI primi abitanti del territorio furono gli indiani irochesi. Quando furono istituite le \"Province di New York\" nel 1683 l'area dell'attuale contea faceva parte della contea di Albany. La contea \u00e8 stata istituita nel 1791 separandone il territorio che ne avrebbe fatto parte da quello della contea di Montgomery. Aveva una estensione molto pi\u00f9 estesa di quella attuale. Nel 1795 ne venne separato una parte del territorio con cui fu istituita la contea di Schoaharie e nel 1797 ne venne separata una porzione di territorio che avrebbe costituito la contea di Delaware.\nCherry Valley venne fondata nel 1740. Nel 1778, nel corso della guerra d'indipendenza, venne attaccata e distrutta dagli inglesi e dai loro alleati Seneca.\nLa citt\u00e0 di Cooperstown venne fondata nel 1786 dal giudice William Cooper, padre dello scrittore James Fenimore Cooper. Dal 1939 ospita il National Baseball Hall of Fame. Clark era proprietario di un albergo a Cooperstown. La citt\u00e0 posta sul lago Otsego era stata colpita dal calo turistico derivato dalla Grande depressione e dal proibizionismo che aveva duramente colpito l'industria locale della lavorazione del luppolo. Clark ebbe quindi l'idea di creare una nuova attrazione turistica istituendo il Baseball Hall of Fame."}
{"id": "1027003", "revid": "123388018", "url": "https://it.wikipedia.org/wiki?curid=1027003", "title": "Giuseppe Antonio Pasquale", "text": "Laureato in medicina all'Universit\u00e0 di Napoli, si dedic\u00f2 agli studi botanici e fu aiuto di Michele Tenore. Fu anche fervente patriota, aderente alla setta della Carboneria; nel 1859 partecip\u00f2 alla battaglia di Curtatone e Montanara. Tenne la cattedra di Botanica all'Universit\u00e0 di Napoli. Fu il primo a occuparsi della briologia dell'Italia meridionale.\nBotanico.\nDirettore per lunghi anni dell'Orto Botanico di Napoli, raccolse e catalog\u00f2 numerosissimi campioni provenienti per la maggior parte dall'Italia meridionale nella seconda met\u00e0 del XIX secolo.\nIn particolare sono importanti gli exiccata raccolti per la compilazione della flora di Capri e del Vesuvio e quelli raccolti durante i suoi viaggi in Calabria e nel Gargano.\nSono presenti, nella collezione, inoltre, molti campioni inviati da botanici stranieri con i quali il Pasquale era in fervida corrispondenza, oltre a campioni raccolti da Gussone e Tenore.\nLa collezione Pasquale, in seguito donata all'Orto Botanico di Napoli dal figlio Fortunato, \u00e8 costituita attualmente da 95 fascicoli di piante vascolari, 1 fascicolo di alghe e 10 fascicoli di briofite.\nIl numero totale dei campioni dovrebbe ammontare a circa 10.000, ma non \u00e8 ancora possibile fornire dati precisi, poich\u00e9 il lavoro di schedatura \u00e8 ancora incompleto.\nFu autore di numerosi trattati botanici divenuti ricercatissimi dagli studiosi della materia e tradotti in numerose lingue (i testi possono essere visionati in numerose biblioteche italiane, inglesi e tedesche).\nPatriota.\nSi distinse per coraggio nelle battaglie di Curtatone e Montanara, dove combatt\u00e9 valorosamente nel maggio 1848 durante quello che fu uno degli eventi bellici pi\u00f9 significativi della Prima guerra d'indipendenza italiana.\nGiovane professore universitario, alla testa dei suoi studenti napoletani affront\u00f2 a pi\u00f9 riprese le forze austriache, restando anche ferito.\nRiposa nel Cimitero degli Uomini Illustri di Poggioreale (Napoli), accanto a Luigi Settembrini e Francesco De Sanctis.\nSotto al suo busto marmoreo, opera di Francesco Jerace, spicca un epitaffio a lui dedicato da Silvio Spaventa."}
{"id": "1027009", "revid": "125266863", "url": "https://it.wikipedia.org/wiki?curid=1027009", "title": "Futbol'nyj Klub Metalurh Donec'k", "text": "Il Metalurh Donec'k, ufficialmente Futbol'nyj Klub Metalurh Donec'k (, traslitt. alternative: \"Metalurg Doneck\", \"Metalurh Donetsk\" o \"Metalurg Donetsk\"), \u00e8 stata una delle societ\u00e0 di calcio di Donec'k, in Ucraina.\nStoria.\nIl club tra le sue origini dallo \"Antracyt Kirovske\". Dopo la dissoluzione dell'Unione Sovietica, l\"'Antracyt\", allora militante in terza divisione venne promosso nella \"Druha Liha\", la seconda divisione. Dopo la promozione il club si trasfer\u00ec a \u0160achtars'k, dove modific\u00f2 il proprio nome in \"FC Medita \u0160achtars'k\".\nNel 1995 assunse la denominazione attuale e nel 1997 venne promosso nel massimo campionato ucraino. Nel 2015 il club si sarebbe dovuto fondere con lo Stal' Dniprodzer\u017eyns'k, ma a causa della bancarotta dichiarata dal club del Donbass in seguito alla guerra dell'Ucraina orientale, lo Stal' prende il posto del Metalurh in Prem\"jer-liha.\nLo Stadio Metalurh, che ha ospitato le partite interne, ha una capacit\u00e0 di 5.094 spettatori.\nI colori della squadra furono il, bianco,blu e giallo.\nUna delle tante partite sentite dai sostenitori del Metalurh Donec'k era contro infatti era il Derby del Bacino del Donec\".\nStatistiche.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1027010", "revid": "131358", "url": "https://it.wikipedia.org/wiki?curid=1027010", "title": "FC Metalurh Donetsk", "text": ""}
{"id": "1027013", "revid": "131358", "url": "https://it.wikipedia.org/wiki?curid=1027013", "title": "FC Metalurg Donetsk", "text": ""}
{"id": "1027014", "revid": "131358", "url": "https://it.wikipedia.org/wiki?curid=1027014", "title": "Metalurg Donetsk", "text": ""}
{"id": "1027018", "revid": "67945", "url": "https://it.wikipedia.org/wiki?curid=1027018", "title": "Dispenser, distributore automatico di stimoli quotidiani", "text": "Dispenser, distributore automatico di stimoli quotidiani \u00e8 stata una trasmissione radiofonica, in onda su Rai Radio 2 dal luned\u00ec al venerd\u00ec, dalle 20.30 alle 21.00 (e dal 2010 dalle 23.00 alle 24.00). Il programma aveva la caratteristica di essere completamente registrato; questa struttura di messa in onda ha fatto s\u00ec che alcune delle puntate venissero trasmesse pi\u00f9 volte per errore da parte del reparto emissione della RAI.\nStoria.\nLa trasmissione viene inizialmente condotta nel 2000 da Matteo Bordone; la struttura del programma prevedeva che il conduttore leggesse un'introduzione ai servizi presentati, che poi veniva incisa da uno speaker collaboratore del programma. Nello stesso anno Bordone, sotto lo pseudonimo di \"Ferrato\", \u00e8 stato affiancato alla conduzione da Marisa Passera sotto lo pseudonimo di La Giada. Bordone ha lasciato la conduzione del programma alla fine della stagione 2006-07 per passare al programma radiofonico \"Condor\". Fra giugno e il 14 settembre viene trasmesso \"Dispenser Estate\", rubrica di repliche provvisoriamente condotta da Giorgio Bozzo. Per il casting del nuovo conduttore, nel sito ufficiale della trasmissione viene messo a disposizione degli utenti un kit comprendente delle basi audio e un servizio pre-registrato insieme al testo di una introduzione al servizio scritta per Matteo Bordone. Il compito da svolgere per l'aspirante conduttore era registrare e montare la sua interpretazione dell'introduzione al servizio per spedirla alla redazione. Il vincitore \u00e8 stato Federico Bernocchi, trentenne di Rivolta d'Adda, dj a Radio Citt\u00e0 del Capo, che ha incominciato la sua conduzione dal 15 settembre 2007. A partire dall'estate 2008, prima in via sperimentale su \"Dispenser Lab\", in seguito in via definitiva a partire da settembre dello stesso anno, a Federico Bernocchi si \u00e8 affiancato come co-conduttore Costantino della Gherardesca. L'ultima puntata \u00e8 andata in onda il 30 luglio 2010."}
{"id": "1027020", "revid": "110157", "url": "https://it.wikipedia.org/wiki?curid=1027020", "title": "Pozzo d'Antullo", "text": "Il Pozzo d'Antullo o Pozzo Santullo \u00e8 una dolina carsica che si trova sui Monti Ernici, nel comune di Collepardo.\nDescrizione.\nIl pozzo d'Antullo \u00e8 una grande voragine carsica, con una profondit\u00e0 massima di 80\u00a0m e con una circonferenza di 300\u00a0m, originata dallo sprofondamento del suolo legato ai fenomeni di carsismo della zona, che si ritrovano anche nelle vicine grotte dei Bambocci.\nNel fondo del pozzo, coperto da vegetazione, sono presenti delle curiose stalattiti curve, generate probabilmente dal vento proveniente dai cunicoli laterali che modificano la deposizione dei cristalli di calcare.\nIl Gregorovius, che visit\u00f2 \u00ablo strano pozzo nelle rocce di Santulla\u00bb nel 1858, cos\u00ec lo descrisse nella sua opera \"Passeggiate per l'Italia\": \nRiguardo alle leggende sull'origine della voragine lo studioso tedesco riporta che \nIl nome.\nLa leggenda vuole che il terreno sia sprofondato proprio in quel luogo per punire un certo Antullo, un uomo malvagio che ivi abitava."}
{"id": "1027021", "revid": "1305772", "url": "https://it.wikipedia.org/wiki?curid=1027021", "title": "A Mind Forever Voyaging", "text": "A Mind Forever Voyaging, spesso abbreviato \"AMFV\" dalla stampa, \u00e8 un'avventura testuale del 1985, prodotta dalla Infocom e sviluppata da Steve Meretzky.\nPiuttosto originale rispetto agli altri giochi del suo genere, \u00e8 incentrata pi\u00f9 sull'esplorazione e interazione narrativa con il mondo immaginario rappresentato, che sulla risoluzione di enigmi.\nTrama.\nIl giocatore \u00e8 nei panni di PRISM, il primo vero supercomputer senziente, nel 2031. PRISM \u00e8 stato inizialmente ingannato facendogli credere di essere veramente umano, mentre in realt\u00e0 viveva in una simulazione. Gli Stati Uniti del Nord America (USNA) sono sull'orlo del caos e il mondo, ancora in stato di guerra fredda, \u00e8 terrorizzato dalla recente introduzione di armi nucleari miniaturizzate, facilmente introducibili a mano nelle citt\u00e0. Negli USNA il senatore Richard Ryder ha preparato un drastico piano di emergenza nazionale di stampo conservatore, il \"Renewed National Purpose\" (\"obiettivo nazionale rinnovato\"). PRISM viene inviato in un futuro simulato, per collaudare l'efficacia del piano di Ryder, esaminando il nuovo ordine che si verrebbe a creare con esso. La simulazione \u00e8 ambientata nella citt\u00e0 di Rockvil, nel Dakota del Sud, ma PRISM ha anche accesso a dati del mondo reale.\nModalit\u00e0 di gioco.\n\"A Mind Forever Voyaging\" fu il primo gioco della collana \"Interactive Fiction Plus\" di Infocom, caratterizzata da un motore di gioco in grado di comprendere fino a 1700 parole, ma disponibile solo sui computer con almeno 128K di memoria.\nSi tratta di un'avventura testuale in inglese, con un'enorme quantit\u00e0 di testi; \u00e8 del tutto priva di immagini, ma con la confezione originale veniva fornita una mappa turistica cartacea di Rockvil.\nPRISM pu\u00f2 accedere a una banca dati di file, a telecamere di sorveglianza e a notiziari con molte informazioni sull'ambientazione attuale, e buona parte del gioco consiste nell'assimilare queste informazioni. In modalit\u00e0 simulazione agisce come una persona vera che si aggira per Rockvil e deve registrare esperienze di vita.\nSviluppo.\nL'autore Steve Meretzky racconta in un'intervista che svilupp\u00f2 \"A Mind Forever Voyaging\" poco dopo la schiacciante rielezione di Ronald Reagan a presidente degli USA, e la cosa lo deprimeva perch\u00e9 era fortemente contrario alle sue politiche. La tematica del gioco rappresenta anche una critica a tali politiche, e Meretzky sperava che potesse essere una forma di propaganda anti-Reagan.\nIl titolo, traducibile \"una mente sempre in viaggio\", \u00e8 una citazione tratta intenzionalmente da \"Il Preludio\" di William Wordsworth.\nIl videogioco ha influenzato alcuni giochi successivi, tra cui \"\", e nel 2002 lo sceneggiatore Gary Whitta ha dichiarato di voler ricavare un film dall'opera."}
{"id": "1027023", "revid": "287204", "url": "https://it.wikipedia.org/wiki?curid=1027023", "title": "Futbol'nyj Klub Metalist", "text": "Il Metalist Charkiv, ufficialmente FC Metalist Charkiv (), \u00e8 una societ\u00e0 calcistica ucraina di Charkiv.\nFondato nel 1925 come \"KHPZ Charkiv\", ha cambiato pi\u00f9 volte denominazione, sino ad assumere quella di \"Metalist Charkiv\" nel 1967. Ha vinto una Coppa dell'Unione Sovietica e una volta \u00e8 stato finalista perdente nel torneo. Nella stagione 2012-2013 ha ottenuto il secondo posto nel campionato ucraino. Nel 2016 il sodalizio ha cessato le proprie attivit\u00e0 per insolvenze e si \u00e8 sciolto. Nel 2021 il club \u00e8 tornato a vivere grazie alla nuova societ\u00e0 Metal che ha ottenuto la vecchia denominazione e il logo del club.\nLo stadio Metalist, che ne ospita le partite interne, ha una capienza di 43 000 spettatori.\nStoria.\nIl club venne fondato nel 1925 come \"KHPZ Charkiv\", per poi modificare il proprio nome in \"Lokomotiv Charkiv\" nel 1947, e in \"Avanhard Charkiv\" nel 1956. Nel 1967 assunse la denominazione attuale.\nDurante l'era sovietica vinse la Coppa dell'Unione Sovietica del 1988, e raggiunse le finali, tutte perse, della Coppa dell'Unione Sovietica del 1983, della Coppa delle Federazioni sovietiche del 1987, e della Supercoppa dell'Unione Sovietica del 1988.\nDopo la dissoluzione dell'Unione Sovietica, il club fu tra i fondatori del campionato ucraino nella stagione 1992, che termin\u00f2 al quinto posto. Nel 1992 raggiunse anche la finale, persa contro il \u010cornomorec' Odessa, della Coppa d'Ucraina. Nel 1993-1994 venne retrocesso in seconda divisione, per risalire nel 1999. Giunto dodicesimo nella stagione 2002-2003, sub\u00ec una nuova retrocessione, risalendo la china soltanto nel 2005 con l'ingresso di un nuovo forte gruppo dirigenziale che intende portare il Metalist allo stesso livello di e Futbol'nyj Klub \u0160achtar.\nNel 2006-2007 si classific\u00f2 terzo, miglior piazzamento dal 1992, qualificandosi per la Coppa UEFA, competizione in cui, nell'annata seguente, \u00e8 stato eliminato dall'Everton. Nella stagione 2008-2009 ha vinto il proprio girone di Coppa UEFA e ai sedicesimi di finale ha eliminato la Sampdoria, poi il Metalist \u00e8 uscito di scena agli ottavi di finale di Coppa UEFA. Al terzo posto della stagione 2006-2007, ne sono seguiti altri cinque consecutivi, sempre dietro alle dominatrici \u0160achtar Donec'k e Dinamo Kiev. Nella stagione 2011-2012 arriva ai quarti di finale di Europa League, dove viene eliminato dallo Sporting Lisbona.\nNella Prem\"jer-liha 2012-2013 il Metalist arriva secondo dietro allo : questo permette al club di partecipare alla UEFA Champions League, la prima apparizione nella massima competizione europea per il club.\nNella UEFA Champions League 2013-2014 la squadra ucraina viene sorteggiata nel terzo turno preliminare contro i greci del : all'andata il Metalist vince in casa dei greci per 2-0, grazie alla doppietta di Marko Devi\u0107, chiudendo poi il ritorno sull'1-1 e qualificandosi per i play-off.\nNonostante ci\u00f2, il 14 agosto 2013 l'UEFA comunica di aver escluso il Metalist dalle competizioni europee per la stagione in corso a causa di una sospetta partita combinata contro il Karpaty L'viv.\nAl termine della stagione 2015-2016, il club viene escluso dalla Prem\"jer-liha per problemi finanziari poco dopo viene sciolto. Dalle sue ceneri, ma senza alcun legame con la squadra precedente, nasce il .\nNel 2020, una nuova squadra con sede a Charkiv, e denominata Metal, \u00e8 stata fondata dall'ex vicepresidente della Dinamo Kiev e dall'ex direttore sportivo del Metalist Jevhen Krasnykov. Il Metal si \u00e8 iscritto alla Druha Liha, con Oleksandr Ku\u010der alla guida tecnica del club. Dopo aver vinto il campionato, la dirigenza del club ha ottenuto la vecchia denominazione e il logo del Metalist. Il nuovo presidente \u00e8 diventato Oleksandr Jaroslavs'kyj, gi\u00e0 al timone del Metalist tra il 2005 e il 2012.\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa 2015-2016.\naggiornata al 5 febbraio 2016.\nRosa 2014-2015.\naggiornata al 31 gennaio 2015."}
{"id": "1027025", "revid": "92723", "url": "https://it.wikipedia.org/wiki?curid=1027025", "title": "FC Metalist Kharkiv", "text": ""}
{"id": "1027026", "revid": "131358", "url": "https://it.wikipedia.org/wiki?curid=1027026", "title": "FC Metalist Kharkov", "text": ""}
{"id": "1027029", "revid": "741067", "url": "https://it.wikipedia.org/wiki?curid=1027029", "title": "Arletty", "text": "Biografia e percorso artistico.\nGli inizi.\nRimasta orfana di padre a diciotto anni, L\u00e9onie Bathiat fu segretaria e indossatrice prima di fare il suo ingresso nel mondo teatrale come attrice di variet\u00e0 e di prosa, all'inizio degli anni venti. Il suo nome d'arte deriva da \"Arlette\", titolo di una novella di Guy de Maupassant. Per circa un decennio interpret\u00f2 soprattutto commedie musicali e pi\u00e8ces brillanti e nel 1930 debutt\u00f2 nel cinema, nel film \"Douceur de vivre\", diretto da Ren\u00e9 Hervil, in un ruolo di secondaria importanza. Fu notata da Jean Choux che le affid\u00f2 una parte da co-protagonista in \"Un chien qui rapporte\" accanto a Jean Coquelin.\nIl successo.\nNel 1934 riusc\u00ec a imporsi all'attenzione del grande pubblico con \"Pensione Mimosa\", diretto dal belga Jacques Feyder, interpretato accanto a Fran\u00e7oise Rosay, moglie del grande regista, e a Paul Bernard. Durante la lavorazione di quest'ultimo film, Arletty conobbe il ventottenne Marcel Carn\u00e9, all'epoca assistente alla regia di Feyder che, alcuni anni pi\u00f9 tardi, la chiam\u00f2 ad interpretare, insieme a Louis Jouvet, \"Albergo Nord\" (1938) e \"Alba tragica\" (1939), a fianco di Jean Gabin. Questi film, coronati da un grande successo di critica e di pubblico, consacrarono la fama di Arletty, divenuta una delle attrici pi\u00f9 apprezzate e pagate di Francia.\nLa maturit\u00e0 artistica.\nNella prima met\u00e0 degli anni '40, durante il secondo conflitto mondiale e nell'immediato dopoguerra, Arletty raggiunse la sua piena maturit\u00e0 espressiva con due film diretti ancora da Marcel Carn\u00e9 durante l'occupazione tedesca: \"L'amore e il diavolo\" (1942), in cui aveva come partner Alain Cuny, e \"Amanti perduti\", girato nel 1943-1944 ma presentato al pubblico nel 1945, a fianco di uno straordinario Jean-Louis Barrault. Entrambi i lungometraggi, frutto della collaborazione di Carn\u00e9 con il poeta Jacques Pr\u00e9vert che ne scrisse i soggetti e la sceneggiature, sono oggi considerati fra i capolavori assoluti del realismo poetico francese. Quando Carn\u00e9 le offr\u00ec la parte di Garance in \"Amanti perduti\", Arletty aveva gi\u00e0 45 anni, ma apparve subito l'interprete ideale. Garance \u00e8 ironica, tenera, spregiudicata, fatale, capace di dar vita, insieme al trasognato Baptiste Debureau (Jean-Louis Barrault) e ad altri grandi interpreti (Mar\u00eda Casar\u00e8s e Pierre Brasseur in particolare), a una vicenda toccante e vagamente crepuscolare che fa di questo film una delle pi\u00f9 affascinanti creazioni della cinematografia francese di tutti i tempi.\nI difficili anni del dopoguerra.\nSubito dopo la liberazione di Parigi, avvenuta nell'estate del 1944, Arletty fu imprigionata con l'accusa infamante e ingiusta di collaborazionismo con le forze di occupazione naziste della citt\u00e0. La sua unica colpa era stata quella di essersi innamorata di un ufficiale tedesco di stanza nella capitale. Le testimonianze di amici ed estimatori indussero le autorit\u00e0 francesi a scarcerarla dopo pochi mesi di detenzione. Nel 1948 torn\u00f2 a lavorare con Marcel Carn\u00e9 in \"La Fleur de l'\u00e2ge\", che per\u00f2 non venne portato mai a termine a causa del fallimento della casa che lo produceva. Uguale sorte tocc\u00f2 a un altro film che l'attrice aveva iniziato a interpretare sotto la direzione di Serge T. de Laroche: \"Mme et ses peaux-rouges\" (conosciuto anche come \"Buffalo Bill et la berg\u00e8re\").\nGli anni cinquanta e sessanta.\nNegli anni cinquanta Arletty si impose nuovamente all'attenzione del grande pubblico e della critica con alcune pregevoli interpretazioni, come quella di M.me Blanche ne \"Il grande giuoco\" (1954), a fianco di una giovanissima Gina Lollobrigida e con la direzione del regista tedesco Robert Siodmak, e quella di Blanche le Garrec in \"Aria di Parigi\" (1954) di Carn\u00e9, interpretato a fianco di Jean Gabin. Nel 1958 fu scelta da Marc All\u00e9gret per il ruolo di Juliette Harmier in \"Una strana domenica\", film interpretato a fianco di Bourvil e di un giovane attore alle prime armi, Jean-Paul Belmondo.\nNel 1962 le fu affidato un ruolo non di primo piano nel kolossal americano \"Il giorno pi\u00f9 lungo\", film cui prese parte anche Jean Louis Barrault, con cui aveva lavorato una ventina d'anni prima in \"Amanti perduti\". In quello stesso anno l'attrice gir\u00f2 il suo ultimo lungometraggio a soggetto: \"Viaggio a Biarritz\", diretto da Gilles Grangier.\nLa cecit\u00e0 e gli ultimi anni.\nAll'inizio degli anni sessanta Arletty fu colpita da una grave infermit\u00e0 agli occhi che le fece perdere progressivamente la vista. Quasi completamente cieca, l'attrice prefer\u00ec abbandonare il cinema, continuando a lavorare, ancora per qualche anno, in teatro. Negli anni settanta e ottanta partecip\u00f2 ad alcuni programmi televisivi, documentari e interviste, raccontandosi al suo pubblico (\"Arletty racconta Arletty\" del 1988), o commemorando gli amici scomparsi (\"Pr\u00e9vert\" del 1977, \"Non mi dimenticate: omaggio a Bernard Blier\" del 1990). In tali partecipazioni l'attrice si limitava generalmente a prestare la propria voce, apparendo solo eccezionalmente sullo schermo.\nMor\u00ec a Parigi il 23 luglio 1992, a 94 anni."}
{"id": "1027032", "revid": "171091", "url": "https://it.wikipedia.org/wiki?curid=1027032", "title": "Francofonia", "text": "La francofonia \u00e8 la capacit\u00e0 di parlare la lingua francese.\nIl francese \u00e8 al 5\u00ba posto fra le lingue pi\u00f9 parlate nel mondo. I contesti storici della Francia (colonialismo, diffusione dei prodotti culturali, linguistici e politici) l'hanno resa geograficamente molto diffusa, con comunit\u00e0 francofone largamente distribuite in tutti e cinque i continenti e principalmente in Europa, Africa ed America.\nLa Francofonia dal punto di vista linguistico.\nDa un punto di vista linguistico il termine \"Francofonia\" \u00e8 l'insieme dei paesi che hanno la lingua francese come lingua madre e/o ufficiale, nonch\u00e9 quelli in cui tale lingua, pur non essendo riconosciuta come ufficiale, svolge il ruolo di seconda lingua ufficiale \"di fatto\".\nIl francese \u00e8 parlato come lingua principale da 78 milioni di persone e come seconda lingua corrente da 196 milioni di persone.\nDistribuzione geografica.\nSono oltre 300 milioni le persone che condividono l'uso del francese come lingua di comunicazione.\nPaesi in cui il francese \u00e8 lingua ufficiale.\nIn Europa\nSebbene la lingua madre della popolazione nativa del Lussemburgo sia il lussemburghese, la generalit\u00e0 degli abitanti ha una conoscenza del francese pari a quella di un madrelingua. Il francese \u00e8 l'unica lingua usata nell'istruzione secondaria e universitaria nonch\u00e9 la principale per le comunicazioni scritte e su Internet.\nNelle Americhe:\nIn Oceania:\nIn Africa:\nIn Asia:\nPaesi in cui il francese \u00e8 una seconda lingua ricorrente.\nIn Africa:\nNei tre stati del Maghreb, sebbene non sia stato riconosciuto come lingua ufficiale, il francese \u00e8 largamente utilizzato nell'amministrazione, nell'istruzione, nel mondo della cultura (gli scrittori locali che intendono rivolgersi a un pubblico internazionale scrivono in francese) e nei media, sia tradizionali (stampa) che di ultima generazione (internet). Attualmente, grazie alla maggiore scolarizzazione, il Maghreb costituisce la zona pi\u00f9 francofona dell'Africa.\nIn Europa:\nL'unica lingua ufficiale di Andorra \u00e8 il Catalano, ma la popolazione parla correntemente anche il francese e lo spagnolo.\nIn Asia:\nPaesi parzialmente francofoni.\nIn Asia:\nIn questi tre paesi dell'Indocina il francese, vecchia lingua coloniale e culturale, aveva perso da tempo il suo ruolo di seconda lingua utilizzata a fini amministrativi, culturali e commerciali, tuttavia il suo apprendimento come lingua straniera \u00e8 stato nuovamente promosso in tempi recenti, in seguito all'adesione dei tre stati all'Organisation Internationale de la Francophonie, anche tramite la creazione di percorsi di istruzione in lingua francese (detti \"fili\u00e8res francophones\") sia a livello primario che secondario (specie in campo giuridico, medico, economico e ingegneristico).\nIn Europa:\nTra i paesi in cui il francese costituisce una lingua straniera (ovvero in cui non abbia ruoli ufficiali o amministrativi n\u00e9 legami di tipo coloniale), la Romania occupa una posizione particolare in quanto il francese ha costituito tradizionalmente la principale lingua straniera insegnatavi e il Paese ha sempre mantenuto vivi rapporti con le culture francofone occidentali. La Romania, che per locutori di francese \u00e8 ai primi posti in Europa (dichiara di conoscerlo un quarto della sua popolazione) \u00e8 stata il primo (e finora unico) Paese di questo tipo a ospitare un sommet dell'OIF (Bucarest 2006) in riconoscimento del suo ruolo di bastione della francofonia nell'Europa orientale.\nLa Francofonia istituzionale: l'OIF.\nIl termine Francofonia ha per\u00f2 anche un significato istituzionale, in riferimento all'Organizzazione internazionale della francofonia (OIF), istituita nel 1970 al fine di riunire i paesi che condividono la lingua francese.\nPer essere membri dell'OIF non \u00e8 richiesta l'ufficialit\u00e0 del francese all'interno dello stato, infatti l'organizzazione, oltre ai paesi propriamente detti francofoni, accoglie numerosi paesi in cui il francese \u00e8 semplicemente insegnato nelle scuole come lingua straniera: in questo caso i governi si impegnano a promuoverne e rafforzarne l'insegnamento e a favorire gli scambi tra il proprio paese e le culture francofone.\nOggi l'OIF \u00e8 un'importante organizzazione internazionale composta da 56 stati e governi sottonazionali membri, 2 stati associati e 19 stati osservatori, il cui scopo \u00e8 quello di promuovere la lingua francese, lo sviluppo economico e gli scambi commerciali tra i paesi membri, la cultura e la ricerca scientifica, i diritti civili e la pace, obiettivi ben riassunti nel motto dell'Organizzazione \"Egalit\u00e9, compl\u00e9mentarit\u00e9, solidarit\u00e9\".\nPaesi e governi sottonazionali membri dell'OIF.\nL', stato fortemente francofono, non prende parte all'organizzazione per una serie di ragioni politiche (principalmente la presenza all'interno dell'OIF del , con cui sussistono cattivi rapporti politici).\nLa Louisiana non pu\u00f2 prendere parte all'OIF in qualit\u00e0 di governo sottonazionale in quanto gli non consentono ai singoli stati di aderire a comunit\u00e0 linguistiche internazionali riconosciute dal momento che ci\u00f2 potrebbe portare a conflitti di interesse con la politica federale.\n, paese in cui il 20% della popolazione conosce il francese, \u00e8 uscito dall'OIF per la presenza all'interno dell'organizzazione del nonch\u00e9 di numerosi altri stati arabi, mentre a sostenere le rivendicazione israeliane all'interno dell'organizzazione vi sarebbe solo il . Sono comunque forti le pressioni affinch\u00e9 Israele ritorni ad essere membro dell'OIF.\nIl , paese dove il francese \u00e8 lingua ufficiale, \u00e8 stato sospeso dall'Organizzazione il 2 aprile 2009 a seguito del rovesciamento del governo guidato dal presidente Marc Ravalomanana; \u00e8 stato riammesso nell'OIF il 28 marzo 2014.\nAttivit\u00e0 dell'OIF.\nTra le manifestazioni organizzate dall'OIF vi \u00e8 l'annuale \"Journ\u00e9e Internationale de la Francophonie\" mentre ogni quattro anni si tengono i Jeux de la Francophonie, evento sportivo internazionale che si propone come una sorta di Olimpiadi del mondo francofono (analogamente ai Commonwealth Games per il mondo anglofono).\nOgni due anni circa ha luogo un Sommet de la Francophonie, in cui le delegazioni dei paesi membri si riuniscono per decidere gli obiettivi e le strategie d'azione della Francofonia per gli anni successivi. Le sedi dei sommets sono state negli anni:\nStime.\nL'OIF prevede che il numero di francofoni dovrebbe raggiungere i 700 milioni nel 2050 e i 900 milioni nel 2100.\nBibliografia.\nUrsula Reutner (2017): \"Manuel des frandhdtddilh\", Berlin/Boston: de Gruyter."}
{"id": "1027035", "revid": "484362", "url": "https://it.wikipedia.org/wiki?curid=1027035", "title": "Duomo di Ancona", "text": "Il duomo di Ancona \u00e8 dedicato a san Ciriaco ed \u00e8 la cattedrale metropolitana dell'arcidiocesi di Ancona-Osimo. \u00c8 una chiesa medioevale in cui lo stile romanico si fonde con quello bizantino, evidente nella pianta e in molte decorazioni. Sorge in scenografica posizione alla sommit\u00e0 del colle Guasco, gi\u00e0 occupata dall'acropoli della citt\u00e0 greco-dorica, da dove domina tutta la citt\u00e0 di Ancona e il suo golfo. Nel maggio del 1926 papa Pio XI l'ha elevata alla dignit\u00e0 di basilica pontificia.\nIl 30 maggio 1999 si \u00e8 festeggiato il millenario della dedica della cattedrale, con la visita nel capoluogo dorico di papa Giovanni Paolo II.\nStoria.\nL'edificio del Duomo ha una storia di pi\u00f9 di 2000 anni, in cui si possono distinguere quattro fasi principali, elencate di seguito.\nNelle sezioni seguenti si esaminano queste fasi una alla volta.\nIl tempio di Afrodite.\nSecondo la tradizione storiografica, che \u00e8 basata sulle citazioni riportate sopra, i dori siracusani, fondatori della colonia greca di Ank\u00f3n (l'attuale Ancona), eressero nell'acropoli della nuova citt\u00e0 un tempio dedicato ad Afrodite, nel luogo in cui nel Medioevo sorse il Duomo. Il tempio \u00e8 identificato con quello rappresentato nella scena 58 della Colonna Traiana.\nIn particolare, il carme 36 di Catullo, da cui \u00e8 riportato il brano sopra, ci presenta, quasi come in un inno cletico, i luoghi che fin dall\u2019et\u00e0 arcaica furono sedi del culto di Afrodite, diffusosi lungo le antiche rotte di navigazione dall'oriente verso l'occidente. Sono cos\u00ec citate dal poeta le citt\u00e0 di Cnido, in Asia Minore, di Idalio, Golgi ed Amatunte, nell'isola di Cipro, ed infine di Urio, Ancona e Durazzo, sulle coste adriatiche. Ancona rientra dunque tra le citt\u00e0 mediterranee pi\u00f9 note nell'antichit\u00e0 per il culto di Afrodite. \u00c8 interessante notare che, nella versione originale del carme di Catullo, il termine \"Ancona\" \u00e8 un accusativo con desinenza greca; in latino, e specialmente in poesia, il nome della citt\u00e0 \u00e8 sentito come un termine greco e ci\u00f2 ne influenza la declinazione.\nIl passo di Giovenale, invece, ci informa sulla localizzazione del tempio, dominante sul mare: in questo senso si deve intendere l'espressione \"che la dorica Ancona innalza\".\nL'antico edificio, del quale furono rinvenute le fondazioni sotto al Duomo, aveva una pianta corrispondente a quella del transetto della chiesa attuale. Tali fondazioni sono costituite da blocchi di arenaria sovrapposti; quelle perimetrali compongono un rettangolo di metri 19 X 32, hanno una larghezza di metri 2,50 e sono conservate per un'altezza massima di circa due metri. Parallele ed interne a questo rettangolo, e con pianta a \u03a0 (pi greco), sono rimaste tracce della fondazione della cella. Non tutti i blocchi di arenaria delle fondazioni si sono ritrovati; dove essi mancano, sono comunque rimaste le trincee ove erano allocati, cosa che permette di ricostruire tutto il sistema fondante del tempio e di formulare ipotesi ricostruttive del suo aspetto originario. Importante, a tal proposito, \u00e8 la presenza di trincee di collegamento tra le fondazioni esterne e quelle interne, che permette di risalire al numero delle colonne di ogni lato. \nSecondo le ipotesi comunemente accettate, l'edificio sacro era un periptero esastilo con l'ingresso rivolto verso sud-est, ossia verso la citt\u00e0 e la strada di accesso all'acropoli.\nLe ipotesi ricostruttive del Tempio di Afrodite.\n1) Tempio dorico esastilo periptero del IV secolo a.C..\nIn base ad alcune caratteristiche rilevabili dalle fondazioni rimaste, alcuni studiosi pensano che quello di Ancona sia stato un tempio dorico del IV secolo a.C., ossia dell'epoca della fondazione greca della citt\u00e0. Sarebbe stato un tempio periptero senza opistodomo, con dieci colonne sui lati lunghi, sei sui lati minori (esastilo) e due colonne \"in antis\", ossia davanti alla cella. Come normale nei templi dorici, anche il tempio anconitano avrebbe avuto una gradinata (crepidine) tutto intorno al perimetro. Tali caratteristiche permettono di inserire l'edificio anconitano nel gruppo dei templi che presero come modello quello di Asclepio ad Epidauro, costruito nel 380 a.C. circa, ossia negli stessi anni dell'arrivo dei Siracusani ad Ancona. L'ingresso era verso sud-est, ossia verso la via d'accesso all'acropoli. \nL'ipotesi \u00e8 basata sulla misurazione delle distanze tra le colonne del tempio, deducibile dall'esame delle fondazioni:\nla distanza tra le colonne angolari e quelle accanto era inferiore rispetto alle distanze tra le altre colonne; questa caratteristica rimanda inequivocabilmente all'ordine dorico, come soluzione classica del conflitto angolare. A sostegno dell'ipotesi che il tempio anconitano sia stato un tempio dorico, inoltre, si ricorda l'esistenza di altri templi greci dorici esastili del IV secolo a.C. simili a quello di Ancona, ossia senza opisotodomo e con numero ridotto di colonne sul lato lungo (dieci al posto delle dodici previste dagli standard pi\u00f9 comuni). Il tempio anconitano troverebbe cos\u00ec confronti coevi.\n2) Tempio corinzio esastilo periptero del II secolo a.C..\nSecondo altri, invece, il tempio sarebbe stato sempre un periptero esastilo e con dieci colonne sui lati lunghi, ma di ordine corinzio e su podio con scalinata frontale, tipologia tipica dell'architettura romana e non greca; risalirebbe al II secolo a.C., e dunque ad un'epoca in cui la citt\u00e0 gi\u00e0 sentiva l'influsso romano. \nL'ipotesi \u00e8 basata sul ritrovamento di marchi di cava con due lettere latine (\"F\" e \"V\") e sulla presenza al Museo Diocesano di un capitello corinzio (e non dorico) che sarebbe appartenuto al tempio, in quanto scolpito nella stessa pietra delle fondazioni rimaste. Inoltre, l'autore di questa ipotesi critica quella esposta nel paragrafo precedente, ossia quella del tempio dorico. Tale ricostruzione \u00e8 ritenuta errata, in quanto prevede necessariamente una crepidine tutto intorno al tempio, ritenuta invece impossibile per la presenza nelle immediate vicinanze del perimetro del tempio di un tratto di lastricato e di un blocco di roccia madre sporgente di cinque centimetri rispetto al piano di calpestio. Non si d\u00e0 giustificazione, per\u00f2, dell'accorciamento della distanza tra le colonne d'angolo, rilevabile nelle fondazioni, che nell'ipotesi esposta sopra era stato un elemento fondamentale per identificare l'ordine dorico del tempio. Altra critica all'ipotesi \"tempio dorico\" precedentemente esposta \u00e8 che i confronti presentati dagli studiosi che la sostengono sono tutti relativi a templi greci del Mediterraneo orientale, ma non della Sicilia, dove templi simili coevi sono assenti, pur essendo il luogo da cui provenivano i fondatori di Ancona. \n3) Due fasi costruttive.\nVolendo esaminare insieme le due ipotesi, \u00e8 necessario comunque considerare che il tempio, nel corso dei secoli, potrebbe essere stato anche ricostruito o profondamente ristrutturato, come testimonierebbe un'epigrafe riutilizzata nella basilica paleocristiana che fu costruita sui resti del tempio pagano. In tale documento, di et\u00e0 augustea, si cita un rifacimento totale di un edificio, non specificato a causa della frammentariet\u00e0 dell'iscrizione riportata. \u00c8 per\u00f2 conservato il titolo di colui a cui si deve l'intervento: si tratta di un \"prefectus Egypti\". Sarebbe stato poi il tempio restaurato o ricostruito quello ad essere raffigurato nella Colonna Traiana e quello testimoniato dai marchi di cava di cui al paragrafo precedente.\nIdentificazione con il tempio della scena 58 della Colonna Traiana.\nCome detto sopra, tutti gli studiosi odierni identificano il tempio anconitano con quello presente sulla collina della scena 58 della Colonna Traiana; nel bassorilievo traianeo, per\u00f2, esso \u00e8 rappresentato tetrastilo (cio\u00e8 con quattro colonne sul fronte) e di stile ionico; ci\u00f2 contrasta con tutte le ipotesi ricostruttive. Gli studiosi, per\u00f2, concordemente pensano che i particolari raffigurati non siano da prendere alla lettera, in quanto nei rilievi della Colonna gli edifici sono sempre fortemente schematizzati, sia per esigenze di spazio, sia perch\u00e9 l'arte romana punta pi\u00f9 alla chiarezza del messaggio che alle proporzioni e alla rappresentazione realisticamente fedele, che viene piegata alle esigenze comunicative. Per l'osservatore della scena, in questo caso, era importante riconoscere la citt\u00e0 attraverso i suoi simboli, e la presenza di un tempio sulla cima di una collina, di uno alla sua base (il tempio di Diomede), di un arco di proporzioni singolarmente slanciate su un molo (l'Arco di Traiano) ed infine di strutture portuali, era sufficiente per il riconoscimento della citt\u00e0 di Ancona.\nLa scoperta.\nNel 1932, alcuni saggi eseguiti nei pressi dell'abside sinistra del duomo permisero di scoprire i resti di una muratura costituita da grandi blocchi di arenaria in filari pseudoisodomi; subito alcuni studiosi ipotizzarono che tale struttura appartenesse ad un edificio templare, forse quello dedicato a Venere citato da Catullo e Giovenale. Che l'edificio cristiano fosse stato costruito sopra al tempio di Venere/Afrodite era gi\u00e0 stato ipotizzato dalla storiografia, pur in mancanza di testimonianze archeologiche.\nNel 1948, in occasione dei lavori di restauro del duomo, danneggiato dai bombardamenti della Seconda guerra mondiale, superando numerose difficolt\u00e0 fu eseguito uno scavo completo di tutto il sottosuolo, ed in effetti furono rinvenuti resti di un tempio pagano, coincidente con il transetto della chiesa. \nIl tempio fu subito identificato con quello citato da Catullo e Giovenale e rappresentato nella scena 58 della Colonna Traiana. \nAlla scoperta segu\u00ec presto il primo studio dettagliato volto a comprendere la tipologia dell'edificio sacro. Tale studio ipotizzava per l'antico edificio la struttura di un tempio italico \"sine postico\" (cio\u00e8 senza colonnato posteriore) del III - II secolo a.C. e con un ingresso rivolto a nord-ovest, ossia verso il mare aperto. Tale ipotesi \u00e8 oggi considerata superata da tutti gli studiosi, a causa di notevoli incongruenze con le fondazioni. Per comprendere il motivo della formulazione dell'ipotesi del \"peripetro sine postico\", \u00e8 necessario rievocare il clima culturale dell'archeologia italiana della fine degli anni quaranta del Novecento. Si era in un'epoca in cui gli archeologi italiani finalmente riconoscevano all'arte romana una dignit\u00e0 precedentemente oscurata dal mito di quella greca. La tipologia del tempio \"periptero sine postico\" era in quegli anni assurta a simbolo della romanit\u00e0 e ci\u00f2 influenzava un'interpretazione a senso unico delle strutture templari di aspetto originario dubbio. Cos\u00ec era accaduto anche per il tempio anconitano.\nNel piazzale del Duomo, sconvolto dai bombardamenti della Seconda Guerra Mondiale, furono notate colonne di arenaria scanalate, allora interpretate come colonne del tempio greco.\nDea della buona navigazione o dea genitrice.\nSecondo un'ipotesi che ha dominato la storiografia sino a tutto il Novecento, seguita anche da alcuni studiosi moderni, Afrodite/Venere aveva nel tempio anconitano l'epiclesi o epiteto di \"euplea\" (\u0395\u1f54\u03c0\u03bb\u03bf\u03b9\u03b1, \"\u00c9uploia\"), ossia di \"dea della buona navigazione\", protettrice dei naviganti. La tesi \u00e8 basata soprattutto sul passo di Catullo (36, 11-15), in un contesto in cui Venere appare una divinit\u00e0 prettamente marina e il tempio di Ancona \u00e8 associato a quello di Cnido (Afrodite cnidia era chiamata dagli stessi Cnidi \"euplea\"). Parimenti l'associazione con il tempio di Afrodite a Idalio, sull'isola di Cipro, \u00e8 significativo in merito, dato che anche in quest'isola si ipotizza che fosse diffuso il culto della dea della buona navigazione. Infine si pu\u00f2 notare che gli altri templi citati da Catullo, insieme a quello di Ancona, sorgevano tutti in citt\u00e0 vicine al mare o poste direttamente sulla costa; nel caso di Cnido e di Idalio, poi, i templi sorgevano su promontori, come quello anconitano, in modo che i naviganti potessero vederli da lontano. L'idea di una divinit\u00e0 legata alla navigazione \u00e8 rafforzata dalla posizione dominante sul mare dell'edificio sacro anconitano. Secondo gli studiosi pi\u00f9 recenti, inoltre, l'epiclesi di \"euplea\" \u00e8 probabile anche per la compresenza, nella moneta greca di Ank\u00f3n, del profilo di Afrodite e di due stelle, identificate con i Dioscuri, protettori dei naviganti. \nSecondo altri studi, basati sull'analisi dell'immagine del tempio che compare nella scena 58 della Colonna Traiana, identificato con quello di Ancona, Venere aveva invece nel nostro caso l'attributo di \"Venus genetrix\", ossia di \"Venere genitrice\". Infatti, nella scena della colonna raffigurante Ancona, la statua della divinit\u00e0, che solitamente era collocata nella cella, \u00e8 esposta davanti al tempio e corrisponde alla tipologia della Afrodite \"Louvre-Napoli\", rappresentazione, appunto, di Venere genitrice.\nLa basilica di San Lorenzo.\nSopra al tempio classico venne costruita, nel VI secolo una basilica paleocristiana dedicata a San Lorenzo, di cui si conservano tracce importanti all'entrata della \"Cripta dei Protettori\". Era formata da tre navate con ingresso verso sud-est (dove attualmente \u00e8 presente la cappella del Crocifisso); se ne trovano testimonianze in alcuni lacerti musivi sotto al pavimento attuale; anche all'esterno delle mura del transetto sono presenti tracce dell'antica muratura, con ricorsi di mattoni e di arenaria.\nLa basilica di San Lorenzo, posta sulla sommit\u00e0 del colle Guasco, aveva il portale d'ingresso rivolto verso la citt\u00e0, alla quale verosimilmente la collegava l'attuale Scalone Nappi; faceva da contraltare alla prima chiesa cattedrale, situata fuori dalle mura.\nQuesta primitiva cattedrale era dedicata a Santo Stefano, in quanto sorta per custodire una sacra reliquia del santo: si trattava di una delle pietre con le quali il Protomartire era stato lapidato a Gerusalemme, raccolto da un marinaio presente all'evento e da questi poi donato alla comunit\u00e0 cristiana di Ancona. La reliquia, secondo la testimonianza di Sant'Agostino si dimostr\u00f2 ben presto miracolosa. Gli studiosi per secoli hanno cercato di identificare il primitivo luogo in cui la reliquia di Santo Stefano fosse custodita, ossia il primitivo luogo di culto cristiano di Ancona, sorto nell'epoca in cui ancora le persecuzioni non erano finite. La tradizione situa la prima cattedrale di Ancona sul colle Astagno, mentre recentemente alcuni la identificano nella basilica sottostante Santa Maria della Piazza.\nLa basilica di San Lorenzo diventa cattedrale.\nTra la fine del X secolo e l'inizio dell'XI Ancona inizi\u00f2 il suo cammino di repubblica marinara. Segno di questo evento fu la nuova funzione della chiesa, che divenne la nuova cattedrale della citt\u00e0, al posto di quella pi\u00f9 antica, dedicata a Santo Stefano. In questa occasione la chiesa venne ampliata, tra il 996 e il 1015, prolungando le tre navate preesistenti sino a corrispondere a tutto l'attuale transetto.\nFiniti i lavori, nel 1017 i corpi dei santi protettori San Marcellino e San Ciriaco vennero trasferiti nella cripta all'interno della basilica e per accoglierli fu costruita la \"Cripta dei Santi Protettori\".\nLa croce greca e la cupola.\nImportanti lavori di ampliamento vennero eseguiti tra la fine del XII secolo e la prima met\u00e0 del XIII secolo ad opera di Mastro Filippo. Si scelse di aggiungere un corpo trasversale ortogonale al preesistente, in modo da formare una croce greca, al centro della quale viene voltata una cupola. Venne inoltre aperto un nuovo ingresso principale verso sud-ovest. Con questa nuova geniale composizione la pianta della chiesa venne resa di tipo bizantino e rivolta verso il porto, sorgente del benessere di cui godeva ormai la citt\u00e0. Inoltre l'edificio sacro assunse la peculiarit\u00e0 di avere i bracci laterali sopraelevati, che vennero delimitati da preziosi plutei intarsiati tipici della tradizione artistica bizantina.\nNella met\u00e0 del Duecento, Margaritone d'Arezzo realizzato il protiro, con i monumentali leoni stilofori, divenuti in breve uno dei simboli della citt\u00e0. Inoltre, sempre nello stesso periodo, Margaritone sostituisce la cupola precedente con una pi\u00f9 alta e di stile gotico, i cui archi rampanti furono realizzati internamente per non alterare l'armonia romanica dell'esterno.\nTra il XIII e il XIV secolo la basilica venne dedicata al patrono di Ancona, San Ciriaco, martire e, secondo la tradizione, vescovo della citt\u00e0.\nPeriodo rinascimentale.\nNel XV secolo vennero costruiti il coro e le due adiacenti cappelle, in prosecuzione della navata centrale e delle navate laterali del braccio longitudinale. La basilica assunse allora l'aspetto che ancor oggi conserva. Nella cappella di sinistra (del Sacramento) lavorarono importanti artisti rinascimentali: Piero della Francesca affresc\u00f2 sulla parete uno \"Sposalizio della Vergine\" e Giovanni Dalmata realizz\u00f2 il monumento a Girolamo Ginelli.\nSempre nel XV secolo, papa Pio II mor\u00ec nell'episcopio che sorgeva a fianco della cattedrale (oggi sede del Museo Diocesano \"Don Cesare Recanatini\"), in attesa di partire per la crociata che aveva indetto per tentare di salvare i territori dell'ex-impero bizantino minacciati dai Turchi dopo la caduta di Costantinopoli. Dietro all'altare maggiore sono da allora tumulati i precordi del pontefice umanista.\nInterventi successivi e restauri.\nNella prima met\u00e0 del XVIII secolo vi lavor\u00f2 il grande architetto Luigi Vanvitelli, che risistem\u00f2 il braccio sinistro del transetto, ove progett\u00f2 la monumentale edicola, dove venne posta l'immagine votiva della Madonna del Duomo. Egli inoltre intervenne nel protiro, migliorandone la stabilit\u00e0 con l'aggiunta di due colonne dietro ai leoni stilofori.\nNel 1796, nell'imminenza dell'arrivo dell'esercito napoleonico, centinaia di fedeli furono testimoni del Prodigio della Madonna del Duomo.\nNel 1834 l'architetto anconetano Niccol\u00f2 Matas restaur\u00f2 l'edificio e fece nuovamente ricoprire di rame la cupola. Nel 1883 la basilica sub\u00ec un secondo restauro, assai imponente, ad opera di Giuseppe Sacconi, futuro soprintendente ai monumenti delle Marche e dell'Umbria dal 1891 al 1902, che la riport\u00f2 all'originario austero aspetto medievale, eliminando le decorazioni e gli intonaci sovrapposti nel corso dei secoli. In quell'occasione furono riscoperte le tracce della cattedra dell'XI secolo, cio\u00e8 dell'epoca in cui l'edificio sacro divenne cattedrale; ancor oggi i resti sono visibili dietro all'altare del braccio sinistro.\nIl primo giorno d'inizio della Prima guerra mondiale, il 24 maggio 1915, il bombardamento navale operato dalla flotta austro-ungarica inflisse gravi danni alla cappella del Sacramento, che venne restaurata e in parte ricostruita nel 1920; in quell'occasione forse andarono perduti gli affreschi di Piero della Francesca, che gi\u00e0 nel 1800 erano stati coperti da intonaco.\nNel 1926 il duomo fu insignito del titolo di Basilica pontificia.\nI bombardamenti aerei anglo-americani della Seconda guerra mondiale colpirono il transetto destro, che fu parzialmente distrutto, cos\u00ec come la sottostante \"Cripta delle Lacrime\", ove aveva sede il Museo di arte sacra. Le parti distrutte furono ricostruite per anastilosi, ossia riutilizzando le pietre originali. Il sacro edificio venne solennemente riaperto nel 1951. Durante i lavori di restauro furono scavati sotto l'edificio cristiano i resti del precedente tempio classico dedicato a Venere.\nIl terremoto del 1972 provoc\u00f2 danni di piccola entit\u00e0, a causa dei quali, tuttavia, la Cattedrale fu dichiarata inagibile e quindi interdetta al culto, per permettere di attuare gli imponenti lavori necessari per adeguare la basilica a severe norme antisismiche. Le reliquie di San Ciriaco e l'immagine della Madonna miracolosa furono traslate nella moderna Chiesa del Sacro Cuore, nel rione Adriatico, ove rimasero sino alla ripresa di funzionalit\u00e0 del Duomo, riaperto solennemente ai fedeli nell'autunno del 1977.\nDurante il periodo di chiusura della basilica, fu effettuata la ricognizione del corpo di San Ciriaco, che prov\u00f2 la verit\u00e0 dell'antica tradizione relativa al martirio con ingestione di piombo fuso.\nNel XXI secolo.\nTra il 1999 e il 2000 fu celebrato il millenario del duomo di Ancona; tale anniversario non era riferito alla data di costruzione dell'edificio sacro, il cui primo nucleo risale al IV secolo, ma al momento in cui esso divent\u00f2 cattedrale. Le celebrazioni culminarono con la visita nel capoluogo dorico di papa Giovanni Paolo II che vi celebr\u00f2 messa. Nell'occasione l'arcidiocesi di Ancona e il comune dorico organizzarono la mostra \"Ancona e la sua cattedrale, rappresentazioni grafiche nel tempo\".\nDal 3 all'11 settembre 2011 la cattedrale \u00e8 stata al centro delle celebrazioni del Congresso eucaristico nazionale con la visita di papa Benedetto XVI.\nArchitettura.\nIl duomo rappresenta un alto esempio di arte romanica a cui si mescolano elementi bizantini e gotici; costituisce uno dei pi\u00f9 importanti esempi di questo stile in Italia.\nFacciata, protiro e portale.\nLa facciata, tripartita, \u00e8 preceduta da un'ampia scalinata, al di sopra della quale si alza il duecentesco protiro di Margaritone d'Arezzo. Si presenta strombato, ancora di stile romanico, formato da un arco a sesto pieno sorretto da quattro colonne. Quelle anteriori poggiano su leoni di marmo rosso di Verona, mentre quelle posteriori, aggiunte in seguito dal Vanvitelli, poggiano su basamento. Il leone di sinistra tiene fra le zampe un ariete, mentre quello di destra nella stessa posizione ha un serpente alato, che lo morde sulla gola. Nel sottarco sono quattro rilievi rappresentati i simboli degli Evangelisti. Il portale, attribuito a Giorgio da Como, (1228 circa), \u00e8 in stile romanico-gotico e costruito in pietra bianca del Conero e marmo rosso di Verona. Presenta una profonda strombatura ed \u00e8 ornato di fasci di colonne reggenti una serie di archi ogivali nel cui giro sono rilievi con immagini simboliche: busti di santi, figure di animali reali e fantastici, motivi vegetali. Al di sopra del protiro si trova un grande oculo con cornice romanico-lombarda e, ai lati, due monofore.\nEsterni.\nTutt'intorno, l'edificio si presenta come una poderosa e luminosa massa in pietra bianca del Conero e (nella facciata principale) in marmo greco, movimentata dalle absidi sporgenti dai transetti e dall'alzarsi del piano della navata mediana; il tutto \u00e8 incentrato sullo slancio della cupola nella crociera. \nUna fine decorazione ad archetti pensili di gusto lombardo profila tutte le superfici e crea bei giochi di chiaroscuri.\nIsolato dal corpo principale sorge il campanile di cui si hanno notizie fin dal 1314 e che sorge sulla base di una torre militare tardo-duecentesca. Si hanno notizie di un grande orologio posizionato sulla facciata rivolta verso la sottostante piazza del Senato, risalente all'XI secolo e poi rimosso. Le monofore sotto la cella campanaria furono riaperte negli anni '60 del secolo scorso, dopo essere state obliterate nel secolo XVI per ragioni statiche a seguito di un incendio provocato da una negligenza del sacrista, lavori che dovettero essere risarciti con la perdita delle porte di bronzo che da allora non fecero pi\u00f9 mostra nel portale principale del tempio.\nCupola.\nSan Ciriaco vanta una delle pi\u00f9 antiche cupole medievali d'Italia. Di forma ogivale con tamburo dodecagonale poggiante su una base quadrata decorata ad archetti, venne alzata nell'incrocio dei bracci nel XIII secolo; da alcuni viene attribuita a Margaritone d'Arezzo (1270). Rappresenta uno degli sporadici esempi nell'architettura del periodo, insieme alle venete Basilica di Sant'Antonio di Padova e Basilica di San Marco a Venezia, nelle quali si vede una cupola posta a coronamento di una chiesa, e non di un battistero. \nNel XVI secolo venne realizzata la copertura in rame che ancor oggi la caratterizza nel panorama cittadino.\nInterno.\nL'interno \u00e8 a croce greca a tre navate. Le colonne sono romane di reimpiego e terminano su bei capitelli, alcuni dei quali bizantini. Al centro della crociera \u00e8 la slanciata cupola dodecagonale costolonata, con pennacchi sorretti da figure bizantineggianti di angeli oranti. La cupola poggia su pilastri cruciformi polistili; gli archi rampanti che la collegano alle pareti esterne hanno la peculiare caratteristica di essere posti all'interno e non all'esterno della costruzione, come di consueto negli edifici gotici; probabilmente ci\u00f2 \u00e8 stato attuato per non alterare l'armonia della costruzione romanica, gi\u00e0 completa nel momento della costruzione della cupola. Il braccio longitudinale termina con il coro, oggi coperto dal settecentesco altare maggiore.\nI bracci laterali dei transetti terminano con presbiteri sopraelevati su cripte e terminanti con absidi; il braccio centrale del presbiterio ha forse perso l'abside originale durante i lavori di ampliamento attuati nel XV secolo. Le navate centrali sono coperte da pregiate volte lignee a carena di nave rovesciata, tipiche anche dell'arte veneziana; queste volte sono dipinte a motivi geometrici e risalgono al XV secolo.\nBraccio longitudinale.\nSi segnalano i seguenti monumenti sepolcrali collocati nel braccio longitudinale: \nTransetto destro.\nIl transetto destro ospita la \"Cappella del Crocifisso\", i cui parapetti sono composti da preziosi plutei risalenti al 1189, opera di un maestro Leonardo. Essi riportano figure di santi, profeti e animali simbolici.\nLe immagini a sinistra della scalinata sono: \nLe immagini a destra della scalinata sono invece:\nTransetto sinistro.\nIl transetto sinistro ospita la \"Cappella della Madonna\", con sfarzosa edicola marmorea del 1739, opera dell'architetto Vanvitelli e ospitante la venerata immagine seicentesca della \"Regina di tutti i Santi\". Questa immagine venne donata da un mercante veneziano alla citt\u00e0 come ex-voto per uno scampato naufragio al largo della citt\u00e0 ed \u00e8 stata al centro del miracolo mariano di San Ciriaco.\nLe cripte.\nNel duomo di San Ciriaco sono presenti due cripte, poste sotto gli altari laterali: la Cripta delle Lacrime e la Cripta dei Santi Protettori.\nLa \"Cripta delle Lacrime\" si trova sotto la cappella del Crocifisso, a destra rispetto all'ingresso, oggi chiusa al pubblico, conserva le tombe di alcuni dei vescovi della Diocesi di Ancona-Osimo. Fino al 1943 era la sede della prima raccolta di antichit\u00e0 cristiane, confluite dopo la guerra nel vicino museo. Venne devastata in seguito ai bombardamenti della seconda guerra mondiale, ed \u00e8 stata ricostruita con i materiali originari. Da essa \u00e8 possibile accedere alla zona archeologica del tempio di Afrodite e della basilica di San Lorenzo.\nLa \"Cripta dei Santi Protettori\" si trova invece sotto la cappella della Madonna Regina di tutti i Santi, a sinistra rispetto all'ingresso principale. \u00c8 cos\u00ec detta perch\u00e9 contiene le spoglie dei santi patroni della citt\u00e0, custodite in preziose urne. Quella di San Ciriaco \u00e8 in marmo imezio, quelle di San Liberio e San Marcellino, in diaspro tenero di Sicilia. In questa cripta sono conservate anche l'urna del beato Antonio Fatati e le ceneri di Santa Palazia. \nLe urne dei Santi Protettori furono disegnate e realizzate dallo scultore Gioacchino Varl\u00e8 tra il 1757 e il 1760 con una fastosa decorazione a festoni bronzei dorati\nLe pitture.\nLa Cattedrale non presenta una grande presenza di dipinti al suo interno; la maggior parte di questi si trova nella zona absidale, eccezion fatta per il miracoloso quadro della Madonna Regina di tutti i Santi, collocato nella rispettiva cappella.\nSull'altare maggiore si trova collocato \"Il Cristo Risorto\", dipinto realizzato dal bolognese Ercole Fava, in sostituzione di uno stucco, raffigurante un soggetto analogo, di Pellegrino Tibaldi. Ai lati, sopra al retrostante coro ligneo, si trovano due tele del pittore anconetano Domenico Simonetti, detto il Magatta: \"L'incoronazione della Vergine Assunta\" e \"L'apparizione della vera Croce a San Ciriaco vescovo tra i Santi Marcellino vescovo, Liberio Monaco, Palazia e Lorenza\"\".\"\nAlla destra dell'altare maggiore, nella cappella di San Lorenzo, \u00e8 collocato \"Il martirio di San Lorenzo\". Il dipinto \u00e8 la fedele copia dell'originale dipinto da Francesco Podesti, andato perduto in seguito ai bombardamenti del 1943.\nNella cappella del Santissimo Sacramento, a sinistra dell'altare, \u00e8 collocata la tela di Filippo Bellini \"Celebrazione della S. Messa per le anime del Purgatorio\"\".\"\nSopra la porta che conduce alla sagrestia si trova invece la tavola Cinquecentesca di Luca d'Ancona, \"Madonna col Bambino e i santi Ciriaco e Primiano\".\nEra presente anche un dipinto di Piero della Francesca, uno \"Sposalizio della Vergine\", sull'altare di San Giuseppe della cappella del SS. Sacramento, coperti di intonaco nel 1821.\nProdigio della Madonna del Duomo.\nIl quadro della \"Madonna Regina di tutti i Santi,\" chiamata dagli anconetani \"Madonna del Duomo\", venne donato alla Cattedrale di Ancona nel 1615 da un marinaio veneziano, come ringraziamento per aver salvato suo figlio dal mare in tempesta. Da allora il quadro della Vergine \u00e8 oggetto di profonda devozione da parte di molti fedeli anconetani.\nAlcuni cronisti parlano di un miracolo avvenuto la sera del 25 giugno 1796, davanti ad alcuni fedeli che stavano recitando le litanie alla Madonna. Secondo queste cronache il quadro avrebbe aperto gli occhi e sorriso, anche nei giorni seguenti. In quel periodo si era diffusa in citt\u00e0 la notizia della vittoria di Napoleone Bonaparte e la firma dell'armistizio che prevedeva la cessione di Bologna, Ferrara ed Ancona e la possibilit\u00e0, da parte dei francesi, di confiscare i beni della Chiesa.\nIn base alla testimonianza del Vicario Generale e di altri testimoni, la Chiesa cattolica, ancora sotto minaccia napoleonica, decise di interpretare il prodigio come una protezione dal cielo sulla citt\u00e0, sperando di rinforzare gli animi della fazione anti-francese.\nL'11 gennaio 1797 Napoleone Bonaparte, arrivato ad Ancona, decise di non confiscare i gioielli e gli ornamenti del Duomo. Secondo alcuni storici ci\u00f2 fu dovuto ad un mero calcolo politico: i francesi volevano evitare attriti con la fazione cattolica della citt\u00e0, cercando di trovare un accordo con essa. Tra l'altro un esponente della municipalit\u00e0 filofrancese, l'israelita Sansone Costantini sembra influ\u00ec positivamente per la salvaguardia del simulacro, memore della reazione della gente del porto subita anni addietro a causa della rimozione da lui effettuata di un'immagine della Vergine gi\u00e0 posta all'esterno di una casa che aveva acquistato. Per altri questa decisione fu presa per un intervento divino.\nIl 13 maggio 1814 papa Pio VII incoron\u00f2 il prodigioso quadro.\nIl furto del quadro.\nLa notte tra il 16 e il 17 dicembre 1936 il quadro di \"Maria Regina di tutti i Santi\" custodito presso l'episcopio fu rubato da ignoti e ritrovato un mese dopo circa, spogliato degli ornamenti, nella cappella di Tor Mezzavia di Albano Laziale. Fu riportato ad Ancona il 31 gennaio 1937.\nL'immagine del Duomo come simbolo della citt\u00e0.\nLa cattedrale di San Ciriaco \u00e8 da sempre il simbolo religioso della citt\u00e0 di Ancona, come l'Arco di Traiano ne \u00e8 il simbolo laico; infatti, entrambi per la loro posizione affacciata sul mare rappresentano i primi punti di riferimento ragguardevoli della citt\u00e0 che il viaggiatore nota avvicinandosi al porto. Ci\u00f2 a maggior ragione fino al 1789, quando per volont\u00e0 di papa Pio VI venne aperta la strada litoranea, chiamata in onore del pontefice \"Strada Pia\" (oggi Via Marconi e, poi, via XXIX Settembre), che consent\u00ec finalmente un agevole accesso da terra ad Ancona.\nFino a quel momento, a parte la ripida salita fino alla Porta Capodimonte (oggi non pi\u00f9 esistente) sulla sommit\u00e0 del colle Astagno e l'ancor pi\u00f9 ripida discesa dell'attuale Via Cialdini (che costituiva praticamente l'unico accesso ad Ancona via terra), il modo pi\u00f9 semplice per raggiungere la citt\u00e0 era dal mare.\nLa posizione inusuale del Duomo, sulla cima di una collina protesa sul mare, l'ha trasformato in un sorta di faro che, oltre a rassicurare i naviganti di stare per raggiungere un approdo sicuro, spargeva tutt'attorno la luce della spiritualit\u00e0 che da esso si promanava.\nQuesta caratteristica della cattedrale anconetana non poteva non impressionare gli artisti, sempre alla ricerca di elementi da utilizzare a scopo simbolico nei loro dipinti, e ci\u00f2 anche quando questi elementi non erano frutto di un'osservazione diretta, ma di racconti riferiti da terzi.\nIl dipinto \"\"Pio II giunge ad Ancona per dare inizio alla crociata\", facente parte del ciclo dedicato alla vita del papa Enea Silvio Piccolomini, affrescato dal Pinturicchio tra il 1502 e il 1507 nella Libreria Piccolomini del Duomo di Siena, ricorda l'ultima impresa di Pio II che, ormai vecchio e ammalato, il 18 giugno 1464 si rec\u00f2 da Roma ad Ancona per condurre di persona l'esercito destinato a partire dal porto dorico per la crociata da lui promossa, vincendo la ritrosia dei principi europei, contro i Turchi Ottomani che avevano conquistato definitivamente Costantinopoli e stavano per prendere possesso di tutto l'Impero bizantino, sotto la guida di Maometto II. Esercito crociato che poi, a seguito della morte del papa ad Ancona il 14 agosto 1464, immediatamente si sciolse.\nIl pontefice \u00e8 mostrato sul trono, mentre sembra impartire degli ordini. La tradizione riconosce vari ritratti nell'affresco: a sinistra, il doge veneziano Cristoforo Moro inginocchiato e Tommaso Paleologo, desposta spodestato di Morea, in piedi con un copricapo azzurro e la lunga barba rossa; a destra, i dignitari orientali Hassan Zaccaria, principe di Samo spodestato, in ginocchio, e, in piedi, Cem, il figlio del sultano tenuto come ostaggio a Roma.\nAlcuni sostengono che Pinturicchio copi\u00f2 le vesti orientali dai disegni che Gentile Bellini fece a Costantinopoli durante un suo viaggio; in realt\u00e0 la stessa corte pontificia dell'epoca avrebbe potuto offrire a Pinturicchio lo spunto con la presenza di numerosi ospiti esotici.\nSullo sfondo ci sono il porto di Ancona, con le galee veneziane in arrivo dal mare, le mura trecentesche della citt\u00e0 e l'arco di Traiano, e il colle Guasco con sulla sommit\u00e0 la cattedrale di San Ciriaco, che il pittore perugino rappresenta in forma fantastica, in stile rinascimentale, privandola della caratteristica cupola bizantina e dei suoi caratteri pi\u00f9 gotici e inserendo un altissimo campanile.\nPi\u00f9 fedele all'originale sono le rappresentazioni del Duomo dorico nei dipinti di Vittore Carpaccio.\nNella \"\"Predica di santo Stefano\" del 1514, oggi conservato al Museo del Louvre di Parigi, parte del ciclo dei cinque teleri (di cui uno perduto) eseguiti dal pittore veneto per la Scuola di Santo Stefano di Venezia, dietro il Santo che predica in piedi su un rudere di una struttura architettonica, \u00e8 ritratto un insieme di edifici all'orientale intonacati di bianco, con cupolette e altre invenzioni architettoniche, che dovrebbe rappresentare una Gerusalemme di fantasia. Tra questi edifici \u00e8 riconoscibilissimo l'anconetano arco di Traiano, cos\u00ec come nella struttura con cupola e torre al fianco in cima alla collina \u00e8 agevole individuare un'immagine rielaborata della cattedrale di San Ciriaco.\nOltre ai due citati dipinti, i pi\u00f9 famosi per l'importanza degli autori, il Duomo di Ancona \u00e8 stato raffigurato innumerevoli volte da artisti locali o nelle mappe illustrate della citt\u00e0.\nEventi bellici.\nLa vicinanza al porto e il suo ruolo di simbolo della citt\u00e0 causarono al Duomo le distruzioni di cui fu oggetto durante i due conflitti mondiali.\nGi\u00e0 durante l'assedio di Ancona del 1860 la cattedrale potrebbe essere stata oggetto di lesioni attribuibili ad alcuni tipi di proiettili conici usati nel corso dell'attacco piemontese alla citt\u00e0.\nAll'alba del primo giorno del conflitto tra Italia ed Austria nella prima guerra mondiale, il 24 maggio 1915, la marina imperiale austro-ungarica si mosse dal porto dalmata di Pola e, giunta davanti alla costa adriatica italiana inflisse gravi danni alle citt\u00e0 rivierasche, del tutto impreparate a fronteggiare tale attacco-lampo. Il porto e la citt\u00e0 di Ancona, importante centro militare della Regia Marina, subirono un pesante bombardamento dal mare, dalle quattro alle sei del mattino, ad opera del cacciatorpediniere \"Dinara\" e della nave silurante \"Tb 53T\", a seguito del quale morirono 63 persone, tra militari e civili italiani. Gli austriaci colpirono il cantiere navale e la cappella del Santissimo Sacramento del Duomo di San Ciriaco, che venne seriamente danneggiata da otto cannonate austriache.\nDopo quella del 16 ottobre 1943 il 1\u00ba novembre i bombardieri alleati effettuarono un'ulteriore incursione aerea sul centro storico di Ancona: tre grosse formazioni di 24 apparecchi quadrimotori ciascuno, per pi\u00f9 di un'ora bombardarono la citt\u00e0.\nIn un solo giorno morirono 2.000 persone e venne distrutta un\u2019ala della Cattedrale di San Ciriaco.\nI danni subiti dalla Cattedrale di San Ciriaco vennero evidenziati in un francobollo della seconda serie propagandistica \"Monumenti distrutti\" di 10 valori pi\u00f9 un espresso, emessa dalle Poste della Repubblica Sociale Italiana tra l'agosto 1944 e il marzo 1945. La prima tiratura del francobollo fu stampata il 27.10.1944 in 2.000.000 di esemplari su fogli doppi da 100 pezzi l'uno, in rotocalco senza filigrana, dalla sezione di Novara dell'Istituto Poligrafico dello Stato, in color seppia, valore 5 centesimi.\nNel film \"Ossessione\", capolavoro di Luchino Visconti (1943), considerato il primo film neorealista, una delle sequenze centrali \u00e8 stata girata sul piazzale del Duomo.\nIl protagonista Gino (Massimo Girotti) e il suo amico \"lo spagnolo\" (Elio Marcuzzo) si siedono con le gambe a penzoloni sul muretto del belvedere del piazzale del Duomo. Lo sguardo sognante di Gino, perso a scrutare l\u2019orizzonte lontano alla ricerca di uno spazio interiore nel quale rifugiarsi e porre fine alla sua esistenza vagabonda, riassume forse l\u2019aspetto peculiare dell\u2019Ancona cinematografica: citt\u00e0 di mare, levantina, terra di confine di una geografia ideale, linea di cesura tra la nebbiosa Pianura Padana e il caldo Mediterraneo che qui inizia a manifestarsi compiutamente. Da qui, dal sagrato del Duomo medievale di San Ciriaco, dall\u2019alto del colle Guasco, la macchina da presa scorre in panoramica sulle banchine del porto ingombro di traghetti e navi passeggeri. Quindi il porto, non-luogo per antonomasia, diviene, con il suo bellissimo anfiteatro naturale, riferimento filmico ricorrente, margine tra la terra e il mare, limite estremo, quello che nella fuga di Gino sar\u00e0 anche porta d\u2019ingresso verso un dramma esistenziale che trover\u00e0 la sua conclusione nella tragedia.\nNello sfondo dell'inquadratura si nota sul colmo del tetto della cattedrale un personaggio vestito di chiaro, in compagnia di alcuni operai: si tratta dell'allora trentacinquenne Riccardo Pacini, soprintendente ai monumenti che proprio nel 1942 fu richiamato ad Ancona per guidare le attivit\u00e0 a protezione e salvaguardia degli edifici dorici dal rischio dei bombardamenti. Del Duomo venne \"imballato\" il protiro principale, ed \"evidenziato\" il tetto del braccio sopra il coro con un rettangolo orlato di giallo con all'interno due campi bianco e nero suddivisi da diagonale (simbologia per segnalare gli edifici monumentali, come le croci bianche sui tetti per gli edifici di genere sanitario ed ospedaliero). La sequenza del film continua e, con essa, questo sguardo cinematografico su Ancona, quasi un lungo piano-sequenza, che riprende il campanile del Duomo e l\u2019edificio che gli stava accanto (oggi non pi\u00f9 esistente) incluso negli antichi annessi di servizio alla cattedrale e addossato all\u2019impianto probabilmente parte della chiesa medievale di Santa Maria di Nazareth. Lo sfondo e le soggettive cambiano continuamente: viene inquadrata la parte superiore dell\u2019antica chiesa di Santa Maria in Curte, distrutta, pochi mesi dopo le riprese, dal pesante bombardamento aereo alleato del 1\u00ba novembre 1943 (che causer\u00e0 centinaia di vittime), cos\u00ec come alcune vie dei rioni di Ancona affacciantisi sul porto che fanno da sfondo ad altre scene del film.\nCon il prezioso supporto della memoria filmica Visconti ha potuto fissare su pellicola immagini della fiera di San Ciriaco, di salite, scalinate e di alcuni dei luoghi pi\u00f9 antichi e caratteristici del centro storico di Ancona non pi\u00f9 visibili altrimenti, per cui il film \u00e8 divenuto una preziosa testimonianza visiva di come si presentava la citt\u00e0 prima che la guerra ne modificasse l'aspetto.\nAncora oggi sul Duomo di Ancona, lato cantiere navale, si possono vedere alcune lesioni belliche apparentemente riferibili a danni da schegge da bombardamento, che potrebbero risalire al periodo relativo al secondo conflitto mondiale."}
{"id": "1027038", "revid": "3871", "url": "https://it.wikipedia.org/wiki?curid=1027038", "title": "Hadiboh", "text": ""}
{"id": "1027042", "revid": "767487", "url": "https://it.wikipedia.org/wiki?curid=1027042", "title": "Teoria ergodica", "text": "La teoria ergodica (dal greco \u1f14\u03c1\u03b3\u03bf\u03bd \"\u00e9rgon\", lavoro, energia e \u1f41\u03b4\u03cc\u03c2 \"hod\u00f3s\" \u00abvia, percorso\u00bb) si occupa principalmente dello studio matematico del comportamento medio, a lungo termine, di sistemi dinamici.\nDescrizione.\nIl termine \"ergodico\" \u00e8 stato introdotto da Ludwig Boltzmann (1844-1906) con riferimento ai sistemi meccanici complessi capaci di assumere spontaneamente tutti gli stati dinamici microscopici compatibili con il loro stato macroscopico. Le particelle costituenti il sistema, cio\u00e8, assumono ogni insieme di valori istantanei di posizione e velocit\u00e0 le cui caratteristiche medie corrispondono allo stato macroscopico del sistema. \nL'ipotesi ergodica, una formulazione pi\u00f9 tecnica, \u00e8 stata proposta da Josiah Willard Gibbs (1839-1903). Essa prevede che la media temporale di una propriet\u00e0 del sistema sia equivalente alla media istantanea della medesima propriet\u00e0 nell'insieme canonico quando il numero degli stati tende all'infinito. \nSe lo stato del sistema \u00e8 rappresentato con un punto che si muove in un opportuno spazio delle fasi, e vincolato da considerazioni energetiche su una particolare superficie immersa in esso, l'ipotesi ergodica assicura che il punto finirebbe col passare prima o poi per tutti i punti della superficie. Questa congettura si \u00e8 dimostrata falsa se applicata alla generalit\u00e0 dei sistemi meccanici per i quali era stata formulata, per cui si \u00e8 cominciato a parlare di \"sistemi quasi-ergodici\", che hanno la propriet\u00e0, pi\u00f9 debole, di passare per stati \"arbitrariamente prossimi\" agli stati microscopici compatibili con l'energia totale.\nBiliardo bidimensionale.\nUn modello semplice per visualizzare l'ipotesi ergodica \u00e8 costituito dal biliardo bidimensionale, un sistema dinamico in cui si considera il moto di una palla con velocit\u00e0 assegnata in una certa porzione del piano euclideo, che rimbalza elasticamente sul bordo di questa porzione. Secondo l'ipotesi ergodica la palla dovrebbe passare per ogni posizione possibile sulla porzione di piano assegnata. Questo modello \u00e8 particolarmente semplice sia perch\u00e9 il moto avviene nel piano, sia perch\u00e9 la conservazione dell'energia \u00e8 limitata alle considerazioni sulla sola energia cinetica. \nTuttavia anche nel caso di porzioni molto semplici, come il biliardo triangolare, le dimostrazioni di propriet\u00e0 ergodiche non sono banali e richiedono un formalismo matematico piuttosto sviluppato."}
{"id": "1027048", "revid": "36426", "url": "https://it.wikipedia.org/wiki?curid=1027048", "title": "Palazzo Firrao", "text": "Palazzo Firrao \u00e8 un edificio barocco ubicato in via Santa Maria di Costantinopoli 98 a Napoli.\nStoria.\nLa fabbrica originaria risale alla seconda met\u00e0 del millecinquecento e fu edificata da Giulio Cesare di Capua, principe di Conca, a seguito dell'allargamento delle mura cittadine voluto dal vicer\u00e9 Pedro \u00c1lvarez de Toledo y Z\u00fa\u00f1iga duca d'Alba; cos\u00ec come tutti i palazzi sul lato ovest di via Santa Maria di Costantinopoli, fu edificata con una pianta ad U, con una facciata di rappresentanza sulla strada pubblica e due ali laterali che si protendevano sul retrostante giardino, confinante con le nuove mura. In quel periodo la zona era al centro di un progetto di riqualificazione, in particolare con il collegamento con via Toledo e con il Largo del Mercatello (oggi, piazza Dante), attraverso l'apertura del torrione angioino che diventava Port'Alba. Tra il 1631 ed il 1636 veniva allargata la sede stradale ed in quegli stessi anni furono rifatte alcune delle facciate che ivi prospettavano.\nIl principe di Conca nel 1610 vendette l\u2019immobile a GIacomo Zattera, Barone di Marigliano, il quale mor\u00ec poco pi\u00f9 tardi lasciando l\u2019immobile in eredit\u00e0 al figlio Cesare Zattera ancora minorenne. Nel 1621 l'edificio fu acquistato dal principe Cesare Firrao che aveva trasferito la famiglia a Napoli, aggregando il Casato al Patriziato napoletano del Seggio di Porto; i Firrao erano nel Seicento in forte espansione sociale ed economica: nel 1620 Cesare era stato insignito del titolo di principe di Luzzi e nominato montiero maggiore della Real corte di Filippo III di Spagna. Tommaso Firrao (1615-1660) aggiunse il titolo di Principe di Sant'Agata.\nLe trasformazioni volute dal nuovo proprietario interessarono prevalentemente la facciata monumentale, rifatta per raccontare la potenza ed il fasto del casato Firrao e la sua fedelt\u00e0 agli Asburgo; i Firrao mostrarono cos\u00ec il loro status attraverso diverse costruzioni o opere dedicate alla loro nobile famiglia; oltre al palazzo, infatti, essi vollero per s\u00e9 anche una cappella di famiglia, acquistata quest'ultima presso la basilica di San Paolo Maggiore.\nIl palazzo rischi\u00f2 di andare distrutto durante i moti del 1647 a causa del ruolo assunto dal principe di Sant'Agata rispetto alla monarchia, e fu solo grazie all'intervento provvidenziale del cardinale Filomarino che fu possibile evitare il peggio. \nSuccessivamente pass\u00f2 in propriet\u00e0 dei principi Sanseverino di Bisignano a seguito del matrimonio nel 1789 tra Tommaso Sanseverino e Livia Firrao, figlia di Tommaso Firrao (dal 1798 Vicer\u00e9 di Sicilia) ed ultima erede del casato Firrao. I Sanseverino di Bisignano, di cui si conserva ancora oggi lo stemma dipinto sotto la volta dell'androne, vi abitarono fino alla morte dell'ultimo discendente, Luigi Sanseverino.\nPer oltre un secolo \u00e8 stato condotto in locazione dall'ARIN (Azienda Risorse Idriche Napoletana); nel 2005 \u00e8 stato destinato nuovamente ad uso residenziale.\nDescrizione.\nSi discute della paternit\u00e0 della facciata barocca del fabbricato; si ritiene prevalentemente che l'intervento, iniziato intorno al 1635 ed ultimato solo nel 1645, fu progettato ed avviato da Cosimo Fanzago e poi realizzato dalla medesima squadra di marmorari e scultori impiegati negli stessi anni nella cappella Firrao in San Paolo Maggiore: \"\"l'aspetto estraniante di questa composizione di facciata rispetto ad altre opere fanzaghiane \u00e9 dato dal riconoscere i suoi temi e non la sua mano, quasi che altri avessero usato un suo disegno, od i suoi motivi ornamentali, componendoli in uno spazio troppo vincolante per la sua esuberanza espressiva\".\" E\u2019 oramai stato acclarato sia il rapporto conflittuale di Cesare Firrao con Cosimo Fanzago, sia l\u2019esecuzione o ultimazione dei lavori ad opera di Jacopo Lazzari, Dionisio Lazzari, Simone Tacca, Francesco Valentino e Giulio Mencaglia.\nL'intero apparato decorativo della facciata \u00e8 in piperno e marmo pregiato mentre i paramenti murari sono in mattoni pieni. La facciata si compone di quattro livelli; si innalza su una base di piperno intervallata, ai piani terra e primo, da sei paraste bugnate con capitelli ionici; le tre finestre per lato al pian terreno sono sormontate da timpani spezzati mentre al primo piano sono in cornici cinquecentesche. Le due finestre, agli estremi destro e sinistro del pian terreno, contengono, ciascuna, una statua femminile.\nLe finestre del primo e del secondo livello sono disposte in simmetria con il portale, composto da due enormi lesene sormontate da un timpano spezzato. Al di sopra del portale troneggiano due figure, di Jacopo Lazzari, di stampo classicheggiante: la \"Magnanimit\u00e0\", poggiata su un felino mentre imbraccia una cornucopia, e la \"Liberalit\u00e0\" anch'essa dotata di cornucopia ed accompagnata da un'aquila.\nIl piano nobile si sviluppa su un'altezza di nove metri e presenta sette finestre rettangolari (di cui due con balconi risalenti al cinquecento) intervallate da otto panoplie decorate con trofei militari. Le finestre sono sormontate da timpani spezzati con clipei con busti marmorei della casata Asburgo, scolpiti da Giulio Mencaglia, che da sinistra a destra rappresentano: Filippo IV, Filippo II, Ferdinando II, Carlo V, Ferdinando III, Filippo III e Carlo II. Taluni di tali busti mascherano piccole finestre semicircolari. Ai lati, otto lesene si allargano in alto verso capitelli che sorreggono, al livello superiore ed ultimo, degli elementi allegorici: due leoni rampanti sopra corone, due tralci di vite e due cavalli rampanti. Ognuna delle basi, su cui poggiano tali elementi, reca dei cartigli con un gruppo di parole che formano la seguente oscura locuzione:\nL'ultimo livello presenta sette finestre ad arco tondo ed \u00e8 coronato da un cornicione a mensole fortemente aggettante: tutti tali elementi risalgono all'edificazione cinquecentesca. \nAll'interno del palazzo si pu\u00f2 ancora ammirare lo scalone cinquecentesco nell'ala sud, che prospetta sul cortile con tre aperture per piano costituite da una finestra architravata e due archi ai lati. L'apertura della scala al piano terra \u00e8 sormontata da una pensilina in ferro battuto con ricchi motivi ornamentali tardottocenteschi. \nNel 2019 la Soprintendenza Archeologia Belle Arti e Paesaggio ha autorizzato l\u2019installazione di un\u2019opera d\u2019arte contemporanea, un cancello in ferro battuto e vetro fuso come bronzo realizzato da Mimmo Paladino a chiusura dell\u2019androne del fabbricato. L\u2019opera ed il contesto monumentale dell\u2019intervento presentano interessanti similitudini con il cancello dell\u2019orto di Santa Croce in Gerusalemme a Roma, realizzato nel 2007 da Jannis Kounellis. \nLa scultura dell'artista sannita diventa il diaframma tra la citt\u00e0 e il cortile del palazzo: tessuto quasi come un ricamo di numeri e profili di volti, segni tipici del linguaggio paladiniano, il cancello lascia trapelare le facciate interne e il fondo intenso di vegetazione caratteristico dei giardini dei palazzi del centro storico napoletano. Il disegno a colpo d'occhio, considerata la policromia dei vetri e le volute dell'acciaio piegato e ripiegato, fa cenno alle architetture e alle pitture art nouveau. Qui, come sempre accade nell'opera di Paladino, lo stile \u00e8 solo citato. Le linee flessuose e i colori ricchi, a ben vedere, costruiscono figurazioni che hanno a che fare con l'immaginario popolare. I numeri della tombola e i volti di vetro che si affollano, cos\u00ec come i listelli geometrici illuminati dalla luce del sole, sono anche e soprattutto un'idea di Napoli: memoria, riti, moltitudini, energia, linguaggio, arte. \nL\u2019innesto di un\u2019opera di arte contemporanea conferma la felice stratificazione di linguaggi, stili e materiali che costituisce l\u2019unicit\u00e0 di palazzo Firrao. "}
{"id": "1027061", "revid": "8911", "url": "https://it.wikipedia.org/wiki?curid=1027061", "title": "Dreadlock", "text": ""}
{"id": "1027065", "revid": "767487", "url": "https://it.wikipedia.org/wiki?curid=1027065", "title": "Heartbreakers - Vizio di famiglia", "text": "Heartbreakers - Vizio di famiglia (\"Heartbreakers\") \u00e8 un film del 2001 diretto da David Mirkin, con Sigourney Weaver e Jennifer Love Hewitt.\nLe riprese del film si sono svolte dal 24 aprile 2000 al 1\u00ba agosto 2000.\nTrama.\nMax (Maxine) e Page sono madre e figlia, esperte nel circuire uomini facoltosi. Max riesce sempre a farsi sposare, mentre Page ha il compito di sedurre i \"patrigni\" in modo che la madre possa ottenere un veloce e redditizio divorzio. Ma non tutto fila secondo i piani. Un'agente del fisco (che, si scoprir\u00e0 dopo, \u00e8 stata ingaggiata da Max) avvisa le due donne che queste hanno un debito con lo Stato. Con gli ultimi 1300 dollari rimasti, vanno in una localit\u00e0 esclusiva, piena di ricchi scapoli. Max sceglie un vecchio che ama fumare e si finge una donna russa, Ulga Yevanova . Incontrer\u00e0 un ostacolo, la domestica, che per\u00f2 subito riuscir\u00e0 a mandare via.\nPage, invece, decide di dividersi dalla madre e cerca cos\u00ec di far innamorare di lei un quarantenne che vive ancora con la madre, ma si ritrova ad amare il proprietario di un bar sulla spiaggia. Quando scopre che gli vogliono dare 3 milioni di dollari per vendere il locale, Page lascia perdere il suo vecchio obiettivo e ammalia il giovane imprenditore. Ma finisce per innamorarsene e Max lo scopre, costringendola a lasciare il suo ragazzo. L'obiettivo scelto da Max muore poco dopo la proposta di matrimonio e cos\u00ec mamma e figlia rimangono senza possibilit\u00e0. A complicare le cose \u00e8 l'arrivo dell'ultimo marito di Max, che l'ama ancora, nonostante il matrimonio sia durato solo 17 ore."}
{"id": "1027079", "revid": "640389", "url": "https://it.wikipedia.org/wiki?curid=1027079", "title": "Ashikaga Yoshimochi", "text": "Figlio di Ashikaga Yoshimitsu, fu il quarto sh\u014dgun dello shogunato Ashikaga.\nFu nominato Seii Taish\u014dgun quando suo padre abdic\u00f2 in suo favore nel 1394, ma non fu libero di esercitare il suo potere fino al 1408, quando suo padre mor\u00ec.\nCome era consuetudine all'epoca (pratica nota come shud\u014d), prese come protetto un giovane samurai, Akamatsu Mochisada, che educ\u00f2 e al quale diede in amministrazione delle terre; per la cattiva gestione di queste, per\u00f2, Mochisada fu accusato dalla sua stessa famiglia, e Yoshimochi stesso gli ordin\u00f2 di uccidersi compiendo seppuku.\nNel 1423, Yoshimochi abdic\u00f2 in favore del figlio Yoshikazu."}
{"id": "1027089", "revid": "1573940", "url": "https://it.wikipedia.org/wiki?curid=1027089", "title": "Colotrechninae", "text": "La sottofamiglia dei Colotrechninae , \u00e8 un raggruppamento di insetti della famiglia degli Pteromalidi (Hymenoptera Chalcidoidea) comprendente circa 40 specie parassitoidi.\nMorfologia.\nI Colotrecnini hanno un corpo con colori metallici nel capo e nel torace e con gastro sessile. Le antenne sono composte da 13 articoli, con clava differenziata nel maschio.\nIl pronoto \u00e8 largo pi\u00f9 o meno quanto il mesonoto e, in ogni modo pi\u00f9 largo che lungo. Il mesotorace ha i notauli incompleti e le axille proiettate alla base dello scutello; quest'ultimo \u00e8 percorso da due solchi longitudinali.\nLe ali anteriori hanno una vena marginale molto lunga, mentre la postmarginale e la stigmale sono molto brevi, talvolta anche pi\u00f9 brevi dello stesso stigma.\nBiologia.\nLa biologia di questa sottofamiglia \u00e8 conosciuta solo in parte e i casi di parassitoidismo accertati coinvolgono ospiti di vari gruppi sistematici. Fra i casi accertati si segnala l'associazione con Rincoti Omotteri, Agromizidi, Coleotteri minatori dei germogli, insetti galligeni.\nSistematica.\nLa sottofamiglia comprende 19 generi con circa 40 specie:"}
{"id": "1027105", "revid": "697352", "url": "https://it.wikipedia.org/wiki?curid=1027105", "title": "Libra", "text": ""}
{"id": "1027111", "revid": "767487", "url": "https://it.wikipedia.org/wiki?curid=1027111", "title": "Schiave bianche - Violenza in Amazzonia", "text": "Schiave bianche - Violenza in Amazzonia, noto anche con i titoli \"Schiave bianche - Violenza profonda\" e \"Schiave bianche - Il sesso e la violenza\", \u00e8 un film del 1985 diretto da Mario Gariazzo con lo pseudonimo di Roy Garrett.\nPenultimo cannibal movie italiano (anche se andrebbe considerato un esempio di Revenge movie), scritto da Francesco Prosperi. Il film doveva essere diretto da Ruggero Deodato, che rifiut\u00f2 per dirigere \"Inferno in diretta\".\nIn questo film il cannibalismo \u00e8 marginale, ma non mancano scene splatter, come quella in cui i genitori della ragazza vengono decapitati.\nTrama.\nCatherine, una studentessa inglese, si reca in Amazzonia. L\u00ec la sua famiglia viene sterminata dagli indios, che rapiscono la ragazza, ma a poco a poco questa s'adatta alla prigionia e s'innamora d'un indigeno che le sveler\u00e0 il segreto della morte dei suoi genitori, ad opera della zia; di qui Catherine escogiter\u00e0 e attuer\u00e0 una tremenda vendetta."}
{"id": "1027120", "revid": "44627", "url": "https://it.wikipedia.org/wiki?curid=1027120", "title": "Definito positivo", "text": ""}
{"id": "1027121", "revid": "12109", "url": "https://it.wikipedia.org/wiki?curid=1027121", "title": "Andrews Air Force Base", "text": "La base di Andrews o Joint Base Andrews dell'Aeronautica militare degli Stati Uniti, \u00e8 la base nei pressi di Washington che ospita gli aeroplani ufficiali del presidente degli Stati Uniti, che vanno sotto il nome di Air Force One. \u00c8 anche un census-designated place dello Stato del Maryland, nella contea di Prince George.\nOriginariamente conosciuta come Camp Springs Army Air Base, la base fu ridenominata Campo Andrews nel 1945 dopo che Frank Maxwell Andrews, una figura-chiave nello sviluppo dell'Aeronautica militare degli Stati Uniti, mor\u00ec in un incidente aereo nel 1943."}
{"id": "1027126", "revid": "78273", "url": "https://it.wikipedia.org/wiki?curid=1027126", "title": "Antonietta Raphael-Mafai", "text": ""}
{"id": "1027131", "revid": "2033069", "url": "https://it.wikipedia.org/wiki?curid=1027131", "title": "Becker (serie televisiva)", "text": "Becker \u00e8 una sitcom statunitense creata da Dave Hackel. La serie \u00e8 interpretata da Ted Danson, trasmessa negli Stati Uniti da CBS dal 1998 al 2004. Trasmessa in Italia da Paramount Comedy dal 6 marzo 2006, \u00e8 tuttora (2012) trasmessa in replica da Comedy Central (6 stagioni).\nTrama.\nAmbientata nel quartiere newyorchese del Bronx, la sitcom \u00e8 incentrata sul personaggio di John Becker, un dottore irascibile e scontroso che litiga in continuazione e talvolta viene alle mani con pazienti, amici e collaboratori; egli per\u00f2 nasconde anche un lato generoso e altruista, che talvolta viene allo scoperto ma che torna ben presto ad essere oscurato dal cinico umorismo misantropo che caratterizza il personaggio di Becker. La sitcom \u00e8 ambientata quasi esclusivamente in pochi ambienti: l'appartamento di Becker, la tavola calda di Reggie e lo studio medico (altre location possono essere il ristorante di Ming, l'appartamento di Jake, il condominio di John, alcuni esterni del quartiere).\nJohn Becker, laureato ad Harvard, era un grande ricercatore con alle spalle due divorzi, proprio a seguito di quest'ultimo decide di trasferirsi nel Bronx e di aprire un piccolo studio medico per cercare di ricostruire la sua vita. Ha spesso avuto varie storie con delle donne ma sempre finite male a volte anche a causa del suo pessimo carattere, una delle storie finite come dice lui \"meno peggio\" \u00e8 quella con una dottoressa di nome Elisabeth, che lo cur\u00f2 quando John venne colpito da un proiettile. La relazione termin\u00f2 perch\u00e9 la donna dovette trasferirsi per lavoro fuori citt\u00e0. Al termine della quarta serie, John finisce a letto con Reggie e quest'ultima scappa via per l'umiliazione, a questo punto nella vita di John entra Chris, con la quale all'inizio della sesta serie si fidanzer\u00e0, e riuscir\u00e0 dove tutti hanno fallito: rendere John un uomo felice e soprattutto non pi\u00f9 scontroso con il prossimo.\nGuest star.\nDurante le sei stagioni sono apparsi in piccoli ruoli diverse star del cinema e della televisione tra cui Bill Cosby, Kelsey Grammer, Frances Fisher, Kim Rhodes, Jaclyn Smith, Mary Steenburgen, Ray Romano, Nicollette Sheridan, Octavia Spencer, Dick Van Dyke, Leonard Nimoy, Richard Schiff, Kyle Massey, Yeardley Smith, Kenneth Mars, Taylor Handley, Steven Wright e molti altri."}
{"id": "1027132", "revid": "2033069", "url": "https://it.wikipedia.org/wiki?curid=1027132", "title": "Law &amp; Order - Il verdetto", "text": "Law &amp; Order - Il verdetto (\"Law &amp; Order: Trial by Jury\") \u00e8 una serie televisiva statunitense.\nNata nel 2005 come terzo spin-off della serie \"Law &amp; Order - I due volti della giustizia\", non \u00e8 stata premiata dal pubblico statunitense ed \u00e8 perci\u00f2 stata chiusa dopo la prima stagione; l'ultimo episodio della serie \u00e8 stato trasmesso negli USA solo mesi dopo la cancellazione della stessa e non sulla rete NBC per la quale originariamente era stata prodotta, ma sulla rete via cavo Court TV.\nIn Italia i primi episodi sono andati in onda su Rete 4 che per\u00f2 ha interrotto la messa in onda dopo poche settimane. La serie \u00e8 stata poi trasmessa sul canale digitale Joi dal 13 maggio al 24 giugno 2008 trasmettendo anche gli episodi inediti. Rete 4 ha ripreso la programmazione della serie nel novembre del 2009 ed ha completato la messa in onda degli episodi mancanti fino al 3 dicembre 2009.\nL'attore Jerry Orbach ha partecipato solo ai primi due episodi della serie poich\u00e9 \u00e8 deceduto poco dopo l'inizio delle riprese; \u00e8 stato sostituito nella serie da Scott Cohen. Orbach e Fred Dalton Thompson sono stati tra i protagonisti, per varie stagioni, nella serie madre \"Law &amp; Order - I due volti della giustizia\".\nTrama.\nLa serie tratta delle vicende della procura di New York e si occupa solo della parte processuale dei crimini, tralasciando quindi la parte investigativa presente nelle altre serie del franchise.\nSpecial Guest Star.\nAngela Lansbury, Bradley Cooper, Alfred Molina, Mariska Hargitay, Christopher Meloni e Sam Waterston."}
{"id": "1027134", "revid": "287204", "url": "https://it.wikipedia.org/wiki?curid=1027134", "title": "Middlesex (romanzo)", "text": "Middlesex \u00e8 un romanzo dello scrittore statunitense Jeffrey Eugenides. Pubblicato nel 2002, il romanzo ha vinto il Premio Pulitzer per la narrativa nel 2003.\nTrama.\nIl romanzo inizia a Bitinio, un piccolo villaggio greco situato in Turchia, dove i fratelli Eleutherios, soprannominato \"Lefty\", e Desdemona Stephanides s'innamorano. I due scelgono di emigrare negli Stati Uniti d'America a causa della guerra del 1922 fra Greci e Turchi. Lasciandosi alle spalle il loro villaggio di origine, i due fratelli si sposano sulla nave che li porter\u00e0 negli Stati Uniti d'America, senza che le convenzioni sociali impongano loro alcun problema. Giunti negli Stati Uniti, vanno a vivere con la cugina Sourmelina e suo marito Jimmy Zizmo, un greco del Mar Nero, a Detroit.\nI due sposi/fratelli hanno un figlio, Milton, il quale sposer\u00e0 la figlia di Sourmelina e Jimmy, Tessie. I due, che sono comunque imparentati fra loro, avranno due figli. \"Chapter Eleven\" \u00e8 un ragazzo normale, mentre Calliope (detta Callie e successivamente Cal) \u00e8 invece uno pseudoermafrodito, ma non lo scoprir\u00e0 nessuno per molto tempo e perci\u00f2 crescer\u00e0 come una ragazza.\nA quattordici anni Callie si innamora della sua migliore amica e ha le sue prime esperienze sessuali con entrambi i sessi. Dopo un incidente, si scopre che Callie \u00e8 uno pseudoermafrodito e viene accompagnata a New York nella Clinica del Dr. Peter Luce, dove viene sottoposta ad una serie di esami. Sar\u00e0 proprio il Dr. Luce ad individuare la condizione di Calliope, dovuta alla mutazione del gene che codifica per la 5\u03b1-reduttasi, l'enzima che converte il Testosterone nella sua forma attiva, il DHT (Diidrotestosterone). La mutazione recessiva si manifesta quando tutti e due gli alleli presenti nel genoma sono mutati, e questo avviene maggiormente quando ci sono unioni tra consanguinei (com'\u00e8 nel caso di Calliope) o appartenenti a piccole comunit\u00e0. In seguito all'esame del caso di Calliope il Dr. Peter Luce suggerisce ai genitori di procedere con un intervento per la riassegnazione del sesso, mantenendo quindi l'aspetto femminile con cui Calliope \u00e8 stata allevata. Ma Calliope decide di seguire la propria natura genetica di maschio, assume l'identit\u00e0 maschile di Cal e fugge da New York. Cal attraversa il paese in autostop fino a San Francisco, dove dopo qualche traumatica esperienza, diventa l'attrazione di uno spettacolo di burlesque dove si esibisce come Ermafrodito.\nNel frattempo Milton a Detroit riceve continue telefonate di un uomo che dice di sapere dove si trovi Callie e che lo riveler\u00e0 solo se ricever\u00e0 250.000 dollari. Milton per accertarsi che ci\u00f2 sia vero chiede all'uomo di dove siano originari i nonni di Callie. L'uomo risponde che provengono da Bitinio, vicino Smirne, che \u00e8 la risposta esatta. Milton si reca cos\u00ec all'appuntamento con l'uomo misterioso e scopre che si tratta di suo cognato, Padre Mike. L'uomo lo porta fino ai confini col Canada e durante un inseguimento automobilistico Milton precipita in un fiume e perde la vita. La polizia arrester\u00e0 Padre Mike (che \u00e8 anche il marito di Zoe la sorella di Milton) e porter\u00e0 il corpo di Milton indietro. Nel frattempo il locale dove Cal lavora viene perquisito dalla polizia, ed essendo Cal minorenne viene rispedito a casa, sotto la custodia di Chapter Eleven, in tempo per i funerali. Alla fine Desdemona confessa alla nipote che lei e Lefty erano fratelli. Cal promette di mantenere il segreto, finch\u00e9 vivr\u00e0. Zoe divorzia dal marito padre Mike (che in realt\u00e0 ha sempre amato Tessie e per questo odia il cognato) e va a vivere in Florida con Tessie. Chapter Eleven disperder\u00e0 il patrimonio familiare e Cal inizier\u00e0 la sua vita come uomo trovando la propria dimensione e collocazione nel mondo, senza per\u00f2 perdere del tutto le tracce della sua precedente vita come ragazza."}
{"id": "1027136", "revid": "125153311", "url": "https://it.wikipedia.org/wiki?curid=1027136", "title": "Teletirreno", "text": "Teletirreno \u00e8 stata un'emittente televisiva italiana a carattere locale.\nStoria.\nQuesto canale era visibile sia in analogico che in digitale terrestre, con quest'ultimo segnale le sue trasmissioni arrivavano in quasi tutta la Toscana. L'emittente televisiva grossetana \u00e8 fruibile in analogico ed anche gratuitamente via satellite, sulla flotta Hot Bird con il nome Maremma Channel, alla posizione numero 834 della piattaforma Sky Italia e 85 di Tiv\u00f9sat.\nIl palinsesto televisivo vede finestre giornaliere di informazione, denominate \"Venti di News\", che vanno in onda a met\u00e0 giornata, con alcune repliche susseguenti. Alle ore 20:15 vi \u00e8 l'appuntamento con il \"Tg Teletirreno\", finestra di informazione inerente all'intero territorio della provincia di Grosseto, con notizie suddivise in aree tematiche (politica, cronaca, cultura, eventi e sport). Il telegiornale viene poi replicato nelle ore serali e notturne. Vi sono anche finestre con le previsioni del tempo elaborate per il territorio della provincia di Grosseto dal consorzio LaMMa, che generalmente seguono o precedono i vari notiziari. Il direttore era Giancarlo Capecchi.\nNel settembre 2011, ancor prima della scadenza del bando per le assegnazioni delle frequenze, l'emittente ha comunicato ai propri dipendenti la decisione di cessare l'attivit\u00e0."}
{"id": "1027144", "revid": "1610933", "url": "https://it.wikipedia.org/wiki?curid=1027144", "title": "Legge Merloni", "text": "La legge Merloni (legge 11 febbraio 1994, n. 109 \"Legge quadro in materia di lavori pubblici\"), era una legge della Repubblica Italiana.\nEra cos\u00ec detta dal nome del suo creatore (Francesco Merloni, Ministro dei lavori pubblici nel Governo Ciampi), ha stabilito una nuova regolamentazione del settore dei lavori pubblici, in particolare per quanto riguarda la pubblicit\u00e0 degli stessi e la relativa comunicazione ai terzi.\nCaratteristiche.\nViene definita come legge di riforma economico e sociale e pertanto ha contenuti vincolanti anche per la normazione in tema di lavori pubblici regionali e locali.\nHa stabilito forme di pubblicit\u00e0 che vanno dalla pubblicazione sulla Gazzetta ufficiale della Repubblica Italiana, Gazzetta ufficiale dell'Unione europea, due quotidiani a diffusione nazionale e due a diffusione locale per lavori con importo superiore a 5 milioni di euro; alla pubblicazione sulla Gazzetta ufficiale della Repubblica Italiana e su due quotidiani come sopra per lavori con importo superiore a 1 milione di euro; affissione nell'albo pretorio per lavori con importo inferiore a 500\u00a0000 euro.\nIl 12 aprile 2006 la Legge Merloni \u00e8 stata abrogata e sostituita dal D.Lgs. 163/2006 (\"Codice dei contratti pubblici relativi a lavori, servizi e forniture in attuazione delle direttive 2004/17/CE e 2004/18/CE\"), pubblicato sulla Gazzetta Ufficiale n. 100 del 2 maggio 2006."}
{"id": "1027152", "revid": "275619", "url": "https://it.wikipedia.org/wiki?curid=1027152", "title": "J\u016bgo", "text": ""}
{"id": "1027153", "revid": "7336", "url": "https://it.wikipedia.org/wiki?curid=1027153", "title": "Nescio nomen", "text": ""}
{"id": "1027154", "revid": "122692013", "url": "https://it.wikipedia.org/wiki?curid=1027154", "title": "Carla Bley", "text": "Biografia.\nNacque ad Oakland in California ma gi\u00e0 a sedici anni si trasfer\u00ec a New York, per entrare in contatto con l'ambiente jazz pi\u00f9 importante dell'epoca. A 21 anni si spos\u00f2 con il pianista jazz Paul Bley, del quale terr\u00e0 il cognome anche dopo il divorzio. Gi\u00e0 a partire dal 1960, sue composizioni sono state eseguite da diversi jazzisti di fama come George Russell, Jimmy Giuffre, Art Farmer e lo stesso Paul Bley.\nDivent\u00f2 un'importante figura del movimento free jazz degli anni sessanta, collaborando con la Liberation Music Orchestra di Charlie Haden e con artisti come Steve Lacy, Don Cherry, Roswell Rudd, Jack Bruce, Robert Wyatt e con il batterista dei Pink Floyd Nick Mason.\nVerso la met\u00e0 degli anni sessanta inizi\u00f2 un lungo sodalizio musicale con il trombettista austriaco Michael Mantler, che spos\u00f2 nel 1967 e da cui avrebbe divorziato nel 1992. Insieme formarono la Jazz Composer's Orchestra, che nel 1965 incise il primo disco, \"Communication\". Andarono quindi in tourn\u00e9e in Europa con il Jazz Realities Quintet, di cui faceva parte anche Steve Lacy.\nIl concept album della Bley \"Escalator over the Hill\", pubblicato nel 1971 e ispirato ai testi del poeta surrealista John Haines, vide la partecipazione dello stesso Mantler, di Paul Haines, Jack Bruce, Sheila Jordan, Linda Ronstadt e Jeanne Lee. Nell'album fece la sua prima apparizione come cantante la figlia Karen Mantler, avuta nel 1966 da Michael, che sarebbe apparsa in molti dei successivi lavori della Bley anche in veste di tastierista e armonicista. Nel 1973, la Bley e Mantler fondarono l'etichetta discografica indipendente WATT Works, nata per realizzare i loro album.\nNel corso degli anni settanta Carla Bley fond\u00f2 una big band, tuttora attiva, che porta il suo nome e che l'ha vista esibirsi sui palchi di tutto il mondo. Tale big band si rif\u00e0 all'insegnamento delle orchestre di Gil Evans e dell'ultimo Duke Ellington potendo contare sull'apporto di molti valenti musicisti, provenienti dai pi\u00f9 disparati contesti musicali. Attualmente nella Big Band sono presenti anche musicisti italiani: dal 2002 Beppe Calamosca e Gigi Grata Trombone - Giampaolo Casati Tromba - dal 2009 si aggiunge Helga Plankestainer al Sax Baritono . Da diversi anni il suo importante partner musicale e di vita \u00e8 il bassista elettrico Steve Swallow. In Italia ha lavorato con i trombettisti Paolo Fresu e Enrico Rava e con il trombonista Gianluca Petrella."}
{"id": "1027156", "revid": "196390", "url": "https://it.wikipedia.org/wiki?curid=1027156", "title": "Aninga", "text": ""}
{"id": "1027157", "revid": "93328", "url": "https://it.wikipedia.org/wiki?curid=1027157", "title": "Aeronautica militare degli Stati Uniti", "text": ""}
{"id": "1027160", "revid": "59975", "url": "https://it.wikipedia.org/wiki?curid=1027160", "title": "Rude boy", "text": ""}
{"id": "1027162", "revid": "599013", "url": "https://it.wikipedia.org/wiki?curid=1027162", "title": "Termometro a liquido", "text": "Il termometro a liquido \u00e8 un termometro che sfrutta il fenomeno fisico della dilatazione termica di un liquido al variare della temperatura, per indicare la temperatura su una data scala termometrica.\nIn particolare, vale la legge lineare:\ndove formula_2 \u00e8 il volume del liquido alla temperatura di riferimento (per esempio 0 \u00b0C) e formula_3 \u00e8 il coefficiente di dilatazione termica.\nStoria.\nIl primo termometro fu realizzato da Daniel Gabriel Fahrenheit nel 1709 ad alcol a cui segu\u00ec quello a mercurio nel 1714 inventato da Kelvin. Nel 1742 anche Anders Celsius invent\u00f2 un termometro. Il primo termometro usato in medicina in Italia fu per opera di un medico pugliese, Michele Lamparelli, professore universitario a Parigi.\nScelta della scala termometrica.\nLa temperatura viene calibrata rispetto a dei \"punti fissi\" (ad esempio i punti di solidificazione, ebollizione e il punto triplo dell'acqua); successivamente l'intervallo tra i due punti fissi scelti viene diviso in tante parti, detti \"gradi\". Scegliendo come punti fissi le temperature di solidificazione ed ebollizione dell'acqua a pressione atmosferica e dividendo l'intervallo tra le due temperature in cento parti, si ottiene la scala Celsius.\nScelta del liquido termometrico.\nIl termometro a liquido si basa sul contatto termico con la sostanza che si vuole misurare e quindi sul principio zero della termodinamica. Il liquido termometrico viene scelto in modo tale che il suo coefficiente di dilatazione termica formula_3 sia molto pi\u00f9 grande (circa cento volte) di quello del tubo di vetro in cui \u00e8 contenuto, in quanto, in caso contrario, la temperatura misurata sarebbe notevolmente falsata.\nIn base a quanto detto circa il contatto termico, la temperatura della sostanza che si vuole misurare in verit\u00e0 \u00e8 leggermente diversa dalla temperatura misurata dal termometro.\nSia formula_5 e formula_6 la temperatura e la capacit\u00e0 termica della sostanza che si vuole misurare, e formula_7, formula_8 la temperatura del termometro prima del contatto termico e la sua capacit\u00e0 termica; mettendo a contatto il termometro e la sostanza formula_9, si raggiunge dopo un certo tempo la temperatura di equilibrio formula_10; all'equilibrio la quantit\u00e0 di calore ceduta dalla sostanza al termometro \u00e8 la stessa di quella ceduta dal termometro alla sostanza, ovvero:\ndunque:\nquindi in condizioni ideali il termometro dovrebbe misurare formula_13; quest'ultima assunzione \u00e8 valida solo se formula_14. Viene commesso un errore sistematico quantificabile come:\nche tende a zero solo se formula_16.\nIntervallo di funzionamento.\nIl termometro a liquido in generale ha un \"range\" di funzionamento limitato, poich\u00e9 la temperatura misurata deve rientrare nell'intervallo di temperatura tra quella di solidificazione e di ebollizione del liquido termometrico. Inoltre non pu\u00f2 mai superare la temperatura di fusione del vetro o del recipiente con cui \u00e8 fatto il termometro.\nIl termometro a mercurio soddisfa molto bene i requisiti anzidetti: esso infatti ha un intervallo di funzionamento che va da -38 \u00b0C a 350 \u00b0C, con un coefficiente di dilatazione termica formula_17, che in buona approssimazione non dipende dalla temperatura e quindi la sua legge con cui varia il volume rispetto alla temperatura \u00e8 lineare.\nIn alcune applicazioni specifiche vengono impiegati altri liquidi, che hanno un intervallo di esistenza della fase liquida diverso dal mercurio, ad esempio alcool, pentano o toluolo.\nLiquidi.\nI liquidi sono:\nPrecisione e sensibilit\u00e0.\nIl termometro a liquido ha una precisione limitata dall'attrito del liquido con il tubo che lo contiene. Questo attrito implica che misure successive della stessa temperatura non forniscano esattamente la stessa lettura sulla scala graduata.\nLa sensibilit\u00e0 di uno strumento \u00e8 definita come la minima variazione della grandezza da misurare apprezzabile dallo strumento:\nIl termometro a liquido (e quello a mercurio in particolare) ha una sensibilit\u00e0 limitata.\nInfatti nel caso del termometro a liquido, la risposta dello strumento \u00e8 l'altezza del liquido termometrico, e la grandezza da misurare \u00e8 la temperatura:\nSe \"A\" \u00e8 la sezione del tubo che contiene il liquido e \"V\" il volume, formula_20 e sfruttando la nota relazione sulla dilatazione termica otteniamo:\nquindi la sensibilit\u00e0 \u00e8 pari a:\nLa sensibilit\u00e0 quindi dipende dalla sezione \"A\" e dal volume \"V\"; la sezione per\u00f2 non si pu\u00f2 diminuire oltre certi limiti costruttivi e anche perch\u00e9 l'attrito con il tubo che lo contiene viene ad aumentare; il volume si pu\u00f2 aumentare, ma questo va a scapito della prontezza del termometro.\nProntezza.\nLa prontezza del termometro \u00e8 il tempo necessario perch\u00e9 lo strumento reagisca alla sollecitazione termica. Il calore trasferito attraverso il vetro di superficie \"S\" molto maggiore dello spessore \"L\" segue la legge di Fourier:\ndove formula_5 \u00e8 la temperatura della sostanza che si vuole misurare e formula_25 la temperatura del termometro nel tempo, \"k\" \u00e8 la costante di conducibilit\u00e0 termica. La quantit\u00e0 di calore che passa attraverso il vetro \u00e8 opposta a quella che viene acquistata dal liquido termometrico nella stessa frazione di tempo:\nEguagliando le due equazioni, si ricava:\nSi definisce la costante di tempo del termometro formula_28 come formula_29 (formula_28 ha appunto le dimensioni di un tempo). Integrando tra 0 e t si ottiene:\nquindi:\ndove formula_33 \u00e8 la temperatura al tempo iniziale formula_34.\nDa quest'ultima equazione si vede che il tempo necessario perch\u00e9 il termometro raggiunga la temperatura della sostanza che si vuole misurare ha andamento esponenziale (come si vede in figura). Esso dipende da formula_28, che a sua volta dipende dalle caratteristiche costruttive, in particolare dal materiale con cui \u00e8 costruito il termometro.\nPericolosit\u00e0.\nI termometri a liquido in quanto tali non rappresentano un pericolo, ma la diffusione di quelli a mercurio ha reso concreto e rilevante statisticamente il rischio per la salute pubblica dipendente dalla loro rottura con conseguente dispersione nell'ambiente del mercurio che contenevano, tossico per l'uomo anche solo per contatto cutaneo. \u00c8 stato quindi deciso di bandirli dal mercato. Inizialmente sostituiti da quelli digitali, si \u00e8 poi diffuso il tipo a galinstano, comunemente chiamato termometro a gallio."}
{"id": "1027164", "revid": "115533", "url": "https://it.wikipedia.org/wiki?curid=1027164", "title": "Andrews AFB", "text": ""}
{"id": "1027169", "revid": "767487", "url": "https://it.wikipedia.org/wiki?curid=1027169", "title": "Urszula Dudziak", "text": "Ha lavorato con molti artisti tra i quali Krzysztof Komeda, Micha\u0142 Urbaniak (suo ex-marito), Gil Evans, Archie Shepp, e Lester Bowie. La sua canzone pi\u00f9 nota, \"Papaya\", ha riscosso successo in Brasile, essendo stata scelta come sigla di apertura della fortunata telenovela \"Anjo Mau\".\nLa figlia che ha avuto con Micha\u0142 Urbaniak, Mika Urbaniak, \u00e8 una cantante pop e jazz di successo in Polonia."}
{"id": "1027175", "revid": "78273", "url": "https://it.wikipedia.org/wiki?curid=1027175", "title": "Technical Thrash", "text": ""}
{"id": "1027178", "revid": "35692", "url": "https://it.wikipedia.org/wiki?curid=1027178", "title": "Technical Death", "text": ""}
{"id": "1027180", "revid": "74801", "url": "https://it.wikipedia.org/wiki?curid=1027180", "title": "Kristinehamn (comune)", "text": "Kristinehamn \u00e8 un comune svedese di abitanti, situato nella contea di V\u00e4rmland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1027181", "revid": "729019", "url": "https://it.wikipedia.org/wiki?curid=1027181", "title": "Contea di St. Johns", "text": "La contea di St. Johns (in inglese St. Johns County) \u00e8 una contea della Florida, negli Stati Uniti. Il suo capoluogo amministrativo \u00e8 St. Augustine ed \u00e8 una delle contee pi\u00f9 benestanti degli USA. La contea appartiene all'Area Statistica Metropolitana di Jacksonville.\nGeografia fisica.\nLa contea ha un'area di 2.127 km\u00b2 di cui il 25,86% \u00e8 coperta d'acqua, per la maggior parte dall'Oceano Atlantico. Confina con: \nStoria.\nLa Contea di St. Johns venne creata nel 1821 ed il nome \u00e8 dedicato a San Giovanni Battista. La Contea di St. Johns e quella di Escambia furono due contee che originariamente ebbero per confine il fiume Suwannee."}
{"id": "1027182", "revid": "110157", "url": "https://it.wikipedia.org/wiki?curid=1027182", "title": "Grums (comune)", "text": "Grums \u00e8 un comune svedese di 9.160 abitanti, situato nella contea di V\u00e4rmland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1027183", "revid": "30857", "url": "https://it.wikipedia.org/wiki?curid=1027183", "title": "Ogenki Clinic", "text": ""}
{"id": "1027185", "revid": "110157", "url": "https://it.wikipedia.org/wiki?curid=1027185", "title": "Hammar\u00f6", "text": "Hammar\u00f6 \u00e8 un comune svedese di 14.909 abitanti, situato nella contea di V\u00e4rmland. Il suo capoluogo \u00e8 la cittadina di Skoghall.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1027186", "revid": "1543377", "url": "https://it.wikipedia.org/wiki?curid=1027186", "title": "Corpi di Call-Exner", "text": "I corpi di Call-Exner sono strutture che si trovano nei follicoli secondari dell'ovaio di diverse specie, tra cui l'uomo e il ratto, ed in una variet\u00e0 di tumori ovarici. Sono costituiti da cellule della granulosa, che formano corpi circolari intorno a delle cavit\u00e0, rappresentano quindi follicoli abortivi circondati da cellule della granulosa.\nA queste strutture \u00e8 stato dato il nome di due scienziati che contribuirono alla loro identificazione: Emma Louise Call e Sigmund Exner."}
{"id": "1027187", "revid": "110157", "url": "https://it.wikipedia.org/wiki?curid=1027187", "title": "Forshaga (comune)", "text": "Forshaga \u00e8 un comune svedese di 11.316 abitanti, situato nella contea di V\u00e4rmland. Il suo capoluogo \u00e8 la cittadina omonima, famosa anche per essere il luogo dove \u00e8 nato il campione di salto in alto Stefan Holm.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1027189", "revid": "7920805", "url": "https://it.wikipedia.org/wiki?curid=1027189", "title": "Sequoia gigante", "text": ""}
{"id": "1027190", "revid": "3115", "url": "https://it.wikipedia.org/wiki?curid=1027190", "title": "Lenticchia di Villalba", "text": "La Lenticchia di Villalba \u00e8 un prodotto agroalimentare tradizionale, riconosciuto come tale dalla Regione Siciliana e dal Ministero delle Politiche agricole. \u00c8 in corso la pratica per il riconoscimento dell'I.G.P..\nSi tratta di una lenticchia a seme grande, macrosperma, di colore verde (tegumento verde con cotiledoni gialli). Il diametro del seme (8 mm circa) ne fa il pi\u00f9 importante ecotipo nell'ambito della classe supergigante, poich\u00e9 nessun altro ecotipo o altra variet\u00e0 coltivata raggiunge tali dimensioni.\nPremesse generali.\nLa normativa comunitaria attualmente garantisce il riconoscimento di un marchio comunitario cogente solo ai prodotti DOP e IGP, mentre ai \"prodotti tradizionali rimane solo un riconoscimento a livello regionale. I produttori della \"lenticchia (verde) di Villalba\" stanno facendo pertanto gli sforzi per individuare un percorso utile ad ottenere il riconoscimento del marchio DOP o IGP.\nLa lenticchia di Villalba.\nL'ecotipo locale prende il nome dal paese di Villalba (CL), nel quale rappresenta una produzione tradizionale. Molto probabilmente, corrisponde alla variet\u00e0 \u201c Lenticchia bionda comune\u201d.\nLa coltivazione di questo legume nel territorio di Villalba risale agli inizi del XIX secolo; il periodo di massima espansione della coltura fu tra il 1930 e gli anni sessanta, periodo durante il quale resse l'economia di Villalba, essendo commercializzata anche all'estero (per esempio in Francia, U.S.A. e Canada). Successivamente la produzione si ridusse drasticamente a causa del forte peso della manodopera richiesta dalla coltura. La produzione \u00e8 ripresa a partire dal 1998, con l'assistenza tecnica del \"Consorzio regionale di ricerca Gian Pietro Ballatore\u201d e dell'\"Assessorato agricoltura e foreste della Regione Siciliana e la lenticchia di Villalba viene commercializzata in confezioni da 1 kg e da 500 g.\nTecniche di coltivazione.\nLa tecnica di coltivazione della lenticchia di Villalba prevede attualmente:\nFino a qualche anno fa la tecnica utilizzata per lo spargimento del concime e del seme, era quella a mano o alla volata. In tal modo venivano impiegati, in media, tra 110 e 150 kg di seme per ettaro e la distanza tra le file variava tra 80 e 120 cm, a seconda della giacitura del terreno (maggiore o minore \"acclivit\u00e0\", ovvero pendenza) e la sua composizione. Attualmente la semina avviene con una procedura automatizzata e la distanza tra le file \u00e8 diminuita sino a 65 cm.\nLa raccolta e la successiva essiccazione \u00e8 un'operazione risulta particolarmente delicata in quanto deve consentire il seme rimanga di colore verde, caratteristica essenziale della variet\u00e0.\nLavorazioni successive.\nAd essiccazione completata si procede separando i semi dalle paglie: i fasci vengono assemblati e sminuzzati grazie all'uso dei trattori, si passa cos\u00ec alla separazione della paglia con l'ausilio del vento.\nInfine i semi vengono conservati in bottiglie, generalmente di vetro, ma spesso anche di plastica, ben lavate e chiuse ermeticamente, senza aggiunta di conservanti. In questo modo le lenticchie si conservano bene, anche per diversi anni, prevenendo attacchi di tonchio o di parassiti in generale.\nNel caso di notevoli quantit\u00e0 la conservazione avviene all'interno di fusti di plastica per alimenti, nei quali viene creata una condizione di assenza di ossigeno (anaerobiosi) per circa 15-20 giorni. Si sconsiglia l'uso di lenticchie sterilizzate in modo non naturale, con l'uso di sostanze chimiche.\nCaratteristiche della variet\u00e0.\nGli aspetti positivi legati alla \u201clenticchia di Villalba\u201d sono:\nLa lenticchia di Villalba ha un elevato tempo di cottura (58 minuti circa), sia per le variet\u00e0 a seme piccolo, come normale, sia per le variet\u00e0 commerciali a seme grosso: nonostante ci\u00f2, il seme ha un'elevata resistenza allo sfaldamento durante la cottura.\nRiccamente nutritive sono anche le paglie che possono essere usate per l'alimentazione degli animali domestici d'allevamento, quale sottoprodotto, al termine della raccolta.\nGli studi agronomici.\nGli studi agronomici sono stati iniziati e condotti dall'Istituto di Genetica vegetale-CNR, Bari, in collaborazione con l'Amministrazione comunale guidata dal Sindaco dott. Calogero Vizzini, che nell'ambito di uno studio in cui indica \"la promozione delle vecchie variet\u00e0 locali come strategia per la salvaguardia del germoplasma autoctono\", e individua nella lenticchia di Villalba uno dei tre genotipi tradizionali della lenticchia italiana.\nDa quanto emerge dallo studio delle sue caratteristiche, la Lenticchia di Villalba risulta senza dubbio uno dei tre soli genotipi autoctoni italiani, con una valutazione di indubbio pregio tra le variet\u00e0 esistenti.\nDall'analisi di tutti questi aspetti tecnici si evince, infine, che il rilancio ed il successo della lenticchia, nel caso concreto dell'ecotipo di Villalba dipendono in massima parte dalla possibilit\u00e0 di effettuare la meccanizzazione quasi integrale di questa coltura mantenendo allo stesso tempo la tradizionale tecnica di coltivazione, fattore che garantisce la genuinit\u00e0 della Lenticchia di Villalba.\nGli interventi tecnici migliorativi e la diffusione dell'immagine.\nGli imprenditori locali e i tecnici del settore, stanno mettendo in atto gli strumenti necessari al fine di attuare ricerche, finalizzate da un lato alla conoscenza delle caratteristiche biologiche, fisiologiche, e morfologiche della specie, e dall'altro, al miglioramento delle tecniche colturali e del risanamento genetico, grazie alla costituzione di un comitato scientifico di ricerca, multidisciplinare.\nA tali iniziative, sono accompagnate con un'azione di sensibilizzazione dei consumatori cercando di divulgare, in occasione di feste e sagre locali, i pregi della variet\u00e0, sia in termini di composizione chimica e valore energetico, sia attraverso l'allestimento di tavoli di degustazione.\nLa Fondazione Slow Food l'ha riconosciuta come \"presidio\".\nRisultati delle analisi sulla granella.\nAnalisi di un campione coltivato in loco nell'annata agraria 1998/1999) da parte dell\"'Istituto del germoplasma di Bari\" ."}
{"id": "1027193", "revid": "407343", "url": "https://it.wikipedia.org/wiki?curid=1027193", "title": "Generatore di ozono", "text": ""}
{"id": "1027196", "revid": "2166030", "url": "https://it.wikipedia.org/wiki?curid=1027196", "title": "Tughra", "text": "La tughra (in turco ottomano: \u0637\u063a\u0631\u0627, in turco: \"tu\u011fra\") era la firma personale o il sigillo dei sultani ottomani, usata nei documenti ufficiali e nella corrispondenza del sovrano. Si tratta di uno dei maggiori esempi dell'arte calligrafica araba. Le tughra avevano uno scopo simile a quello del cartiglio nell'arte egizia: ciascun sultano aveva la propria.\nStoria.\nL'origine non \u00e8 chiara. Una possibile interpretazione rimanda alle code dei cavalli (\"tugh\"), che venivano usati negli stendardi ottomani come distintivi di grado. Contro la spiegazione che la tughra rappresenterebbe simbolicamente la stretta di mano usata nei tempi pi\u00f9 antichi dell'Impero ottomano dai sultani come suggello per un accordo stipulato parla il fatto che abbia la forma di una mano sinistra, negativa nell'Islam e quasi tab\u00f9.\nLa tughra era concepita e disegnata all'inizio del regno di ciascun sultano dal calligrafo di corte o \"ni\u015fanc\u0131\" (\u0637\u063a\u0631\u0627\u0643\u0634). La prima tughra appartenne a Orhan I (1284-1359), il secondo sultano dell'Impero ottomano: dalle forme pi\u00f9 semplici pass\u00f2, attraverso una complicata evoluzione, alla forma raffinatissima e \"classica\" della tughra del sultano Solimano il Magnifico (1494-1566).\nStruttura della \"tughra\".\nLa forma primitiva della tughra si ritrova gi\u00e0 in tempi pre-ottomani come \"damga\" (\"timbro\"), presso altre popolazioni di etnia turca. Al pi\u00f9 tardi dopo la conquista di Costantinopoli (1453), i sultani ottomani modellarono la forma della tughra ispirandosi decisamente all'aquila bicipite bizantina.\nLa forma caratteristica della tughra comprende due circoli o occhielli nella parte sinistra, tre linee verticali al centro, scrittura molto compatta in basso e due estensioni sulla destra. Ciascuno di questi elementi ha un significato preciso.\nLa tughra del sultano si compone sempre del nome, del nome del padre, del titolo \"Khan\" (\u062e\u0627\u0646) e della formula \"muzaffer da'iman\" (\u0645\u0638\u0641\u0631 \u062f\u0627\u0626\u0645\u0627, \"sempre vittorioso\"). In genere la tughra si legge dalla destra in basso alla sinistra in alto, anche se sono possibili piccole eccezioni.\nIl nome del sultano \u00e8 scritto nella parte inferiore, chiamata \"sere\". A seconda del periodo, il nome pu\u00f2 essere espresso semplicemente come \"Orhan, figlio di Osman\" nella prima tughra del 1326 o, nel periodo pi\u00f9 tardo, con l'aggiunta, accanto ai nomi del sultano regnante e del padre, di titoli onorifici e frasi di carattere religioso.\nLe linee curve a sinistra sono chiamate \"beyze\", in turco \"uovo\". Secondo alcune interpretazioni del disegno della tughra le \"beyze\" simboleggiano i due mari su cui i sultani esercitano il loro dominio: il cerchio esterno, pi\u00f9 largo, rappresenta il mar Mediterraneo e quello interno, pi\u00f9 piccolo, il mar Nero.\nLe aste verticali nella parte superiore della tughra sono dette \"tug\". Esse simboleggiano l'indipendenza. Le linee ondulate a forma di S che le attraversano sono chiamate \"z\u00fclfe\" e, assieme alle cime dei \"tug\", sono rivolte verso destra, a significare che i venti soffiano da est verso ovest, la direttrice tradizionale delle migrazioni dei Turchi ottomani.\nLe linee a destra sono chiamate \"hancere\" e rappresentano una spada, simbolo di potere e potenza.\nL'animazione mostra la composizione della tughra di Mahmud II (1808\u20131839):\nAltri usi della tughra.\nSebbene il concetto di tughra sia prevalentemente riferito al contesto ottomano, essa \u00e8 stata talvolta usata anche da sovrani di altre etnie turche, come nel Khanato di Kazan. In seguito, le tughra vennero usate anche dai Tatari nella Russia imperiale.\nAncora oggi vi sono artisti calligrafi che usano la forma caratteristica della tughra per le loro opere: ne sono esempi - sebbene in altri alfabeti - la tughra del presidente russo Vladimir Putin o quella dell'imperatore giapponese Akihito. Inoltre, in alcuni paesi islamici, come il Pakistan, vengono coniate monete che recano i nomi degli Stati nello stile della tughra.\nAnche l'arte calligrafica religiosa pu\u00f2 utilizzare lo stile della tughra per la scrittura di versetti del Corano o altro."}
{"id": "1027198", "revid": "1776051", "url": "https://it.wikipedia.org/wiki?curid=1027198", "title": "Behind the Iron Curtain (Iron Maiden)", "text": "Behind the Iron Curtain \u00e8 un video in formato VHS dell'heavy metal band Iron Maiden. I primi due video (\"2 Minutes to Midnight\" e \"Aces High\") sono promozionali, appartenenti all'album Powerslave. Gli ultimi due (\"Hallowed be thy Name\" e \"Run to the Hills\") appartengono ad alcune performance del gruppo in un tour intrapreso nell'est Europa, il quale tocc\u00f2 nazioni come Polonia, ex Jugoslavia ed ex Cecoslovacchia.\nEssendo fuori catalogo, \u00e8 stato successivamente incluso nel secondo disco del DVD di \"Live After Death\" sotto forma di documentario."}
{"id": "1027201", "revid": "729019", "url": "https://it.wikipedia.org/wiki?curid=1027201", "title": "Contea di Highlands", "text": "La contea di Highlands (in inglese Highlands County) \u00e8 una contea della Florida, negli Stati Uniti. Il suo capoluogo amministrativo \u00e8 Sebring.\nGeografia fisica.\nLa contea ha un'area di 2.865 km\u00b2 di cui il 7,05% \u00e8 coperta d'acqua. Confina con:\nStoria.\nLa Contea di Highlands fu creata nel 1921 e fu naturalmente chiamata cos\u00ec per le caratteristiche del terreno (\"Highland\" = Regione montuosa)"}
{"id": "1027217", "revid": "253269", "url": "https://it.wikipedia.org/wiki?curid=1027217", "title": "Lelia Goldoni", "text": "Biografia.\nSoprannominata \"l'Angelo nero\", cominci\u00f2 come ballerina di jazz all'et\u00e0 di dieci anni.\nPer tutta la sua carriera rest\u00f2 ai margini della produzione cinematografica d'autore, ma apparve soprattutto nel cinema indipendente anni settanta. Studentessa e in seguito insegnante all'Actor's Studio, esord\u00ec giovanissima in \"Stanotte sorger\u00e0 il sole\" (1949) di John Huston. Dopo essersi allontanata dal cinema per dieci anni, vi ritorn\u00f2 solamente nel 1960, quando apparve in \"Ombre\" di John Cassavetes.\nProtagonista dell'horror con \"Il teatro della morte\" (1966) di Samuel Gallu, con Christopher Lee, fu anche in \"Un colpo all'italiana\" (1969) di Peter Collinson. In seguito si cal\u00f2 nei panni di Bea, la migliore amica di Alice in \"Alice non abita pi\u00f9 qui\" (1975) di Martin Scorsese, un ruolo per cui verr\u00e0 candidata ai BAFTA come miglior attrice non protagonista. \nIntraprese in seguito una carriera televisiva ricca di successi, ritornando solo sporadicamente al cinema, sino all'inizio degli anni '90. Dopo un ulteriore periodo di assenza, \u00e8 riapparsa in \"Irene in Time\" (2007) di Henry Jaglom."}
{"id": "1027219", "revid": "647919", "url": "https://it.wikipedia.org/wiki?curid=1027219", "title": "Ozonizzatore", "text": ""}
{"id": "1027239", "revid": "44638", "url": "https://it.wikipedia.org/wiki?curid=1027239", "title": "A. Ranger Varese", "text": ""}
{"id": "1027242", "revid": "44638", "url": "https://it.wikipedia.org/wiki?curid=1027242", "title": "Gabetti Cant\u00f9", "text": ""}
{"id": "1027253", "revid": "1993636", "url": "https://it.wikipedia.org/wiki?curid=1027253", "title": "Lingua hadiya", "text": "La lingua hadiya (in amarico hadiyigna) \u00e8 una lingua dell'Etiopia, totalmente differente da quelle delle etnie circostanti, simile solo al kambata (\"kambatigna\"). \nIn questo idioma non esistono i tempi futuri, non esiste congiuntivo e condizionale.\nLa struttura della frase \u00e8 molto semplice, ma \u00e8 possibile arrivare a notevoli livelli di complessit\u00e0 del discorso grazie ad alcune parole (simili ad avverbi) che danno l'idea delle sfumature.\nAlcuni esempi di parole in lingua hadiya:"}
{"id": "1027255", "revid": "17351", "url": "https://it.wikipedia.org/wiki?curid=1027255", "title": "Joint aviation authorities", "text": ""}
{"id": "1027260", "revid": "2067146", "url": "https://it.wikipedia.org/wiki?curid=1027260", "title": "Football Club Internazionale", "text": "Il Football Club Internazionale, noto come Internazionale Milano, fu la sezione di pallacanestro del Football Club Internazionale Milano\nPrese parte ai primi campionati organizzati dall'allora Federazione Italiana Basket-Ball, capitanata dal presidente e fondatore della federazione Arrigo Muggiani.\nVinse uno scudetto nel 1923 e non ottenne altri risultati di prestigio e si sciolse alla fine degli anni venti.\nLa formazione che vinse il quarto campionato italiano era composta da: Vito Baccarini, Gustavo Laporte, Manzotti, Arrigo Muggiani (capitano e allenatore), Marco Muggiani, Giuseppe Sessa.\nPer quanto riguarda i fratelli Muggiani, Arrigo fu in seguito presidente della Federazione italiana mentre Marco divenne il primo commissario tecnico della Nazionale, mentre Giuseppe Sessa gioc\u00f2 in un'altra squadra della polisportiva, l' di rugby (successivamente Amatori Milano) laureandosi campione nazionale anche con essa."}
{"id": "1027261", "revid": "75435", "url": "https://it.wikipedia.org/wiki?curid=1027261", "title": "Vangelo di Maria Maddalena", "text": ""}
{"id": "1027262", "revid": "767487", "url": "https://it.wikipedia.org/wiki?curid=1027262", "title": "Albert Streit", "text": ""}
{"id": "1027264", "revid": "132266", "url": "https://it.wikipedia.org/wiki?curid=1027264", "title": "Operazione Praying Mantis", "text": "Operazione Praying Mantis (\u00abmantide religiosa\u00bb) fu il nome in codice di un'azione bellica sostenuta il 18 aprile 1988 nell'area del Golfo Persico da forze aeree e navali della United States Navy ai danni di installazioni petrolifere e unit\u00e0 militari dell'Iran, parallelamente ai pi\u00f9 vasti eventi della guerra Iran-Iraq.\nIncominciata come attacco in rappresaglia in risposta al danneggiamento, nei giorni precedenti, di una nave statunitense causato da una mina navale posata nel Golfo dalla Marina iraniana, l'operazione si trasform\u00f2 rapidamente nel maggior scontro tra navi di superficie combattuto dagli Stati Uniti d'America nel periodo successivo alla seconda guerra mondiale: nel corso di pi\u00f9 azioni successive, navi e aerei statunitensi distrussero due piattaforme petrolifere iraniane e affondarono o danneggiarono svariate unit\u00e0 navali della Marina iraniana, subendo di converso perdite minime.\nLo scontro, unitamente all'abbattimento da parte statunitense il 3 luglio 1988 del Volo Iran Air 655, fu poi importante nel convincere la dirigenza iraniana a cessare le sanguinose ostilit\u00e0 con l'Iraq.\nAntefatti.\nL'intensificarsi del conflitto tra Iran e Iraq incominciato nel settembre 1980 fin\u00ec con il far degenerare le operazioni belliche in una guerra senza quartiere tra le due nazioni, con reciproci attacchi alle citt\u00e0 e alle infrastrutture economiche; con entrambi i paesi fortemente dipendenti dalle esportazioni di petrolio, fu giocoforza che nel conflitto fossero coinvolte le piattaforme di estrazione, le raffinerie e soprattutto le petroliere in navigazione nell'area del Golfo Persico, subito oggetto di attacchi aerei e missilistici. Gli scontri finirono con l'estendersi alle petroliere delle nazioni neutrali, in particolare per via della decisione di Kuwait e Arabia Saudita di mettere i loro porti e le loro navi a disposizione dell'Iraq, la cui ristretta linea costiera lungo il Golfo Persico era quantomai vulnerabile agli attacchi iraniani; l'influenza dell'area del Golfo Persico e dei traffici commerciali che vi svolgevano sulla tenuta dell'economia mondiale spinse le superpotenze a reagire a questo estendersi delle ostilit\u00e0: alla fine del 1986, dopo che attacchi iraniani avevano preso di mira le petroliere kuwaitiane, il governo dell'emirato si rivolse a Stati Uniti e Unione Sovietica perch\u00e9 fornissero protezione ai suoi mercantili, e tanto gli statunitensi quanto i sovietici presero a inviare gruppi di navi da guerra a pattugliare le acque del Golfo.\nNel luglio 1987 l'amministrazione Reagan diede l'avvio all'operazione Earnest Will, ordinando alle forze della United States Navy di scortare e proteggere le petroliere kuwaitiane durante il loro viaggio attraverso il Golfo Persico. Il compito non era privo di rischi: gi\u00e0 il 17 maggio 1987 la fregata statunitense in navigazione nel Golfo era stata centrata e gravemente danneggiata da due missili lanciati da un aereo iracheno che l'aveva scambiata per una petroliera iraniana, con la morte di 37 membri dell'equipaggio e il ferimento di altri 21; le mine navali depositate in gran numero dalle unit\u00e0 iraniane nelle acque del Golfo costituivano un ulteriore problema, come divenne palese quando, il 24 luglio, gi\u00e0 il primo convoglio dell'operazione Earnest Will incapp\u00f2 in un campo minato iraniano che caus\u00f2 gravi danni alla petroliera \"Bridgeton\" (kuwaitiana ma temporaneamente battente bandiera statunitense). La tensione crebbe costantemente, con attacchi di rappresaglia da parte delle forze statunitensi in risposta alle azioni belliche iraniane contro le petroliere neutrali.\nIl 14 aprile 1988 la fregata statunitense , in navigazione a un centinaio di chilometri a est del Bahrein, urt\u00f2 una mina posta nel canale navigabile principale usato dal traffico civile: l'esplosione caus\u00f2 una vasta falla nello scafo oltre a 27 feriti tra l'equipaggio, ma dopo molti sforzi e l'intervento di un rimorchiatore la nave riusc\u00ec a raggiungere il porto di Dubai il giorno seguente. Mentre considerevoli forze navali statunitensi facevano rotta per il Golfo, sommozzatori della US Navy ispezionarono il luogo dell'incidente rinvenendo diverse altre mine del medesimo tipo che aveva danneggiato la \"Roberts\": le analisi dei numeri di serie rivelarono che gli ordigni facevano parte di una partita di mine rinvenuta a bordo del mercantile iraniano \"Iran Ayr\", catturato dalle forze statunitensi alcuni mesi prima, in quanto sorpreso ad agire come posamine nelle acque del Golfo.\nL'amministrazione Reagan diede quindi istruzione al viceammiraglio Anthony Less, comandante delle forze navali statunitensi nel Golfo (Joint Task Force Middle East), di attuare un'azione di rappresaglia contro l'Iran cui fu dato il nome in codice di \"operazione Praying Mantis\": si decise di sferrare un attacco ai danni di due piattaforme petrolifere iraniane situate nella sezione orientale del Golfo, sospettate di fungere da centri di comando per gli attacchi al traffico commerciale. L'intenzione dei comandanti statunitensi era anche quella di affondare qualche importante unit\u00e0 da guerra della Marina militare iraniana ancorata nella base di Bandar Abbas, in particolare la fregata \"Sabalan\" che si era fatta una cattiva reputazione nell'attaccare navi civili nel Golfo; vista la proibizione posta dal vertice politico a sferrare attacchi contro la terraferma iraniana, si sperava che il bombardamento delle piattaforme petrolifere potesse spingere le navi iraniane a uscire in mare per essere cos\u00ec attirate in combattimento dalle unit\u00e0 statunitensi.\nL'operazione.\nL'attacco alle piattaforme.\nLa mattina del 18 aprile 1988 l'operazione Praying Mantis ebbe inizio. Le forze statunitensi furono suddivise in tre gruppi (Surface Action Group o SAG): i SAG \"Bravo\" e \"Charlie\" dovevano attaccare le piattaforme petrolifere Sassan e Sirri, mentre il SAG \"Delta\" doveva rimanere in attesa della sortita delle navi da guerra iraniane; copertura a distanza era fornita dai velivoli che decollavano dalla portaerei , posizionata con la sua scorta (l'incrociatore e la fregata ) a oriente dello stretto di Hormuz.\nIl primo a entrare in azione fu il SAG \"Bravo\", composto dalla nave da trasporto anfibio e dai cacciatorpediniere e , che alle 07:55 si present\u00f2 davanti alla piattaforma Sassan: dopo aver intimato in inglese e in farsi all'equipaggio di allontanarsi, alle 08:20 il \"Merrill\" spar\u00f2 alcuni colpi d'avvertimento con i suoi pezzi da 127 mm, cui gli iraniani replicarono aprendo il fuoco con una mitragliera binata ZU-23; il \"Merrill\" rispose al fuoco piazzando diversi colpi di grosso calibro sulla struttura, e dopo poco tempo l'equipaggio iraniano fu visto allontanarsi dalla piattaforma a bordo di un rimorchiatore. Mentre elicotteri d'attacco AH-1 Cobra colpivano ulteriormente la piattaforma con mitragliere e missili TOW, i marine della Marine Air-Ground Task Force (MAGTF) 2-88 abbordarono la struttura scendendo da elicotteri CH-46 Sea Knight decollati dalla \"Trenton\": un marinaio iraniano fu trovato ancora a bordo e venne preso prigioniero, e dopo aver portato via tutto quello che poteva risultare interessante i marine minarono la struttura che venne infine fatta esplodere verso le 10:00.\nIntorno alle 12:00 un elicottero AH-1 Cobra in volo di ricognizione segnal\u00f2 a nord-est del SAG \"Bravo\" un'unit\u00e0 da guerra in avvicinamento al gruppo, identificata come una fregata iraniana; il \"Merrill\" si accinse a sparare un missile contro il bersaglio, salvo scoprire all'ultimo che il contatto risultava un cacciatorpediniere sovietico classe Sovremennyj in missione di ricognizione, che fu ovviamente lasciato proseguire incolume.\nMentre l'azione alla piattaforma Sassan prendeva vita, alle 08:15 il SAG \"Charlie\" giunse in vista della piattaforma Sirri con l'incrociatore lanciamissili e le fregate e . L'azione si svolse in maniera simile alla precedente: dopo aver intimato all'equipaggio di andarsene, dalla piattaforma venne fatto fuoco con una mitragliera ZU-23 a cui le unit\u00e0 statunitensi risposero con il tiro dei cannoni fino a indurre gli iraniani a fuggire. Un proiettile statunitense colp\u00ec in pieno un serbatoio di gas compresso, la cui esplosione appicc\u00f2 un incendio talmente vasto che si decise di non inviare a bordo della piattaforma il team di Navy SEAL che doveva provvedere al suo minamento.\nMentre le unit\u00e0 statunitensi rimanevano a incrociare nella zona della piattaforma Sirri, attorno alle 11:45 i radar segnalarono l'avvicinarsi di una nave da guerra iraniana, la cannoniera missilistica classe Kaman \"Joshan\": gli statunitensi intimarono agli iraniani di fermare le macchine e abbandonare l'unit\u00e0, ma la \"Joshan\" rispose lanciando un missile AGM-84 Harpoon antinave da 25 chilometri di distanza, che tuttavia fu evitato dalle navi del SAG \"Charlie\" tramite manovre evasive e lancio di \"chaff\". Le unit\u00e0 statunitensi risposero al fuoco lanciando una salva di sei missili RIM-66 Standard e un singolo Harpoon, centrando in pieno la \"Josahn\" e riducendola a un relitto; le navi statunitensi serrarono quindi le distanze e finirono il bersaglio con il tiro dei cannoni. L'Aviazione iraniana tent\u00f2 di intervenire nello scontro, e verso le 12:30 una pattuglia di cinque cacciabombardieri F-4 Phantom decoll\u00f2 da Bandar Abbas con l'obiettivo di abbattere un aereo radar statunitense E-2 Hawkeye in volo sopra lo stretto di Hormuz; gli aerei iraniani furono intercettati da quattro F-14 Tomcat della \"Enterprise\" e rinunciarono all'attacco, ma tre degli F-4 diressero invece verso le navi del SAG \"Charlie\": subito individuati dai radar delle unit\u00e0, furono oggetto del lancio da parte del \"Wainwright\" di due missili Standard, uno dei quali colp\u00ec un F-4 danneggiandolo gravemente e inducendolo a ritirarsi insieme ai compagni.\nGli scontri aeronavali.\nLe unit\u00e0 del SAG \"Delta\", ovvero i cacciatorpediniere e e la fregata , erano nel frattempo rimaste in attesa della risposta iraniana agli attacchi alle piattaforme, risposta che non tard\u00f2 ad arrivare: verso le 13:00 giunse la notizia che una formazione di sette barchini veloci iraniani tipo Boghammar aveva attaccato con razzi e mitragliatrici alcune navi civili presso le piattaforme petrolifere degli Emirati Arabi Uniti, assalendo in particolare il rimorchiatore \"Willi Tide\", dotato di equipaggio statunitense ma battente bandiera panamese; il cacciatorpediniere \"Joseph Strauss\" fu subito inviato in soccorso accompagnato da un caccia F-14 e due A-6 Intruder della \"Enterprise\". Il presidente Ronald Reagan dovette autorizzare di persona l'attacco ai barchini, in quanto era la prima volta che le unit\u00e0 statunitensi intervenivano a favore di navi non battenti la bandiera degli Stati Uniti: verso le 14:30 quindi gli A-6 attaccarono i barchini con un lancio di bombe a grappolo, affondandone tre e costringendo i restanti a fuggire in direzione dell'isola di Abu Musa.\nVerso le 15:30 altri due A-6 della \"Enterprise\" avvistarono una fregata iraniana classe Alvand, la \"Sahand\", fare rotta per i campi petroliferi emiratini dopo essere salpata da Bandar Abbas; nonostante il pesante fuoco antiaereo, i due velivoli statunitensi lanciarono due missili Harpoon e due bombe a guida laser AGM-123 Skipper II che centrarono in pieno l'unit\u00e0 iraniana. In preda alle fiamme, la \"Sahand\" fu quindi attaccata da una formazione di sei A-7 Corsair che la centrarono con bombe guidate AGM-62 Walleye; il colpo di grazia venne da un terzo missile Harpoon lanciato dal cacciatorpediniere \"Joseph Strauss\", e l'unit\u00e0 iraniana affond\u00f2 quella sera con la perdita di gran parte dell'equipaggio.\nVerso le 17:45 una seconda fregata iraniana, la \"Sabalan\" (gemella della \"Sahand\"), fu segnalata in uscita da Bandar Abbas e diretta verso il luogo degli scontri. Giunta a distanza di tiro dalla fregata statunitense \"Jack Williams\", l'unit\u00e0 iraniana le lanci\u00f2 contro un missile Marte Mk2 che tuttavia fin\u00ec fuori bersaglio; una coppia di A-6 della \"Enterprise\" mosse all'attacco e, bench\u00e9 dalla \"Sabalan\" fossero stati lanciati tre missili antiaerei, i velivoli statunitensi piazzarono sulla fregata una bomba a guida laser da 250 kg: l'ordigno penetr\u00f2 nel fumaiolo della \"Sabalan\" ed esplose nella sala macchine dell'unit\u00e0, lasciandola immobilizzata. La nave rappresentava un bersaglio inerme, ma il governo di Washington decise che l'operazione era gi\u00e0 stata troppo sanguinosa e che il provocare ulteriori perdite agli iraniani sarebbe risultato troppo sproporzionato rispetto agli intenti originari; la \"Sabalan\" fu quindi lasciata stare e poche ore pi\u00f9 tardi un rimorchiatore la port\u00f2 in salvo a Bandar Abbas.\nConseguenze.\nLa giornata del 18 aprile 1988 si concluse con un bilancio pesante per le forze iraniane: oltre alla distruzione delle due piattaforme petrolifere, l'Iran dovette registrare l'affondamento di una fregata, una cannoniera missilistica e almeno tre barchini veloci, oltre al danneggiamento di una seconda fregata e di un cacciabombardiere F-4; le perdite umane per parte iraniana furono stimate in circa 60 morti e 100 feriti. Di per contro, gli statunitensi registrarono unicamente la perdita di un elicottero AH-1 Cobra con il suo equipaggio: decollato dal \"Wainwright\" in missione di ricognizione quella sera stessa, l'aeromobile si schiant\u00f2 in mare 24 chilometri a sud-ovest dell'isola di Abu Musa, non \u00e8 chiaro se per un incidente o perch\u00e9 colpito da fuoco antiaereo iraniano; i corpi dei due membri dell'equipaggio e i rottami dell'elicottero furono poi recuperati da sommozzatori statunitensi in maggio.\nPer numero e tipologia di unit\u00e0 impiegate da entrambe le parti, lo scontro del 18 aprile risult\u00f2 il pi\u00f9 grande combattimento navale sostenuto dalla United States Navy dalla fine della seconda guerra mondiale, nonch\u00e9 il primo della storia in cui la Marina statunitense fece uso di missili superficie-superficie antinave; nel libro \"Decision at Sea\" (2005), Craig L. Symonds, professore dell'Accademia Navale degli Stati Uniti, defin\u00ec l'operazione Praying Mantis uno dei cinque scontri navali determinanti per l'affermazione della superiorit\u00e0 degli Stati Uniti sui mari, insieme alla battaglia del lago Erie (1813), alla battaglia di Hampton Roads (1862), alla battaglia della baia di Manila (1898) e alla battaglia delle Midway (1942). Il capitano di corvetta James Engler, pilota del cacciabombardiere A-6 che danneggi\u00f2 gravemente la fregata \"Sabalan\", fu insignito per la sua azione dell'onorificenza della Distinguished Flying Cross.\nCon met\u00e0 della sua flotta di fregate messa fuori combattimento in un unico scontro, la Marina iraniana decise prudentemente di tenere in porto le sue unit\u00e0 maggiori fino alla conclusione delle ostilit\u00e0 con l'Iraq, riducendo sensibilmente il ritmo degli attacchi al traffico commerciale nel Golfo Persico. Lo scontro del 18 aprile era avvenuto nel momento peggiore per l'Iran, alle prese con una serie di grandi controffensive irachene che determinarono la perdita di tutti i territori nemici faticosamente conquistati dagli iraniani negli anni precedenti entro il luglio seguente. I rapporti tra Stati Uniti e Iran, gi\u00e0 pessimi, raggiunsero il punto pi\u00f9 basso, in particolare dopo un nuovo incidente avvenuto il 3 luglio 1988: nel corso di uno scontro con barchini veloci iraniani, il moderno incrociatore missilistico statunitense scambi\u00f2 un aereo di linea iraniano per un caccia in fase d'attacco e lo abbatt\u00e8 con un missile causando la morte di 290 civili. Paradossalmente, le pesanti perdite umane occorse negli scontri del 18 aprile e del 3 luglio furono ben sfruttate dai membri moderati del governo di Teheran per piegare la resistenza dei pi\u00f9 intransigenti che chiedevano la prosecuzione a ogni costo della guerra: davanti alla prospettiva di dover affrontare non solo l'Iraq ma piuttosto una coalizione internazionale di \"forze imperialiste\" guidata dagli Stati Uniti, il governo iraniano ebbe la copertura morale per accettare, il 17 luglio 1988, quel cessate il fuoco offerto dagli stremati iracheni prima pi\u00f9 volte respinto.\nIl 6 novembre 2003 la Corte internazionale di giustizia rigett\u00f2 la richiesta di risarcimento formulata dal Governo iraniano contro gli Stati Uniti per violazione del trattato di amicizia stipulato tra i due Paesi nel 1955; la stessa corta rigett\u00f2 una contro-richiesta di risarcimento basata sulla presunta violazione del medesimo trattato inoltrata dagli Stati Uniti. Tuttavia, in una parte della sentenza la corte rilev\u00f2 che \u00able azioni degli Stati Uniti d'America contro le piattaforme petrolifere iraniane del 19 ottobre 1987 (operazione Nimble Archer) e del 18 aprile 1988 (operazione Praying Mantis) non sono giustificabili come misure necessarie per garantire la sicurezza degli Stati Uniti d'America.\u00bb.\nOrdine di battaglia statunitense.\nSupporto aereo"}
{"id": "1027265", "revid": "78273", "url": "https://it.wikipedia.org/wiki?curid=1027265", "title": "Live-CD", "text": ""}
{"id": "1027266", "revid": "588403", "url": "https://it.wikipedia.org/wiki?curid=1027266", "title": "Futbol'nyj Klub Kryvbas", "text": "Il Futbol'nyj Klub Kryvbas (), noto come Kryvbas, \u00e8 una societ\u00e0 calcistica ucraina con sede nella citt\u00e0 di Kryvyj Rih. Sino al 2013 \u00e8 stato attivo a livello professionistico. \nLo Stadio Metalurg, che ospitava le partite interne della squadra, ha una capienza di 29 782 spettatori. Oggi la squadra gioca nello Stadio Spartak, impianto da 4 000 posti.\nStoria.\nIl club venne fondato nel 1959 come \"Avanguard Kryvyj Rih\" e durante l'era sovietica non riusc\u00ec a raggiungere alcun risultato sportivo degno di nota. Nel 1966 cambi\u00f2 nome in \"FK Kryvbas\".\nDopo la dissoluzione dell'Unione Sovietica, il club fu tra i fondatori del campionato ucraino, una volta cambiato nome e adottata la denominazione attuale. Da allora ha sempre militato nella massima serie ucraina, raggiungendo per due volte il terzo posto, e perdendo la finale della Coppa d'Ucraina del 1999-2000 contro la .\nAl termine della stagione 2012-2013, nonostante il settimo posto in campionato, nel giugno 2013 il club dichiar\u00f2 bancarotta, cessando cos\u00ec di esistere. \nNel 2013-2014 le istituzioni cittadine crearono lo \"Sport Club Kryvbas\", societ\u00e0 polisportiva attiva anche nel calcio. La squadra disput\u00f2 alcune amichevoli nella primavera del 2014. Dopo la sospensione delle attivit\u00e0 causata dalle proteste filorusse in Ucraina, nel 2015 il progetto riprese con la fondazione dell'associazione \"Kryvbas maye buty\" (\"Kryvbas deve essere\"), impegnata in un progetto di rinascita dello sport in citt\u00e0. Nell'agosto 2015 il FC Kryvbas fu ammesso a stagione in corso al campionato regionale dell'Oblast' di Dnipropetrovs'k, in cui gioc\u00f2 11 partite, vincendone 4 e perdendone 5. Alla fine del torneo si classific\u00f2 decimo su tredici partecipanti. Nel 2016 la squadra milit\u00f2 nel campionato dilettanti, la quarta serie del campionato ucraino. "}
{"id": "1027267", "revid": "92723", "url": "https://it.wikipedia.org/wiki?curid=1027267", "title": "FC Kryvbas Kryvyi Rih", "text": ""}
{"id": "1027268", "revid": "801704", "url": "https://it.wikipedia.org/wiki?curid=1027268", "title": "Sfilamento", "text": "Lo sfilamento, nella tattica militare, \u00e8 un movimento che consente ad una forza attaccante di raggiungere la retroguardia avversaria separando i difensori dalle loro principali posizioni difensive. I difensori sono cos\u00ec costretti ad abbandonare quelle posizioni o ad inviare notevoli forze nel tentativo di riconquistarle. "}
{"id": "1027270", "revid": "125864617", "url": "https://it.wikipedia.org/wiki?curid=1027270", "title": "Istituzione totale", "text": "L'istituzione totale \u00e8 il luogo in cui gruppi di persone risiedono e convivono per un significativo periodo di tempo.\nCaratteristiche.\nI tratti distintivi di detta istituzione sono: \nLe modalit\u00e0 di accesso ad una istituzione totale sono fondamentalmente due:\nAutori di riferimento.\nMolti autori si sono dedicati al tema dell'esclusione sociale ed alla istituzionalizzazione nei luoghi di reclusione totale. La maggior parte delle loro ricerche ed analisi si sono indirizzate verso la dimensione carceraria e manicomiale; alcuni hanno analizzato anche le aziende della grande distribuzione e le industrie. Ne citiamo alcuni (in ordine alfabetico):\nRecentemente, molti studiosi hanno rivolto il loro interesse verso le istituzioni totali di nuova generazione. Citiamo a titolo di esempio: \nAsylums.\nL'istituzione totale \u00e8 un luogo dove le persone vengono relegate per un certo periodo di tempo, perch\u00e9 considerate pericolose per s\u00e9 stesse o per gli altri (es. manicomi, prigioni) oppure per il raggiungimento di specifici scopi (es. monasteri, furerie militari).\nIn questo libro, considerato di grande validit\u00e0 sul piano sociologico, Goffman parla della sua esperienza nel suo anno di lavoro (1955-56) presso l'Istituto per malattie mentali St. Elizabeth di Washington."}
{"id": "1027273", "revid": "287204", "url": "https://it.wikipedia.org/wiki?curid=1027273", "title": "Hippowdon", "text": ""}
{"id": "1027277", "revid": "438678", "url": "https://it.wikipedia.org/wiki?curid=1027277", "title": "I diavoli del Grand Prix", "text": "I diavoli del Grand Prix \u00e8 un film statunitense del 1963 diretto da Roger Corman.\nTrama.\nStephen Children \u00e8 un giornalista di successo, ma un pilota di auto da corsa \u00e8 riuscito a conquistare la sua ragazza: per screditarlo inizia a scrivere un libro-inchiesta. Peccato che, continuandolo a frequentare, diventa suo grande amico.\nDistribuzione.\n\u00c8 stato distribuito in Italia nel 1970."}
{"id": "1027280", "revid": "7336", "url": "https://it.wikipedia.org/wiki?curid=1027280", "title": "Nomen nominandum", "text": ""}
{"id": "1027287", "revid": "7336", "url": "https://it.wikipedia.org/wiki?curid=1027287", "title": "Figlio di N.N.", "text": ""}
{"id": "1027288", "revid": "7336", "url": "https://it.wikipedia.org/wiki?curid=1027288", "title": "Figlio di NN", "text": ""}
{"id": "1027289", "revid": "92723", "url": "https://it.wikipedia.org/wiki?curid=1027289", "title": "Al\u010devs'k", "text": "Al\u010devs'k (ucr. \u0410\u043b\u0447\u0435\u0432\u0441\u044c\u043a, ) \u00e8 una citt\u00e0 dell'Ucraina sud-orientale, nell'oblast' di Luhans'k. Fa parte del raion di Pereval's'k e si trova a circa 45 chilometri da Luhans'k. Nel 2012 contava una popolazione di circa 115.000 abitanti. Dall'aprile 2014 \u00e8 \"de facto\" parte della Repubblica Popolare di Lugansk.\nLa citt\u00e0 era nota come \"Voro\u0161ylovs'k\" (ucr. \u0412\u043e\u0440\u043e\u0448\u0438\u043b\u043e\u0432\u0441\u044c\u043a) dal 1931 al 1961 e come Komunars'k (ucr. \u041a\u043e\u043c\u0443\u043d\u0430\u0440\u0441\u044c\u043a) fino al 1992.\n\u00c8 uno dei maggiori centri industriali del Bacino del Donec, coprendo un quarto della produzione industriale dell'intera area. Le maggiori industrie della citt\u00e0 sono chimiche, siderurgiche e metallurgiche. Le principali compagnie sono la OJSC \"Alchevsk Iron &amp; Steel Works\" e la \"Alchevsk Coke-Chemical Plant\".\nSport.\nLa squadra di calcio locale \u00e8 il Futbol'nyj Klub Stal' Al\u010devs'k."}
{"id": "1027291", "revid": "131358", "url": "https://it.wikipedia.org/wiki?curid=1027291", "title": "FC Stal Alchevsk", "text": ""}
{"id": "1027293", "revid": "44939", "url": "https://it.wikipedia.org/wiki?curid=1027293", "title": "Chaperonine", "text": ""}
{"id": "1027295", "revid": "339392", "url": "https://it.wikipedia.org/wiki?curid=1027295", "title": "Folding proteico", "text": ""}
{"id": "1027296", "revid": "486946", "url": "https://it.wikipedia.org/wiki?curid=1027296", "title": "Chaperone", "text": ""}
{"id": "1027300", "revid": "585241", "url": "https://it.wikipedia.org/wiki?curid=1027300", "title": "ASIN", "text": "ASIN \u00e8 un acronimo per Amazon Standard Identification Number, che individua un codice identificativo alfanumerico a 10 cifre usato da Amazon.com e da aziende sue collaboratrici.\nOgni prodotto venduto su Amazon \u00e8 fornito di un unico ASIN, per libri con International Standard Book Number (ISBN) a 10 cifre, l'ASIN e l'ISBN coincidono. Il codice \u00e8 riportato nei dettagli di ciascun prodotto e inserito nel motore di ricerca interno permette di trovare immediatamente il prodotto o l'offerta."}
{"id": "1027302", "revid": "1494169", "url": "https://it.wikipedia.org/wiki?curid=1027302", "title": "Comense", "text": ""}
{"id": "1027305", "revid": "33689", "url": "https://it.wikipedia.org/wiki?curid=1027305", "title": "Pucar\u00e0", "text": ""}
{"id": "1027310", "revid": "363629", "url": "https://it.wikipedia.org/wiki?curid=1027310", "title": "Bacino del Donec", "text": "Il bacino del Donec, noto anche come Donbass (, abbr. \u0414\u043e\u043d\u0431\u0430\u0441\u0441) o Donbas (, abbr. \u0414\u043e\u043d\u0431\u0430\u0441), \u00e8 il bacino dell'omonimo fiume della Russia e dell'Ucraina, il Donec, affluente del Don. \n\u00c8 una regione storica, economica e culturale, parte del cui territorio nel 2014 si \u00e8 dichiarato unilateralmente indipendente dall'Ucraina con il nome di Repubblica Popolare di Doneck e Repubblica Popolare di Lugansk. Nella regione \u00e8 dallo stesso anno in corso una guerra tra le forze separatiste filo-russe, con l'appoggio delle forze armate russe, e il governo ucraino post-Euromaidan. Il 21 febbraio 2022 il presidente russo Vladimir Putin ha ufficialmente riconosciuto l'indipendenza delle due repubbliche separatiste.\nEtimologia del nome.\nIl toponimo \"Donbass\" nasce verso la fine del XIX secolo, quando in tale area furono scoperti numerosi giacimenti di carbone e fu coniato il termine, derivante dal nome del fiume Donec che vi scorre attraverso, per indicare questa nuova regione carbonifera nella sua interezza.\nIl termine Donbass pu\u00f2 occasionalmente indicare una grande regione sovranazionale che comprende parte del confinante oblast' di Rostov in Russia. Questo si spiega con il fatto che il bacino carbonifero si estende geograficamente anche a quell'area (anch'essa specializzata nell'estrazione di carbone), la quale alle volte viene chiamata \"Donbass russo\" ma la minore importanza economica e, soprattutto, sociopolitica di quell'area russa (comparata a quella ucraina corrispondente) ha portato ad un graduale abbandono di un cos\u00ec generico impiego del termine Donbass.\nGeografia.\nSi estende in tre oblast' dell'Est del Paese, dividendosi in \"Donbass orientale\" (confinante con la Russia; comprende l'oblast' di Donec'k, la cui parte meridionale appartiene alla Prijazovia, e l'oblast' di Luhans'k, la cui parte settentrionale appartiene alla Slobozhanschyna) e \"Donbass occidentale\" (interamente ucraino; comprende l'estremo orientale dell'oblast' di Dnipropetrovs'k). La citt\u00e0 di Donec'k \u00e8 il centro principale della regione.\nStoria.\nNel 1676 venne fondata la prima citt\u00e0 del bacino del Donec, (rinominata Slov\"jans'k nel 1784), nata come presidio militare di confine (fortezza di Tor, costruita per difendere i territori meridionali dello Zarato russo dagli attacchi dei tatari di Crimea) e sviluppatasi in seguito in vera e propria citt\u00e0 grazie alla vicinanza di numerosi laghi salati che diedero impulso ad una fiorente attivit\u00e0 di estrazione e commercio di sale.\nNel 1721 la scoperta di grandi e ricchi giacimenti di carbone innesc\u00f2 il \"boom industriale\" che port\u00f2 alla fioritura economica della regione che dur\u00f2 dal XIX secolo alla prima met\u00e0 del XX.\nDurante la seconda guerra mondiale \u00e8 stato teatro dello scontro tra le truppe naziste e quelle sovietiche. L'Unione Sovietica, vincitrice del conflitto, eresse un monumento chiamato \"Ai liberatori del Donbass\".\nGuerra nel Donbass.\nIl 6 aprile 2014 alcuni manifestanti filo-russi armati, secondo le testimonianze, si sono impadroniti di palazzi governativi dell'Ucraina orientale, ossia nelle regioni di Donec'k, Luhans'k e Charkiv.\nDurante la guerra del Donbass i separatisti chiesero un referendum riguardo allo status delle loro regioni all'interno dell'Ucraina, che si tenne l'11 maggio 2014.\nIntanto, dal 6 aprile, sono state due le repubbliche che si sono proclamate indipendenti: la Repubblica Popolare di Donec'k e la Repubblica Popolare di Luhans'k. Il 24 maggio 2014, sempre attraverso un referendum, venne proclamata una federazione tra queste due repubbliche popolari, lo Stato federale della Nuova Russia, progetto terminato un anno dopo. Le repubbliche popolari non sono riconosciute dallo Stato ucraino, che ne rivendica l'intero territorio e considera queste entit\u00e0 come organizzazioni terroristiche.\nIl 18 febbraio 2022 il Capo della Repubblica Popolare di Doneck Denis Pu\u0161ilin ha ordinato l'evacuazione della popolazione civile verso la Federazione Russa a causa degli scontri in corso tra la Milizia Popolare di Donbass e le Forze Armate Ucraine. Lo stesso giorno, Leonid Pasechnik, Capo della Repubblica Popolare di Lugansk, ha diramato lo stesso ordine.\nIl 21 febbraio 2022 il presidente russo Vladimir Putin firma, in diretta televisiva, il decreto di riconoscimento ufficiale delle Repubbliche Popolari di Doneck e Lugansk ed ordina l'invio di truppe della Federazione Russa con presunta funzione di forze di pace nella regione del Donbass.\nDemografia.\nIn questa regione nel 2005 vivevano approssimativamente 7 milioni di persone. Nel novembre 2014, secondo l'ONU, si contavano pi\u00f9 di un milione di sfollati e pi\u00f9 di vittime."}
{"id": "1027318", "revid": "33751", "url": "https://it.wikipedia.org/wiki?curid=1027318", "title": "Donbas", "text": ""}
{"id": "1027323", "revid": "33751", "url": "https://it.wikipedia.org/wiki?curid=1027323", "title": "Donbass", "text": ""}
{"id": "1027389", "revid": "729019", "url": "https://it.wikipedia.org/wiki?curid=1027389", "title": "Westland Wasp", "text": "Il Westland Wasp (\"vespa\" in inglese) era un elicottero leggero imbarcato ASW monoturbina con rotore quadripala sviluppato dall'azienda aeronautica britannica Westland Helicopters negli anni sessanta.\nUtilizzato principalmente dalla Royal Navy, la marina militare britannica, venne impiegato con successo in operazioni belliche durante la guerra delle Falkland. Gli ultimi esemplari, appartenenti alla malese Tentera Laut Diraja Malaysia, vennero ritirati nel 2000.\nStoria del progetto.\nNei tardi anni cinquanta la Saunders-Roe decise, su iniziativa privata, di avviare lo sviluppo di un nuovo modello di elicottero leggero multiruolo come evoluzione del precedente Skeeter che aveva avuto un buon successo commerciale. Differentemente dal primo, equipaggiato con un convenzionale motore a pistoni, il nuovo modello, identificato dall'azienda come P.531, per azionare il rotore principale e quello di coda utilizzava un gruppo turbogas, tra i primi elicotteri britannici equipaggiati con motore a turbina. Portato in volo per la prima volta il 20 luglio 1958 rimase allo stadio di prototipo ma venne riutilizzato come base per un ulteriore sviluppo quando l'azienda venne incorporata nella Westland.\nNel frattempo, per contrastare l'evoluzione tecnologica applicata ai sottomarini e al conseguente incremento delle loro prestazioni in velocit\u00e0 massima e raggio di azione, la Royal Navy emise una specifica indicata come \"Manned Torpedo-Carrying Helicopter\" (MATCH) per la fornitura di un mezzo ad ala rotante in grado di estendere le capacit\u00e0 di attacco di un'unit\u00e0 navale trasportando un siluro o altro armamento in grado di fermare un eventuale attacco. Cos\u00ec come il pi\u00f9 grande Westland Wessex, il modello non era equipaggiato con un sonar per cui il suo profilo di missione era limitato ad operazioni in collaborazione con l'unit\u00e0 navale dove era assegnato o, in ogni caso, con altre navi o unit\u00e0 aeree nella lotta antisommergibile.\nProposto alla marina britannica, il P.531 venne avviato ad una serie di prove in ambito operativo che influirono nell'evoluzione del modello, incluso l'adozione di diverse soluzioni nella disposizione degli elementi del carrello.\nDall'esperienza acquisita con il P.531 vennero sviluppati due modelli simili ma con finalit\u00e0 operative diverse, il Westland Scout, destinato ad equipaggiare reparti terrestri ed il Wasp, inizialmente indicato come Sea Scout, versione imbarcata con compiti di lotta antisommergibile. Essenzialmente i due modelli sono molto simili ma immediatamente riconoscibili per la sezione inferiore, dove il Wasp adotta un pi\u00f9 complesso carrello d'atterraggio con quattro elementi ruotati indipendenti differentemente dallo Scout che utilizza una pi\u00f9 convenzionale coppia di pattini.\nFavorevolmente impressionata dalle prestazioni del prototipo, nel settembre 1961 la Royal Navy emise un ordine di fornitura per due esemplari di pre-produzione, esemplari che l'azienda indic\u00f2 inizialmente Sea Scouts, il primo dei quali vol\u00f2 per la prima volta il 20 ottobre 1962.\nImpiego operativo.\nIl Wasp entr\u00f2 in servizio principalmente nei reparti della Royal Navy e successivamente nelle marine militari australiana, brasiliana, malese e sudafricana.\nRegno Unito.\nFu assegnato come equipaggiamento alle fregate britanniche, tra le quali la classe Leander, oltre a reparti con base a terra.\nGuerra delle Falkland.\nSia il Wasp che lo Scout vennero impiegati durante la Guerra delle Falkland-Malvinas, spesso utilizzati come mezzi da trasporto leggero. Il 25 aprile 1982 alcuni Wasp furono protagonisti nell'attacco al sommergibile , che sub\u00ec danni piuttosto seri, tanto da rendere impossibile l'immersione.\nUn Wasp decollato dalla fregata riusc\u00ec a colpire il sommergibile con due missili Aerospatiale SS.12, e fu seguito dopo breve tempo da altri due Wasp, decollati dalla nave da esplorazione polare HMS \"Endurance\". I missili per\u00f2 non esplosero perch\u00e9 vennero fermati dalla falsa torre del battello, in fibra di vetro rinforzata (in base al programma GUPPY per migliorare le caratteristiche, anche idrodinamiche, dei sommergibili americani del periodo bellico, quale questo battello originariamente era), ma le cariche di profondit\u00e0 sganciate dagli altri due elicotteri danneggiarono ulteriormente il battello costringendolo ad arenarsi sulla punta King Edward dell'isola Georgia del Sud.\nIn seguito, gli ultimi Wasp vennero sostituiti dai Westland Lynx, diventati il nuovo elicottero standard britannico.\nAltre nazioni.\nAll'estero rimasero in servizio operativo per diversi anni, specialmente in Malesia, che oper\u00f2 con esemplari ex Royal Navy acquistati dal governo britannico."}
{"id": "1027435", "revid": "1924342", "url": "https://it.wikipedia.org/wiki?curid=1027435", "title": "Rajon", "text": "Il rajon o \"raion\" ( ; ; ; ; ; in moldavo e ; ; ) \u00e8 una suddivisione amministrativa di secondo livello tipica di alcuni paesi appartenenti all'ex Unione Sovietica. Il termine pu\u00f2 essere tradotto approssimativamente con \"provincia\" o \"distretto\".\nCaratteri generali.\nIl termine fu introdotto nella riforma amministrativa sovietica del 1923\u20131929 che trasform\u00f2 molti volosti e uezdy dell'Impero russo in rajon.\nUn rajon \u00e8 tipicamente un'entit\u00e0 amministrativa di secondo livello: \u00e8 subordinato, ad esempio, alle regioni della Bielorussia, alle regioni dell'Ucraina o alle regioni della Russia.\nSempre in Russia, d'altra parte, un rajon pu\u00f2 rappresentare una suddivisione sottordinata ad un kraj, ad una repubblica, ad un circondario autonomo o ad una Citt\u00e0 federale, mentre, in Ucraina, ad una megalopoli (Kiev e Sebastopoli) o alla Repubblica Autonoma di Crimea. In Azerbaigian costituisce invece una suddivisione di primo livello.\nStoricamente, un rajon costituisce la ripartizione di una piccola Repubblica Sovietica, oblast', kraj o alla megalopoli di una grande Repubblica Sovietica dell'ex-Unione Sovietica\nDi solito i rajony () hanno un minimo di autonomia nella forma di un rajsoviet (consiglio di raion) eletto dal popolo e il locale presidente del raion talvolta eletto dal popolo, talvolta cooptato.\nRussia.\nRajon amministrativi.\nDopo la caduta dell'Unione Sovietica la suddivisione in rajon \u00e8 rimasta in gran parte immutata. Il rajon pu\u00f2 essere una divisione amministrativa di una delle repubbliche autonome o di una grande citt\u00e0. In alcuni stati federali, tuttavia, la terminologia \u00e8 cambiata per riflettere le specificit\u00e0 nazionali:\nRajon municipali.\nUn rajon municipale o distretto municipale () \u00e8 una suddivisione che comprende un gruppo di insediamenti urbani e/o rurali, o anche insediamenti inter-territoriali che insistono su una stessa area. I raion municipali sono formati per regola entro i confini di distretti amministrativi esistenti, seppur con alcune eccezioni. Nerjungrinskij, ad esempio, rajon municipale in Sacha-Jakuzia, \u00e8 collocato attorno alla citt\u00e0 di Nerjungri, che non ha n\u00e9 status n\u00e9 \u00e8 parte di un rajon amministrativo.\nRajon intraurbani.\nUn rajon intraurbano o distretto intraurbano () \u00e8 una forma di comune intraurbano, una suddivisione interna di alcuni comuni e citt\u00e0 federali della Russia."}
{"id": "1027473", "revid": "767487", "url": "https://it.wikipedia.org/wiki?curid=1027473", "title": "Roadracers (film 1959)", "text": "Roadracers \u00e8 un film statunitense del 1959, diretto da Arthur Swerdloff. Del film si cre\u00f2 successivamente una sorta di remake a opera di Robert Rodriguez, \"Roadracers\".\nTrama.\nRob Wilson (Joel Lawrence), un pilota di auto da corsa, viene coinvolto in un incidente mortale causato dalla sua stessa disattenzione. Rob viene cacciato dal circuito delle corse e va in Europa, dove acquista attenzione e domina la scena sportiva. Quando gli \u00e8 concesso tornare negli Stati Uniti, decide di affrontare il suo pi\u00f9 grande rivale nel Grand Prix degli Stati Uniti."}
{"id": "1027506", "revid": "339392", "url": "https://it.wikipedia.org/wiki?curid=1027506", "title": "Ministero", "text": ""}
{"id": "1027510", "revid": "4506", "url": "https://it.wikipedia.org/wiki?curid=1027510", "title": "Calico Jack Rackham", "text": ""}
{"id": "1027539", "revid": "1272592", "url": "https://it.wikipedia.org/wiki?curid=1027539", "title": "Zaknafein Do'Urden", "text": "Zaknafein Do'Urden \u00e8 un personaggio fittizio creato da Robert Anthony Salvatore, per la serie pubblicata da Armenia, ora chiamata La leggenda di Drizzt, ambientata nel mondo dei Forgotten Realms. \u00c8 il padre di Drizzt Do'Urden, il quale prender\u00e0 le sue buone intenzioni da lui. La caratteristica pi\u00f9 importante di Zaknafein \u00e8 infatti la sua innata propensione per la bont\u00e0, che si rifletter\u00e0 nel figlio e nei suoi comportamenti. Zaknafein non ha mai avuto il coraggio di scappare dalla citt\u00e0 degli elfi scuri per la rete di intrighi tessuta dalla Matrona Malice Do'Urden, e per la consapevolezza che il Sottosuolo sia un posto troppo pericoloso in cui vivere. Riuscir\u00e0 a convincere il figlio a fuggire dalla citt\u00e0 di Menzoberranzan, e la sua figura sar\u00e0 per Drizzt una delle pi\u00f9 significative e importanti non solo per la sua fuga nel Sottosuolo, ma anche nel suo viaggio per la superficie.\nZaknafein compare ne \"Il dilemma di Drizzt\" e ne \"La fuga di Drizzt\" (1990), primi due libri della \"Trilogia degli elfi scuri\" e dell'intera saga. Il personaggio fa poi una fugace apparizione nel decimo libro, \"L'alba degli eroi\" (1996), in forma di spirito e, infine, ricompare in carne ed ossa nel romanzo \"Timeless - Senza tempo\" (2018). \nStoria.\nZaknafein \u00e8 il maestro d'armi del casato Do'Urden, che occupa dapprima il decimo posto nella gerarchia di Menzoberranzan, poi il nono in seguito alla sconfitta del casato DeVir, e poi l'ottavo posto in seguito alla sconfitta del casato Hun'ett. \u00c8 considerato il migliore maestro d'armi di tutta la citt\u00e0, e quando Drizzt avr\u00e0 compiuto sedici anni sar\u00e0 il suo maestro, fino a che il figlio non andr\u00e0 a Melee-Magthere, l'accademia militare di Menzoberranzan.\nDurante l'apprendistato di Drizzt con Zaknafein per imparare a combattere, entrambi si rendono conto di essere molto simili e di odiare la societ\u00e0 caotica e malvagia dei drow. Negli anni di apprendistato nasce tra loro un rapporto di profonda amicizia, che sembrer\u00e0 sciogliersi quando Zaknafein sente parlare dell'incursione omicida di un drappello di drow in superficie di cui il figlio faceva parte. Quando Drizzt fa ritorno dall'accademia, entrambi credono che l'altro sia diventato malvagio, ma in un combattimento scoprono di essere ancora gli stessi e tornano ad essere pi\u00f9 legati di prima.\nZaknafein si sacrificher\u00e0 eroicamente per permettere al figlio di scappare da Menzoberranzan.\nMorte.\nZaknafein muore per mano di Malice Do'Urden, Matrona del Casato e sua precedente moglie. La madre Malice e la sorella maggiore, Briza Do'Urden, avevano ascoltato tramite una magia divinatoria il dialogo tra Zaknafein e Drizzt quando si erano riconciliati, scoprendo un crimine che Drizzt aveva compiuto precedentemente, che quindi doveva essere punito con la morte. Zaknafein non permette che Drizzt muoia, e quindi decide di farsi sacrificare al posto suo. Quando Drizzt scoprir\u00e0 tutta la vicenda, trover\u00e0 il coraggio di andarsene e scappare nel Sottosuolo.\nSuccessivamente Matrona Malice decide di vendicarsi di Drizzt e della sua spregiudicatezza, e usa un incantesimo molto potente elargitole da Lolth in persona, chiamato \"Zin-Carla\". Questo incantesimo permette di rianimare il corpo di un morto, e utilizzarlo per scopi propri. Malice fa dunque vagare Zaknafein - ora schiavo della sua volont\u00e0 - per tutto il Sottosuolo per far s\u00ec che la versione non-morta del maestro d'armi trovi e uccida Drizzt. Zaknafein si scontra con il figlio in due occasioni: dapprima in un insediamento illithid - ove Drizzt viene salvato da un muro di pietra evocato magicamente - e in seguito in una caverna sotterranea piena d'acido. In questa occasione, la straordinaria abilit\u00e0 guerriera di Drizzt obbliga Matrona Malice a concedere allo spirito di Zaknafein maggior controllo sul corpo non-morto cos\u00ec che il maestro d'armi possa sconfiggere il figlio. Zaknafein, tuttavia, riesce a sfruttare la temporanea autonomia per sottrarsi al potere di Matrona Malice e acquisire nuovamente il controllo del proprio corpo; prima che questo gli sfugga di nuovo, si lancia nel lago d'acido sottostante per non uccidere Drizzt.\nApparizione come spirito.\nAnni dopo, Drizzt insegue nuovamente il demone Errtu per liberare un'anima che lui sa essere sua prigioniera. Il drow crede si tratti proprio di Zaknafein e pensa al ricongiungimento quasi con ossessione, ma alla fine scopre che l'ostaggio era un suo vecchio amico. In seguito a questo, l'amico sacerdote Cadderly fa in modo che lo spirito di Zaknafein faccia visita a Drizzt per rassicurarlo sulla pace trovata nell'aldil\u00e0.\nResurrezione.\nMolti anni dopo - successivamente ad un confronto fra Drizzt e Lolth stessa - la drow Yvonnel Baenre II porta un redivivo Zaknafein dal mercenario Jarlaxle, vecchio amico del maestro d'armi. Insieme, i tre si recano a Gauntlgrym, dove Zaknafein trova l'umana Catti-brie, moglie di Drizzt. La donna organizza quindi un incontro fra padre e figlio. \nViene lasciato intendere che sia Lolth stessa la responsabile della resurrezione, ma i dettagli del come e del perch\u00e9 questo sia avvenuto non sono noti. \nAccoglienza.\nNegli ultimi anni, si \u00e8 intensificata la richiesta degli appassionati di un libro o una serie (cronologicamente precedente alle avventure di Drizzt) che veda protagonisti Zaknafein e Jarlaxle (che in alcune occasioni ammette di esser stato amico del maestro d'armi in passato). Sul forum del suo sito, Salvatore ha ammesso la possibilit\u00e0 che uno dei suoi futuri lavori possa riguardare proprio questa coppia di personaggi. \nLa richiesta dei fan \u00e8 stata infine soddisfatta nel 2018 con il romanzo \"Timeless - Senza tempo\", una buona parte del quale \u00e8 dedicata specificamente al rapporto fra Zaknafein e Jarlaxle. "}
{"id": "1027542", "revid": "4506", "url": "https://it.wikipedia.org/wiki?curid=1027542", "title": "Jack Rackham", "text": ""}
{"id": "1027551", "revid": "3831", "url": "https://it.wikipedia.org/wiki?curid=1027551", "title": "Hadiyigna", "text": ""}
{"id": "1027557", "revid": "287204", "url": "https://it.wikipedia.org/wiki?curid=1027557", "title": "Campionato italiano maschile di pallacanestro 1924", "text": "Il campionato italiano maschile di pallacanestro 1924 rappresenta la quinta edizione del massimo campionato italiano di pallacanestro. Fu il terzo ed ultimo organizzato dalla Federazione Italiana Basket-Ball, che cambier\u00e0 nome in Federazione Italiana Palla al Cesto.\n\u00c8 stato vinto dagli ASSI Milano in finale sulla Cairoli Novara."}
{"id": "1027559", "revid": "729019", "url": "https://it.wikipedia.org/wiki?curid=1027559", "title": "Contea di Franklin (Florida)", "text": "La contea di Franklin (in inglese Franklin County) \u00e8 una contea della Florida. Il suo capoluogo amministrativo \u00e8 Apalachicola.\nGeografia fisica.\nLa contea ha un'area di 2,687 km\u00b2 di cui il 47,53% \u00e8 coperta d'acqua. Il confine estremo ad est \u00e8 segnato dal fiume Ochlockonee. Confina con le seguenti contee:\nStoria.\nLa Contea di Franklin venne creata nel 1832 e fu chiamata cos\u00ec in onore di Benjamin Franklin, uno dei padri fondatori degli Stati Uniti, scienziato ed autore."}
{"id": "1027560", "revid": "287204", "url": "https://it.wikipedia.org/wiki?curid=1027560", "title": "Campionato italiano maschile di pallacanestro 1925", "text": "Il campionato italiano maschile di pallacanestro 1925 rappresenta la sesta edizione del massimo campionato italiano di pallacanestro. Fu organizzato dalla Federazione Italiana Palla al Cesto, in precedenza denominata Federazione Italiana Basket-Ball.\nPer la quarta volta in cinque stagioni il torneo \u00e8 stato vinto dall'ASSI Milano guidata da Guido Brocca. Al secondo posto si \u00e8 classificata la Pro Roma, al terzo lo YMCA Torino."}
{"id": "1027564", "revid": "22414", "url": "https://it.wikipedia.org/wiki?curid=1027564", "title": "Katarevusa", "text": ""}
{"id": "1027568", "revid": "180559", "url": "https://it.wikipedia.org/wiki?curid=1027568", "title": "Campionato italiano maschile di pallacanestro 1926", "text": "Il campionato italiano maschile di pallacanestro 1926 rappresenta la settima edizione del massimo campionato italiano di pallacanestro.\nPer la quinta volta in sei stagioni \u00e8 stato vinto dall'ASSI Milano guidata da Guido Brocca. Al secondo posto si \u00e8 classificato lo YMCA Torino, al terzo i Pompieri Venezia.\nFase finale.\nLe semifinali si sono giocate il 4 luglio 1926 rispettivamente a Genova e a Venezia. La finale si \u00e8 disputata l'11 luglio a Venezia."}
{"id": "1027584", "revid": "767487", "url": "https://it.wikipedia.org/wiki?curid=1027584", "title": "La ragazza del gruppo", "text": "La ragazza del gruppo (\"Sorority Girl\") \u00e8 un film del 1957 diretto da Roger Corman. Il film \u00e8 un capostipite dell'exploitation \"classica\", ed \u00e8 stato omaggiato da Quentin Tarantino in \"Pulp Fiction\": sulle pareti del \"Jack Rabbit Slim's\", il locale dove cenano Vincent e Mia, \u00e8 infatti presente la locandina del film. Il film prende spunto dalla pellicola di Jack Garfein, \"Un uomo sbagliato\". Nel 1994 \u00e8 stato ideato un remake della pellicola con il titolo di \"Confessions of a Sorority Girl\".\nTrama.\nSabra \u00e8 una ragazza bella e ricca, resa estremamente impopolare dall'egoismo e la maliziosit\u00e0. La sua unica \"amica\" \u00e8 un'obesa chiamata Ellie, della quale Sabra abusa di continuo e prende in giro sadicamente con battute e frecciate pi\u00f9 o meno basse. Un giorno per\u00f2, la badante Rita scopre dei maltrattamenti e la ragazza usa il ricatto per evitare che la cameriera spifferi tutto ai genitori. I ricatti continueranno ad andare avanti, prima ai danni di una giovane donna incinta, poi ai danni del ragazzo di Rita. Ma in verit\u00e0, Sabra sta solo recitando perch\u00e9 sua madre dimostra di non amarla.\nCommento.\nLa perfetta interpretazione ed il carisma della Cabot riescono a rendere simpatica Sabra al pubblico, elevando la pellicola molto al di sopra rispetto ai film collegiali del periodo. La Cabot avrebbe recitato in seguito nel classico di Roger Corman, \"La donna vespa\" del 1960, mentre June Kenney avrebbe recitato in \"L'adolescente bambola\". Ci\u00f2 che rende il film un classico sono senza dubbio i disegni nei titoli di testa, opera di Bill Martin e la sceneggiatura piuttosto solida di Ed Waters."}
{"id": "1027585", "revid": "287204", "url": "https://it.wikipedia.org/wiki?curid=1027585", "title": "Campionato italiano maschile di pallacanestro 1927", "text": "Il campionato italiano maschile di pallacanestro 1927 rappresenta l'ottava edizione del massimo campionato italiano di pallacanestro.\nPer la sesta volta in sette stagioni \u00e8 stato vinto dall'ASSI Milano guidata da Guido Brocca: in questo caso si \u00e8 trattato dell'ultimo titolo conquistato dalla squadra lombarda, a causa del suo stesso scioglimento. Come nella stagione precedente la finale vede di fronte ASSI Milano e YMCA Torino, confermando quest'ultima come seconda forza del campionato.\nFase finale.\nSemifinali e finale si svolsero in un'unica giornata, l'11 dicembre 1927 a Milano."}
{"id": "1027591", "revid": "486946", "url": "https://it.wikipedia.org/wiki?curid=1027591", "title": "I diavoli del Gran Prix", "text": ""}
{"id": "1027603", "revid": "75435", "url": "https://it.wikipedia.org/wiki?curid=1027603", "title": "Arcangeli", "text": ""}
{"id": "1027606", "revid": "599013", "url": "https://it.wikipedia.org/wiki?curid=1027606", "title": "Markus Pr\u00f6ll", "text": "Carriera.\nHa giocato nella prima e nella seconda divisione tedesca."}
{"id": "1027619", "revid": "287204", "url": "https://it.wikipedia.org/wiki?curid=1027619", "title": "Contea di Leon", "text": "Contea di Leon o Leon County \u00e8 la denominazione delle seguenti contee degli Stati Uniti:"}
{"id": "1027660", "revid": "55474", "url": "https://it.wikipedia.org/wiki?curid=1027660", "title": "Campionato italiano maschile di pallacanestro 1928", "text": "Il campionato italiano maschile di pallacanestro 1928 rappresenta la nona edizione del massimo campionato italiano di pallacanestro.\nFinisce lo strapotere dell'ASSI Milano, chiudendo un ciclo di 6 scudetti in 8 edizioni del campionato. Inizia quindi il periodo d'oro della Ginnastica Roma di Angelo Bovi, che porta per la prima volta il titolo di campione d'Italia fuori dalla Lombardia.\nAl secondo posto si \u00e8 classificata la SEF Costanza Milano, al terzo lo YMCA Torino.\nFase finale.\nLe partite di semifinale e finale si svolgono tutte nello stesso giorno, il 21 ottobre 1928 a Milano.\nParziali del primo tempo: Ginnastica Roma 17 - Costanza Milano 5; YMCA Torino 16 - Toti Trieste 10 (da Il Littoriale del 22 ottobre 1928)"}
{"id": "1027677", "revid": "287204", "url": "https://it.wikipedia.org/wiki?curid=1027677", "title": "Contea di Liberty", "text": "Contea di Liberty o Liberty County \u00e8 la denominazione delle seguenti contee degli Stati Uniti:"}
{"id": "1027785", "revid": "120663201", "url": "https://it.wikipedia.org/wiki?curid=1027785", "title": "Scribonia", "text": "Biografia.\nPrimi due matrimoni.\nScribonia era figlia di Lucio Scribonio Libone e di Cornelia Silla; la madre era nipote di Gneo Pompeo Magno e di Lucio Cornelio Silla. Aveva un fratello di nome Lucio Scribonio Libone, che fu console e mor\u00ec nel 34 a.C.\nSi spos\u00f2 una prima volta, probabilmente con Gneo Cornelio Lentulo Marcellino (console nel 56 a.C.), in quanto esiste un'iscrizione di un liberto (databile a dopo il 39 a.C.) in cui si fa riferimento a Scribonia e a suo figlio Cornelio Marcellino; l'iscrizione testimonia che aveva avuto un figlio dai matrimoni precedenti a quello con Ottaviano e che questo figlio viveva con lei dopo il divorzio col futuro imperatore.\nIl secondo marito fu Publio Cornelio Scipione Salvitone, un sostenitore di Pompeo. La coppia ebbe una figlia, Cornelia Scipione, e un figlio, Publio Cornelio Scipione, che fu console nel 16 a.C.\nMatrimonio con Ottaviano.\nNel 40 a.C. Scribonia fu obbligata a divorziare dal marito per sposare Ottaviano, che era pi\u00f9 giovane di lei di alcuni anni. Il matrimonio tra i due, che rese necessario anche il divorzio tra Ottaviano e Clodia Pulcra, serv\u00ec a saldare un'alleanza politica fra l'erede di Gaio Giulio Cesare e lo zio di Scribonia, Sesto Pompeo.\nIl legame con Ottaviano diede come frutto il concepimento di Giulia. Considerazioni politiche, poi mascherate dalla propaganda come un innamoramento immediato di Ottaviano, suggerirono che il futuro imperatore sposasse Livia Drusilla allo scopo di consolidare un'alleanza tra le \"gentes\" Iulia e Claudia. Naturalmente, il vincolo con Scribonia era un impedimento a questa mossa politica, e Ottaviano divorzi\u00f2 quindi dalla seconda moglie nell'ottobre 39 a.C., nello stesso giorno in cui Scribonia dava alla luce Giulia, e spos\u00f2 Livia il 17 gennaio 38 a.C., tre giorni dopo la nascita del secondo figlio di Livia, Druso maggiore, avuto da Tiberio Claudio Nerone (pretore 42 a.C.).\nQuando Giulia venne inviata dal padre in esilio nell'isola di \"Pandataria\" (Ventotene), con l'accusa di adulterio e tradimento, Scribonia chiese di poterla seguire, ma la richiesta non venne soddisfatta. Scribonia era ancora in vita nel 16, quando tent\u00f2 di convincere il nipote Marco Scribonio Libone Druso a non suicidarsi ma ad accettare la punizione destinatagli.\nGiudizi su Scribonia.\nSvetonio suggerisce che Augusto divorzi\u00f2 \"disgustato dalla sregolatezza dei suoi costumi\". I giudizi delle fonti antiche su Scribonia vanno pesati considerando la possibilit\u00e0 di una propaganda vicina ad Augusto volta a giustificarne il divorzio; Seneca la definisce una \"gravis femina\", una \"donna dignitosa\". Properzio ne loda la maternit\u00e0, chiamandola \"la dolce madre Scribonia\" in occasione dell'orazione funebre per Cornelia Scipione (16 a.C.).\nIl giudizio degli studiosi moderni \u00e8 diviso: alcuni la descrivono come \"noiosa\" e \"deprimente\", altri la indicano come modello della matrona romana, in quanto possedeva quelle doti di \"compostezza\" e \"calma\" che erano necessarie per badare alle personalit\u00e0 depressive e con tendenze suicide della figlia e della nipote."}
{"id": "1027921", "revid": "2130540", "url": "https://it.wikipedia.org/wiki?curid=1027921", "title": "Nazi-maoismo", "text": "Il nazi-maoismo fu un fenomeno politico diffuso in Italia in ambito universitario romano a partire dal 1968, che ebbe nel movimento politico Lotta di Popolo la sua principale espressione partitica, in quanto punto di confluenza dei movimenti di destra della Sapienza (come la Caravella e Primula Goliardica) ed altri gruppi di destra extraparlamentare. \nIn nessuna occasione esso chiar\u00ec mai, quindi, quali fossero i suoi precisi referenti ideologici, neppure nel corso delle occupazioni che il movimento organizz\u00f2 tra il 1968 e il 1969 nella Facolt\u00e0 di Giurisprudenza dell'ateneo romano. Una testimonianza autorevole, perch\u00e9 redatta a pochissima distanza di tempo dagli avvenimenti descritti, \u00e8 quella proposta da Eduardo M. di Giovanni e da Marco Ligini, appartenenti alla cosiddetta \"nuova sinistra\". Nella loro ricostruzione dell'assalto \"squadrista fascista\" alla Facolt\u00e0 di Giurisprudenza, nella primavera del 1968, in cui rimase gravemente leso dal lancio di una pesante panca il leader di \"Potere Operaio\" Oreste Scalzone, gli autori - malgrado l'equivoco, anche loro, della matrice di destra del \"Nazi-maoismo\" - sottolineano come la Facolt\u00e0 di Giurisprudenza fosse tutt'altro che consonante con le speranze del Movimento Sociale Italiano di Giorgio Almirante e di Giulio Caradonna (che ritenevano il \"Nazi-maoismo\" allineato con gli ideali della loro parte ideologica) e scrivevano in proposito:\nAltra testimonianza in merito \u00e8 quella del neonazista Franco \"Giorgio\" Freda, che in una sua intervista del 1977 che riprendeva argomentazioni gi\u00e0 esposte in una sua pubblicazione stampata a Losanna (Svizzera):\nLa fine del fenomeno \"nazi-maoista\" \u00e8 solitamente fatta coincidere con lo scioglimento di Lotta di Popolo, nel 1973, ma in realt\u00e0 forme degenerate che s'impadronirono di alcune parole d'ordine del cosiddetto \"Nazi-maoismo\" si possono ritrovare in numerosi gruppi della destra extra-parlamentare, quali Terza Posizione e, pi\u00f9 recentemente in Forza Nuova, i quali, pur in un accentuato anticomunismo e nell'ambito di posizioni nazionaliste tipiche dell'estrema destra, hanno una spiccata attenzione alle problematiche sociali, oltre ad un violento antiamericanismo ed antisionismo."}
{"id": "1027934", "revid": "767487", "url": "https://it.wikipedia.org/wiki?curid=1027934", "title": "Z\u012bs\u012bs Vryzas", "text": "Caratteristiche tecniche.\nCentravanti che aveva le sue migliori qualit\u00e0 nella continuit\u00e0 di rendimento e nella freddezza sotto porta, risultava un elemento sempre pericoloso in area di rigore, grazie a reti perlopi\u00f9 di scaltrezza e istinto.\nCarriera.\nGiocatore.\nClub.\nInizi\u00f2 la carriera in patria, nel campionato greco, con cinque stagioni nello e altre quattro nel , totalizzando 50 reti in 240 presenze ufficiali. Entrato in rotta con l'allenatore della formazione tessalonicese, nel settembre 2000 giunse in Italia, accasandosi nel dell'era Gaucci-Cosmi; nell'arco di tre annate e mezza l'attaccante mise a referto 25 reti in 107 gare di campionato, affermandosi come miglior marcatore degli umbri in Serie A nonch\u00e9 maggiore goleador straniero in maglia biancorossa, trionfando inoltre nel 2003 in Coppa Intertoto.\nNel dicembre dello stesso anno scese in Serie B passando alla , con cui a fine stagione riconquist\u00f2 la massima categoria vincendo lo spareggio interdivisionale proprio ai danni dell'ex club perugino. Trascorse poi l'annata seguente in Spagna, vestendo la casacca del nella Liga. Fece brevemente ritorno ai viola nel 2005, venendo tuttavia impiegato solo in Coppa Italia, prima di essere ceduto nel gennaio 2006 al , in serie cadetta; qui contribu\u00ec all'immediato ritorno dei granata in A dopo i vittoriosi play-off. Al termine della stagione torn\u00f2 in patria e, dopo due ultime annate nei suoi primi club, lo Skoda Xanth\u012b e il PAOK, concluse la carriera agonistica nel 2008.\nNazionale.\nConvocato per la prima volta nella nazionale greca nel 1994, venne convocato dal selezionatore Otto Rehhagel per la fase finale del in Portogallo; al termine di questa manifestazione potr\u00e0 fregiarsi del titolo continentale, un traguardo storico per la nazionale ellenica. Durante quell'Europeo segn\u00f2 una rete, poi rivelatasi decisiva, nella partita persa 1-2 contro la durante la fase a gironi: difatti, la Grecia pass\u00f2 il turno come seconda nel proprio raggruppamento (eliminando la ) grazie alla miglior differenza reti. Fu poi confermato nella rosa che prese parte alla Confederations Cup 2005 in Germania. Chiuse l'esperienza in nazionale nel 2006, con un ruolino di 68 presenze e 9 reti.\nDirigente.\nDopo l'addio al calcio giocato col , rimase nell'organico della societ\u00e0 greca con il ruolo di direttore tecnico fino all'ottobre 2009, quando venne eletto presidente; nel gennaio dell'anno successivo scese di grado assumendo la carica di vicepresidente (e lasciando la presidenza a Theod\u014dros Zagorak\u012bs), prima di diventare nuovamente presidente il 26 gennaio 2012."}
{"id": "1027941", "revid": "287204", "url": "https://it.wikipedia.org/wiki?curid=1027941", "title": "Contea di Martin", "text": "Contea di Martin o Martin County \u00e8 la denominazione delle seguenti contee degli Stati Uniti:"}
{"id": "1028003", "revid": "200568", "url": "https://it.wikipedia.org/wiki?curid=1028003", "title": "Padniewko", "text": "Padniewko \u00e8 una frazione della Polonia, situato nel voivodato della Cuiavia-Pomerania, presso la citt\u00e0 di Mogilno. La popolazione, nel 2006, ammontava a 400 abitanti circa.\nPadniewko \u00e8 stato menzionato per la prima volta nell'XI secolo ed ora \u00e8 diventato una frazione di Mogilno."}
{"id": "1028201", "revid": "44939", "url": "https://it.wikipedia.org/wiki?curid=1028201", "title": "Popoli dell'Italia Antica", "text": ""}
