{"id": "905204", "revid": "729019", "url": "https://it.wikipedia.org/wiki?curid=905204", "title": "Porta Portese", "text": "Porta Portese \u00e8 una delle porte di Roma, costruita nel 1644 per sostituire la pi\u00f9 antica Porta Portuensis.\nStoria.\nFu costruita in concomitanza della costruzione delle Mura gianicolensi, ampliamento delle Mura Leonine a difesa del Gianicolo, voluto da papa Urbano VIII Barberini, in sostituzione della precedente Porta Portuensis, nel 1644, dall'architetto Marcantonio De Rossi (padre di Mattia De Rossi), lo stesso che aveva realizzato l'intera cinta gianicolense. Al momento dell'inaugurazione, per\u00f2, Urbano VIII era morto, e fu Innocenzo X Pamphilj ad apporre il proprio stemma alla porta.\nL'aspetto generale \u00e8 comunque quello di una porta incompiuta e con uno stile piuttosto lontano dai canoni tradizionali, con le nicchie vuote ai lati del fornice, le maestose colonne che sorreggono una sorta di balconata anzich\u00e9 un cammino di ronda merlato e priva, tra l'altro, delle classiche torri laterali.\nDalla porta inizia la via Portuense, la via che reca a Porto, la localit\u00e0 alla foce del Tevere, vicino Ostia che aveva sostituito quest'ultima come porto per i rifornimenti della citt\u00e0 di Roma. Con l'avanzamento della linea del mare, Porto \u00e8 stata sostituita da Fiumicino.\nNel 1974 su di una parete della casetta del dazio \u00e8 stato dipinto uno dei primi murales di Roma dall'artista del labotarorio Porta Segreta di Calcata, Giancarlo Croce.\nIl porto di Ripa Grande e l'arsenale pontificio.\nPresso Porta Portese era allocato (all'interno delle mura per ragioni daziarie) il porto fluviale principale di Roma, detto, proprio per ci\u00f2, \"Ripa Grande\". Oltre la porta (per le stesse ragioni daziarie, ovvero perch\u00e9 i materiali destinati ai cantieri pontifici non dovessero pagare dazio, al contrario delle merci destinate alla citt\u00e0), venne costruito a met\u00e0 del Settecento l'arsenale pontificio.\nCon la costruzione dei muraglioni, del porto non rest\u00f2 che il nome, che designa il tratto di Lungotevere tra il San Michele e la rampa lungo il fiume, e dell'arsenale il grande capannone in muratura, riconvertito a deposito di materiali edili (a Roma detto \"smorzo\"). Dopodich\u00e9 per decenni, fino agli anni '70 del Novecento, lo sviluppo urbanistico di Roma capitale distolse gli occhi da questa zona, che rimase destinata a servizi di grande ingombro e di scarso prestigio: i manufatti di scarico del sistema fognante, depositi di materiale edile (tra i quali quello citato), il vecchio canile municipale, un deposito dell'ATAC: la citt\u00e0 sembrava finire a viale Trastevere, al di l\u00e0 del quale si estendeva una zona amorfa, punteggiata di baracche e semiabbandonata, regno di pantegane, robivecchi con le loro baracche abusive, sfasciacarrozze.\nLo stesso complesso monumentale di San Michele a Ripa Grande, trasformato e utilizzato solo in parte come carcere minorile fino al 1938, rimase abbandonato e and\u00f2 sempre pi\u00f9 in rovina fino al 1969, quando inizi\u00f2 il lungo restauro che ha portato l'intero complesso ad ospitare molti uffici del MiBAC (Ministero per i Beni e le Attivit\u00e0 Culturali): due direzioni generali, l'Istituto centrale per il catalogo e la documentazione e la scuola di alta formazione, i laboratori di restauro, il laboratorio di fisica e la biblioteca dell'Istituto superiore per la conservazione ed il restauro.\nIl mercato di Porta Portese.\nNacque cos\u00ec, intorno al 1945, come mercato delle pulci, quello che \u00e8 oggi il pi\u00f9 famoso e frequentato mercato non alimentare romano, situato subito fuori della porta, lungo la via Portuense e nelle immediate vicinanze fino a viale Trastevere. Il mercato continua a tenersi soltanto la domenica mattina, ma nel tempo alcuni dei titolari delle bancarelle hanno convertito le baracche lungo la strada in impianti commerciali fissi. Gli operatori tradizionali del mercato, riuniti nell'Associazione Operatori di Porta Portese, portano avanti da anni una battaglia con il Comune di Roma per non essere espulsi o posti al margine del mercato. Nel 2008, assieme a Occhio del Riciclone, l'Associazione Operatori di Porta Portese ha diffuso un Manifesto del Riuso avente come primo firmatario Serge Latouche. Nel 2010, in quanto promotrice della fondazione della Rete Nazionale Operatori dell'Usato (Rete ONU), l'Associazione Operatori di Porta Portese ha cofirmato un Manifesto Nazionale del Riuso.\nLa visita domenicale a Porta Portese \u00e8 ancora uno svago popolare amato da romani e turisti, come testimonia l'omonimo brano musicale degli anni settanta del cantautore Claudio Baglioni. Negli ultimi anni anche l'immigrazione straniera, sempre pi\u00f9 numerosa, frequenta molto intensamente Porta Portese, anche in veste di gestori delle bancarelle per conto dei proprietari italiani. \nIn quanto paradigma di mercato, da Porta Portese ha preso il nome anche un giornale, dalla testata omonima, di inserzioni e annunci gratuiti per Roma e tutto il Lazio."}
{"id": "905205", "revid": "110157", "url": "https://it.wikipedia.org/wiki?curid=905205", "title": "Ponte delle Bocchette", "text": "Il Ponte delle Bocchette \u00e8 un ponte sull'Arno del comune di Pisa. Esso prende il nome dalle adiacenti \"Bocchette\" medicee in mattoni costruite nel XVI secolo per limitare le piene dell'Arno.\nCaratteristiche tecniche.\nIl Ponte delle Bocchette \u00e8 lungo 160 metri, ha un'altezza massima di 18 metri, ha quattro campate con una luce massima di 42 metri ed \u00e8 largo 24 metri. La struttura \u00e8 in cemento armato precompresso.\nRealizzazione.\nLa realizzazione \u00e8 degli inizi degli anni ottanta ad opera della Provincia di Pisa. Nel 1984, quando terminarono i lavori, in citt\u00e0 veniva detto che Pisa con Lit. 12.000.000.000 (il costo del ponte e di tutta la relativa viabilit\u00e0) aveva realizzato un ponte nuovo, mentre a Napoli avevano acquistato Diego Armando Maradona, che all'epoca era la cifra pi\u00f9 alta mai pagata per un giocatore di calcio.\nDescrizione.\nIl ponte, il primo che attraversa l'Arno nel territorio del comune di Pisa, ha un aspetto essenziale ed \u00e8 uno dei tasselli della circonvallazione est di Pisa. La realizzazione risulta all'insegna della piena funzionalit\u00e0 nel rispetto di un controllo dei costi. Per alcuni non risulta molto curato l'inserimento ambientale e la qualit\u00e0 architettonica dei manufatti. Il tutto prende l'aspetto, pi\u00f9 che di un \"ponte sull'Arno\", di una strada sopraelevata."}
{"id": "905207", "revid": "287204", "url": "https://it.wikipedia.org/wiki?curid=905207", "title": "Pacciugo e Pacciuga", "text": ""}
{"id": "905208", "revid": "1971044", "url": "https://it.wikipedia.org/wiki?curid=905208", "title": "Amerigo Bartoli Natinguerra", "text": "Biografia.\nNato da genitori di origine marchigiana, si trasfer\u00ec a Roma nel 1906 per studiare all'Accademia di Belle Arti: l\u00ec divenne allievo di Giulio Aristide Sartorio, aiutandolo nella realizzazione di affreschi decorativi di diverse ville e palazzi romani, nonch\u00e9 di alcune sale del Palazzo del Quirinale. Prende attivamente parte alla vita artistica della capitale e nel 1916 partecipa alla \"Quarta Esposizione Internazionale d'Arte della Secessione Romana\" ed inizia a pubblicare alcuni disegni sulla rivista \"L'Eroica\", dando cos\u00ec inizio a una lunga e prolifica collaborazione con numerosi giornali e riviste dell'epoca tra i quali sono da annoverare \"Pasquino\", \"Cronache d'attualit\u00e0\", \"Il Fronte Interno\", \"La Giberna\", \"Il Primato Artistico Italiano\", \"Il Travaso delle idee\", \"Index\", \"Corriere Italiano\", \"Galleria\", \"Il Guerin Meschino\", \"Terza Pagina\", \"La Lettura\", \"La Tribuna\", \"Il Selvaggio\", \"Gazzetta del Popolo\", \"L'Italiano\", \"Omnibus\", \"Primato\", \"Domenica\", \"Stampa Sera\", \"Cosmopolita\", \"Europeo\", \"Epoca\", \"Il Mondo\". \nNel 1920 divide lo studio con Giorgio de Chirico; l'anno seguente compie un viaggio in Germania ed espone alla I Biennale di Roma. Diventa uno degli artisti pi\u00f9 noti ed apprezzati, tanto da vincere il primo premio alla Biennale di Venezia, nella XVII edizione con il suo \"Gli amici al Caff\u00e8\" (1930), oggi conservato alla Galleria Nazionale di Arte Moderna di Roma. \nInizi\u00f2 quindi a frequentare i principali salotti letterari divenendo amico di Ardengo Soffici, Emilio Cecchi, Giuseppe Ungaretti e di Vincenzo Cardarelli, ognuno frequentatore del famoso \"Caff\u00e8 Aragno\" di Via del Corso.\nNel 1937, esegu\u00ec, con la tecnica del trompe-l'\u0153il, gli interessanti dipinti murali nella sala del ping-pong della Villa Saffi, a Forl\u00ec. Insegn\u00f2 all\"'Accademia d'arte\" per ventuno anni dal 1939 fino al 1960 formando pi\u00f9 generazioni di artisti (da Accatino a Ceroli, da Avanessian a Pascali). Dal successivo dopoguerra pubblic\u00f2 periodicamente strisce satiriche per il settimanale \"Il Mondo\", insieme a piccoli volumi di storie, aforismi e disegni. Nel corso degli anni ha collaborato anche a \"La Tribuna\", \"La Lettura\", \"La Gazzetta del Popolo\", \"Quadrivio\", \"Omnibus\", \"La Fiera Letteraria\". \nNel 1943 spos\u00f2 a Roma Giuditta \"Ditta\" Cecchi (1913-1966), una figlia di Emilio Cecchi e Leonetta Pieraccini e sorella di Giovanna \"Suso\" Cecchi D'Amico. \nNel 1965 vinse il premio nazionale \"A. Soffici\" a Prato mentre cinque anni dopo cur\u00f2 una sua antologica alla galleria Centro di Milano. Dopo la dipartita gli sono state dedicate mostre rievocative e la medaglia d'oro alla memoria alla VII Biennale dell'umorismo nell'arte di Tolentino, nel 1973. Bartoli era basso di statura e aveva braccia molto corte, di conseguenza in molti lo dileggiavano; tuttavia, essendo autoironico, egli stesso diffondeva le battute contro di lui: il 5 luglio 1941, ad esempio, raccont\u00f2 a Bottai che Cardarelli aveva esclamato nei suoi confronti: \"Diventer\u00e0 cos\u00ec presbite, invecchiando, che non gli basteranno le braccia per leggere il giornale!\".\nBibliografia.\nParte della sua produzione di illustratore \u00e8 contenuta nei libri \"Roma in selci\", pubblicato da Leo Longanesi con prefazione di Antonio Baldini (1934), e \"Oggi come oggi\", con prefazione di Mario Soldati (1952)."}
{"id": "905214", "revid": "79968", "url": "https://it.wikipedia.org/wiki?curid=905214", "title": "Visual merchandising", "text": "Il Visual merchandising (italiano: Strategia di commercializzazione basata su stimoli sensoriali) \u00e8 l'insieme di operazioni che collocano il prodotto all'interno del punto di vendita in sintonia con le scelte del format (o strategia commerciale) e che riguardano il sistema espositivo, l'ambientazione, l'illuminazione, la grafica. La traduzione letterale \u00e8 \"visualizzazione della merce\", ma indica una serie di operazioni molto pi\u00f9 complesse di una semplice esposizione di prodotti: un linguaggio commerciale creativo.\nPi\u00f9 in generale, riguardano l'atmosfera prodotta dagli stimoli sensoriali che il prodotto esposto \u00e8 in grado di indurre nel cliente per attirarne maggiormente l'attenzione e aumentare i volumi di vendita.\nPer la creazione di questi stimoli sensoriali, vengono utilizzati i 5 sensi che l'uomo ha a disposizione:\nImportante ricordare che tutti i sensi devono seguire un filo logico, lo stile del marchio.\nGrazie all'utilizzo delle tecniche di visual merchandising, si passa da una vendita assistita, alla libera vendita.\nIl \"visual merchandising\" \u00e8 inoltre una tecnica che serve a facilitare la preselezione e l'acquisto da parte del cliente esponendo la merce in una sequenza logica riferita alla priorit\u00e0 di scelta del cliente stesso (per esempio la sequenza di utilizzo)."}
{"id": "905216", "revid": "277947", "url": "https://it.wikipedia.org/wiki?curid=905216", "title": "Blaze", "text": ""}
{"id": "905220", "revid": "1318658", "url": "https://it.wikipedia.org/wiki?curid=905220", "title": "VMG", "text": ""}
{"id": "905221", "revid": "466539", "url": "https://it.wikipedia.org/wiki?curid=905221", "title": "David di Donatello 1975", "text": "La cerimonia di premiazione della 20\u00aa edizione dei David di Donatello si \u00e8 svolta il 19 luglio 1975 al teatro antico di Taormina."}
{"id": "905222", "revid": "1982", "url": "https://it.wikipedia.org/wiki?curid=905222", "title": "Battaglia di Bouvines", "text": "La battaglia di Bouvines (27 luglio 1214) fu lo scontro decisivo del primo grande conflitto internazionale tra coalizioni di eserciti nazionali in Europa, inserita nel contesto della Guerra anglo-francese del 1213-1214. Nel gioco delle alleanze, orchestrato da papa Innocenzo III, Filippo Augusto di Francia inflisse ad Ottone IV di Germania e al conte Ferdinando di Fiandra una sconfitta cos\u00ec decisiva che Ottone venne deposto e sostituito da Federico II di Svevia. Ferdinando venne catturato e imprigionato. Quanto a Filippo, grazie al trattato di Chinon riusc\u00ec ad avere il controllo completo e indiscusso sui territori di Angi\u00f2, Bretagna, Maine e Turenna che aveva da poco strappato al re inglese Giovanni, parente e alleato di Ottone. Gli inglesi conservavano solo la Guienna, che comprendeva la parte occidentale del ducato di Guascogna e una piccola porzione dell'Aquitania sud-occidentale.\nLa citt\u00e0 di Bouvines si trova tra Lilla e Tournai a circa 10\u00a0km dal confine belga. Oggi questa regione fa parte della Francia, ma nel XIII secolo apparteneva alla Contea delle Fiandre.\nCause.\nLa guerra tra il Regno di Francia e il Sacro Romano Impero, alleato con l'Inghilterra e con la contea delle Fiandre, scoppi\u00f2 in seguito ai contrasti avvenuti fra l'imperatore Ottone IV ed il papa Innocenzo III che portarono alla scomunica dell'imperatore. La scomunica, durante il Medioevo, non era un fatto solamente religioso ma anche fortemente politico, in quanto i vassalli giuravano fedelt\u00e0 all'imperatore, ma tale giuramento non era pi\u00f9 vincolante verso persone scomunicate. Quindi un imperatore scomunicato perdeva, teoricamente, il proprio potere politico. Il papa si appoggiava politicamente contro l'imperatore al re di Francia Filippo II, quindi la prima azione che Ottone doveva effettuare, per poter eliminare la propria scomunica senza ravvedimento, era togliere il sostegno francese al papa.\nGli interessi degli alleati dell'imperatore convergevano con lo stesso in quanto il re d'Inghilterra ed il conte di Fiandra erano vassalli del re di Francia, riguardo ai loro possedimenti francesi (gli interessi inglesi nei confronti dei territori d'oltremanica erano evidenti gi\u00e0 dai tempi di Enrico II). Il fatto di poter togliere potere al re avrebbe automaticamente aumentato il potere dei vassalli. Inoltre Ottone IV e il re d'Inghilterra Giovanni Senzaterra erano legati da vincoli di parentela, in quanto la madre di Ottone (Matilde d'Inghilterra) era sorella di Giovanni.\nAntefatto.\nSembra che i piani della campagna militare fossero stati predisposti da Giovanni, che era il perno della coalizione; la sua idea generale era quella di attirare il re di Francia lontano da Parigi (il centro di potere - o, per parlare in termini moderni, la base logistica - di Filippo Augusto, il punto dominante delle retrovie francesi, il cui controllo avrebbe messo in crisi l'esercito francese), in direzione sud, tenendolo occupato lui stesso mentre il grosso dell'esercito guidato dall'imperatore Ottone IV con i conti dei Paesi Bassi si sarebbe diretto da nord verso Parigi. In un primo tempo questo piano strategico venne applicato per quanto riguarda il ruolo di Giovanni ma gli alleati a nord si mossero lentamente. Giovanni per\u00f2 dopo due scontri col suo mortale nemico, il re di Francia, il 3 luglio volse le spalle ai suoi possedimenti in Aquitania: sconfitto il giorno precedente alla battaglia di la Roche-aux-Moines vicino ad Angers temeva di vedersi tagliare la strada del ritorno. Quando tre settimane dopo, l'imperatore concentr\u00f2 finalmente le sue truppe a Valenciennes, Giovanni era uscito di scena e nel frattempo Filippo Augusto si era a sua volta diretto a nord ricompattando le proprie forze. A questo punto fu lo stesso Filippo a prendere l'iniziativa e manovrando in modo da avere un terreno per combattere favorevole alla cavalleria si present\u00f2 per la battaglia, il 27 luglio, nella piana che si stende a est di Bouvines e del fiume Marque.\nL'esercito imperiale si dispose avendo Bouvines di fronte a s\u00e9 in direzione sudovest con la cavalleria pesante alle ali e la fanteria ammassata al centro che poteva contare sul sostegno dei corpi di cavalleria guidati dall'imperatore stesso. In totale si calcola che le forze in campo fossero di circa unit\u00e0 tra cavalleria pesante fanti a piedi. L'esercito francese (meno di tra cavalieri e fanti) si dispose esattamente di fronte con una formazione analoga: cavalleria alle ali, fanteria comprese le milizie cittadine (\"milice des communes\") al centro e Filippo con la cavalleria di riserva e lo stendardo reale, l'\"Oriflamme\", dietro alle truppe a piedi.\nLa battaglia.\nLa battaglia ebbe luogo di domenica, il che contravveniva alla \"Tregua di Dio\", e non \u00e8 chiaro a quale dei due schieramenti si debba questa infrazione. Secondo i Francesi sarebbero stati gli eserciti della coalizione ad avere preso l'iniziativa.\nLa battaglia ebbe inizio con un confuso scontro tra le opposte cavallerie sull'ala destra francese in cui si osservarono (e vennero tramandati con i maggiori particolari nelle cronache) pi\u00f9 episodi singoli di valore cavalleresco che reali tentativi di azione coordinata. Il combattimento decisivo ebbe luogo tra i due centri; la fanteria fiamminga respinse i Francesi. Filippo condusse la riserva di cavalleria, composta da nobili e cavalieri, per riscattare la giornata e dopo un combattimento lungo ed incerto, in cui egli stesso venne disarcionato e corse il rischio di perire, cominci\u00f2 a respingere i Fiamminghi. Nel frattempo i feudatari francesi sull'ala sinistra avevano nettamente sconfitto le forze imperiali a loro contrapposte, e Guglielmo Longesp\u00e9e, conte di Salisbury, che comandava l'ala destra della cavalleria alleata venne disarcionato e fatto prigioniero da Philippe de Dreux, vescovo di Beauvais.\nSull'ala opposta, i Francesi finirono per mettere in rotta la cavalleria fiamminga e catturarono Ferrante, conte di Fiandra, uno dei capi della coalizione. Al centro lo scontro era nel frattempo diventato una mischia tra le due riserve di cavalleria comandate dai due sovrani in persona. Anche qui le forze imperiali subirono una sconfitta, con Ottone che si salv\u00f2 solo grazie alla devozione di un piccolo gruppo di cavalieri sassoni. Lo stendardo con l'aquila imperiale cadde nelle mani dei Francesi. L'esito della giornata era gi\u00e0 deciso a favore dei Francesi quando le loro ali cominciarono a richiudersi verso il centro in modo da tagliare la ritirata del centro imperiale. La battaglia si concluse con la celebre resistenza di Reginaldo di Boulogne, gi\u00e0 vassallo del Re Filippo, che form\u00f2 un cerchio di settecento picchieri del Brabante grazie ai quali non solo respinse ogni attacco della cavalleria francese ma pot\u00e9 egli stesso effettuare diverse cariche o sortite con la sua piccola forza di cavalleria. Ma alla fine, quando gi\u00e0 da molto tempo l'esercito imperiale aveva iniziato la ritirata, questa valorosa formazione a schiltron venne sopraffatta e distrutta da una carica di tremila uomini. Nella mischia che ne segu\u00ec Reginaldo fu fatto prigioniero; tra i prigionieri vi furono anche altri due conti, Ferdinand e Guglielmo Longesp\u00e9e, venticinque baroni e pi\u00f9 di cento cavalieri. Le perdite ammontarono a circa 170 cavalieri dalla parte degli sconfitti e alcune migliaia di fanti di ambo le parti.\nConseguenze della battaglia.\nLa secca sconfitta subita dall'alleanza port\u00f2 a conseguenze durature e di importanza fondamentale per tutta la storia europea.\nIl re di Francia, anche se contestato successivamente dai suoi vassalli, non rischi\u00f2 pi\u00f9 di diventare un \"primus inter pares\" ma acquis\u00ec un predominio su quello che poi sarebbe diventato il territorio francese, che non corse pi\u00f9 pericoli reali fino alla Guerra dei cent'anni; quindi, in pratica la battaglia di Bouvines pose le fondamenta di quella che sarebbe diventata la nazione francese.\nL'imperatore Ottone IV, sconfitto sul campo da Filippo II e sconfitto politicamente dal papa, fu costretto ad abdicare e a cedere l'Impero a Federico II di Svevia, imperatore appoggiato dal papa.\nGiovanni Senzaterra fu costretto a firmare il trattato di Chinon e fece ritorno in Inghilterra, dove dovette affrontare i baroni, molti possedimenti dei quali erano andati perduti. Per evitare che il re potesse effettuare nuove azioni contrarie al parere dei suoi consiglieri, Giovanni fu costretto a concedere la \"Magna Charta Libertatum\", un documento fondamentale alla base della concezione costituzionalista, che prevede la limitazione del potere del sovrano, che sar\u00e0 la caratteristica primaria dei regimi democratico-liberali occidentali.\nCelebrazioni.\nIn ringraziamento per la vittoria, Filippo Augusto fond\u00f2, nel 1222, l'Abbazia di Notre-Dame-de-la Victoire-l\u00e8s-Senlis, posta tra Senlis e Mont-l'\u00c8v\u00eaque. Nel 1914, in occasione del settimo centenario, F\u00e9lix Dehau fece ricostruire la chiesa parrocchiale di Bouvines con una serie di vetrate che rappresentavano la storia della battaglia. Nel 2014, per l'ottavo centenario, si \u00e8 tenuta a Bouvines una commemorazione da parte di un'associazione chiamata \"Bouvines 2014\". Una serie di eventi, tra cui una cerimonia ufficiale e uno spettacolo chiamato \"Bouvines la Bataille\", hanno attirato in citt\u00e0 oltre spettatori."}
{"id": "905223", "revid": "81981", "url": "https://it.wikipedia.org/wiki?curid=905223", "title": "Piz Badile", "text": ""}
{"id": "905224", "revid": "148384", "url": "https://it.wikipedia.org/wiki?curid=905224", "title": "Velocity make good", "text": ""}
{"id": "905227", "revid": "367445", "url": "https://it.wikipedia.org/wiki?curid=905227", "title": "Luigi Alici", "text": "\u00c8 stato presidente nazionale dell'Azione Cattolica Italiana dal 2005 al 2008.\nBiografia.\nAllievo di Armando Rigobello, Luigi Alici (1950) ha insegnato Filosofia morale nell'Universit\u00e0 degli Studi di Perugia, Filosofia teoretica presso la LUMSA di Roma e Filosofia morale nell'Universit\u00e0 di Macerata, dove \u00e8 stato presidente del corso di laurea in Filosofia (1997-2003), coordinatore del Dottorato di ricerca in Filosofia e Teoria delle Scienze Umane (2008-2013), presidente del Presidio di Qualit\u00e0 di Ateneo (2013-2016), direttore della Scuola di Studi Superiori \"Giacomo Leopardi\" (2017-2020). Insegna \"Etica della vita e della cura\" per il master interuniversitario in \"Medicina narrativa, comunicazione ed etica della cura\", presso la Facolt\u00e0 di Medicina dell'Universit\u00e0 Politecnica delle Marche, in collaborazione con l'Universit\u00e0 di Macerata).\nStudioso dell'opera di Sant'Agostino, \u00e8 autore di numerose pubblicazioni dedicate al rapporto tra interiorit\u00e0 e intenzionalit\u00e0, comunicazione e azione, libert\u00e0 e bene, con particolare attenzione alle tematiche dell'identit\u00e0 personale e della \"reciprocit\u00e0 asimmetrica\", esaminate anche sotto il profilo della loro rilevanza morale. Le sue ricerche pi\u00f9 recenti, a partire dai temi della fragilit\u00e0 e della cura, sono dedicate al rapporto tra natura, tecnologia e libert\u00e0.\nImpegnato fin da giovane nell'Azione Cattolica, nel corso degli anni ha ricoperto nell'associazione numerosi incarichi, prima a livello locale e poi nazionale: dal 1992 al 1998 \u00e8 stato responsabile dell'Ufficio studi; dal 2001 al 2005 \u00e8 stato direttore della rivista culturale \"Dialoghi\"; il 24 aprile 2005 \u00e8 stato eletto consigliere nazionale dell'associazione dalla XII assemblea nazionale. In seguito alla designazione del Consiglio nazionale, il 31 maggio 2005 il Consiglio permanente della Conferenza Episcopale Italiana lo ha nominato presidente dell'associazione per un triennio. Il suo mandato \u00e8 terminato il 27 maggio 2008.\nDirige la Collana \"Percorsi di etica\" (Aracne Editrice, Roma)."}
{"id": "905230", "revid": "81195", "url": "https://it.wikipedia.org/wiki?curid=905230", "title": "Elminti", "text": ""}
{"id": "905245", "revid": "125328332", "url": "https://it.wikipedia.org/wiki?curid=905245", "title": "Assassinio di Kitty Genovese", "text": "L assassinio di Kitty Genovese \u00e8 avvenuto a New York nel quartiere di Kew Gardens, distretto del Queens, negli Stati Uniti d'America il 13 marzo 1964.\nLe circostanze dell'assassinio e la mancata reazione da parte dei vicini furono riportate da un articolo del \"New York Times\" il 27 marzo 1964, seppur con alcune inaccuratezze sulla dinamica degli eventi, dimostrate in seguito, e divennero il simbolo di un fenomeno psicologico noto come \"effetto spettatore\", \"complesso del cattivo samaritano\" o anche \"sindrome Genovese\". Il caso di Kitty Genovese \u00e8 considerato una delle principali ragioni che hanno portato alla creazione del 911, il numero unico per le emergenze attivo negli Stati Uniti d'America dal 1968.\nStoria.\nKitty Genovese.\nCatherine Susan Genovese, nota come Kitty, nacque a New York il 7 luglio 1935 da una famiglia italoamericana appartenente alla \"middle class\"; era la maggiore di cinque fratelli e trascorse l'infanzia nel quartiere di Brooklyn. Dopo che sua madre fu testimone di un omicidio in citt\u00e0, nel 1954 la famiglia scelse di traferirsi nel Connecticut. La diciannovenne Kitty decise di restare in citt\u00e0. Gestiva il locale \"Ev's 11th Hour Sports Bar\" sulla Jamaica Avenue, in Hollis, Queens. All'epoca del suo omicidio viveva in un appartamento del Queens che condivideva con la sua compagna, Mary Ann Zielonko.\nL'aggressione.\nIl 13 marzo 1964 Genovese torn\u00f2 a casa in auto molto tardi. Arriv\u00f2 verso le 3.15 di notte e parcheggi\u00f2 a circa 30 metri dall'uscio dello stabile, in modo da non disturbare Mary Ann che dormiva; fu avvicinata da un uomo di nome Winston Moseley. Moseley le corse dietro e la raggiunse in breve tempo, accoltellandola alla schiena per due volte. Quando la donna grid\u00f2, le urla furono udite da parecchi vicini ma, in una fredda notte e con le finestre chiuse, solo pochi di loro riconobbero in quei suoni richieste di aiuto. Quando uno dei vicini grid\u00f2 contro l'aggressore: \u00abLascia stare quella donna!\u00bb, Moseley fugg\u00ec e Kitty arranc\u00f2 lentamente verso il suo appartamento, ubicato alla fine del fabbricato. Era gravemente ferita e ora si trovava lontano dalla vista di quelli che erano intervenuti mettendo in fuga l'aggressore.\nCome risult\u00f2 dalle registrazioni, le prime telefonate di aiuto fatte alla polizia erano confuse, ed essa non dette evidentemente priorit\u00e0 alla faccenda. Un testimone rifer\u00ec che suo padre chiam\u00f2 la polizia dopo il primo attacco e afferm\u00f2 che una donna \u00abera stata picchiata selvaggiamente, ma si era levata in piedi e barcollava all'intorno\u00bb. Altri testimoni videro Moseley entrare nell'auto e andarsene, per tornare solo dieci minuti pi\u00f9 tardi. Egl\u00ec cerc\u00f2 sistematicamente la sua vittima nell'area del parcheggio, alla stazione ferroviaria e in un piccolo complesso di appartamenti, finch\u00e9 non la trov\u00f2 accasciata in un androne sul retro dell'edificio, appena cosciente. Fuori dalla vista della strada e di quelli che potevano aver sentito o visto qualcosa dell'attacco precedente, Moseley procedette ad un secondo assalto, pugnalandola per diverse volte. Le ferite da coltello alle mani lasciavano intendere che la donna avesse tentato di difendersi. Mentre Genovese era in fin di vita, l'uomo la violent\u00f2. Poi le rub\u00f2 circa 49 dollari e la lasci\u00f2 agonizzante nell'androne. La durata complessiva dell'aggressione fu di circa mezz'ora.\nPochi minuti dopo la fine dell'aggressione, un testimone, Karl Ross, chiam\u00f2 la polizia. Le forze dell'ordine e il personale medico arrivarono entro pochi minuti dalla chiamata di Ross; la Genovese fu portata via in ambulanza e mor\u00ec durante il tragitto in ospedale. Successivamente le indagini disposte dalla polizia e dal pubblico ministero rivelarono che una dozzina di vicini (quasi certamente non i 38 citati dall'articolo del \"New York Times\") avevano avuto modo di udire o osservare parti dell'attacco, sebbene nessuno avesse potuto essere testimone dell'omicidio o pienamente consapevole di quanto stava avvenendo. Solo un testimone (Joseph Fink) si era reso conto che la donna era stata pugnalata gi\u00e0 nel primo attacco, e soltanto Karl Ross ne era conscio nel secondo. Molti erano del tutto inconsapevoli di un'aggressione o un omicidio in corso. Al primo attacco alcuni dissero di aver pensato che si trattasse di un litigio amoroso o schiamazzi di ubriachi o un gruppo di amici usciti da un bar.\nI funerali.\nPer volere della madre, Kitty Genovese fu seppellita nel cimitero monumentale della citt\u00e0 di New Canaan (Connecticut). La famiglia chiese di mantenere riservata l'ubicazione della tomba all'interno del camposanto e di non indirizzare i visitatori alla tomba da parte del personale.\nIl colpevole.\nWinston Moseley, operatore di macchine da stampa, fu catturato pi\u00f9 tardi in occasione di un altro crimine. Confess\u00f2 non solo l'omicidio di Kitty Genovese, ma anche altri due delitti a sfondo sessuale. Perizie psichiatriche successive supposero che Moseley fosse un necrofilo. Fu dichiarato colpevole di omicidio e condannato a morte.\nMoseley rilasci\u00f2 una confessione in cui espose minuziosamente l'aggressione, circostanziando le prove obiettive raccolte sulla scena del crimine. Il movente per l'attacco era semplicemente \"\u00abper uccidere una donna\u00bb\". Fu stabilito che Moseley si alz\u00f2 circa alle due di notte, lasciando sua moglie addormentata a casa, e and\u00f2 in giro in macchina alla ricerca di una vittima. Vide Kitty Genovese e la segu\u00ec nel parcheggio. Moseley testimoni\u00f2 anche al proprio processo, descrivendo in modo dettagliato l'aggressione, senza lasciare alcun dubbio che egli fosse l'assassino.\nLa condanna a morte fu successivamente convertita in carcere a vita. La Corte d'Appello di New York ritenne che Moseley avrebbe dovuto avere la possibilit\u00e0 di argomentare di essere \"incapace di intendere e di volere\" nell'ascoltare la sentenza in cui la corte di giustizia ritenne che fosse in pieno possesso delle facolt\u00e0 mentali.\nNel 1968, durante lo spostamento nell'ospedale di Buffalo nello stato di New York, dove era stato portato d'urgenza per essersi infilato un barattolo di minestra nel retto in cerca di un pretesto per lasciare la prigione, Moseley sopraffece il guardiano e lo malmen\u00f2 al punto da fargli sanguinare gli occhi. Quindi si impossess\u00f2 di una mazza, cerc\u00f2 di sferrare un colpo alla persona pi\u00f9 vicina a lui e prese cinque ostaggi, aggredendone sessualmente uno, prima di essere catturato. Successivamente ha partecipato anche alla rivolta della prigione di Attica (New York) del 9 settembre 1971.\nRimase in galera fino al giorno della sua morte, il 5 aprile 2016; la libert\u00e0 condizionale gli \u00e8 sempre stata negata, per la quindicesima e ultima volta nel 2011. In una precedente udienza per la libert\u00e0 condizionale non ha mostrato pentimento e si \u00e8 difeso dicendo che \u00abper una vittima all'esterno, \u00e8 questione di una volta, di un'ora o di un minuto, ma per una persona in galera \u00e8 per sempre\u00bb.\nImpatto sulla pubblica opinione.\nLa storia dell'assassinio di Kitty Genovese divenne all'istante una parabola dell'insensibilit\u00e0, o almeno dell'atteggiamento di apatia nei confronti degli altri, mostrato dalla gente di New York, dall'America urbana, o in generale dall'umanit\u00e0. In particolare molto di questo inquadramento dell'evento fu dovuto alla pubblicazione sul \"New York Times\" del 27 marzo 1964 (due settimane dopo l'omicidio) di un articolo investigativo a firma di Martin Gansberg, intitolato \"Trentasette che hanno visto l'omicidio non hanno chiamato la polizia\" (il numero venne innalzato in seguito a 38). La visione pubblica della storia si cristallizz\u00f2 attorno ad una citazione riportata dall'articolo, proveniente da un non identificato personaggio del vicinato, che vide parte dell'attacco ma che, deliberatamente, prima di sollecitare un altro vicino a chiamare la polizia, non volle \"\u00abrestare coinvolto\u00bb\".\nAltri rapporti, citati da Harlan Ellison nel suo libro, \"Harlan Ellison Watching\", affermarono che un uomo alz\u00f2 il volume della radio per non sentire le urla di Genovese. Ellison dice che il verbale che ha letto ha attribuito la non volont\u00e0 di \"\u00abrestare coinvolti\u00bb\" a quasi tutti i trentotto che presumibilmente assistettero all'omicidio.\nMentre i vicini della Genovese erano diffamati dall'articolo, \"38 spettatori che se ne sono stati con le mani in mano\" \u00e8 un concetto probabilmente fuorviante. L'articolo comincia con:\nL'incipit \u00e8 evocativo, ma probabilmente inaccurato rispetto ai fatti, in quanto risulta che nessuno dei testimoni ha verosimilmente osservato gli attacchi nella loro interezza. A causa della configurazione del complesso edilizio e del fatto che gli attacchi si sono svolti in diversi luoghi, nessun testimone sembra aver osservato l'intera sequenza. La maggior parte ha soltanto ascoltato o assistito a spezzoni dell'episodio senza comprenderne la gravit\u00e0, alcuni hanno visto solo piccole parti dell'aggressione iniziale, e nessun testimone ha affermato di aver visto direttamente lo stupro e l'attacco in un vestibolo esterno che si concluse con la morte di Genovese.\nCi\u00f2 nondimeno, l'attenzione dei media indusse la riforma del sistema di pronto intervento telefonico della polizia di New York, che era spesso inefficiente e indirizzava il chiamante al dipartimento sbagliato. Inoltre, alcune comunit\u00e0 organizzarono programmi di vigilanza di quartiere e iniziative analoghe per gli appartamenti, al fine di aiutare le persone in pericolo.\nSecondo un articolo del New York Times pubblicato il 28 dicembre 1974, dieci anni dopo il delitto Genovese, la venticinquenne Sandra Zahler fu percossa a morte nel primo mattino del giorno di Natale, in un appartamento dell'edificio affacciato sul sito dell'uccisione di Kitty Genovese. I vicini dissero ancora di aver sentito grida e \u00abferoci colluttazioni\u00bb ma non avevano fatto nulla.\nGli studi di Latan\u00e9 e Darley.\nIl famoso servizio del giornale dette l'avvio anche a serie indagini di psicologia sociale sull'effetto \"bystander\" (\"effetto spettatore\"). Gli psicologi sociali Bibb Latan\u00e9 e John Darley iniziarono una serie di ricerche sui motivi per cui non sempre le persone intervengono di fronte alle emergenze. I risultati dei loro studi, pubblicati nel libro \"The unresponsive bystander: Why doesn't he help?\", portarono all'elaborazione di concetti come l'ignoranza pluralistica e la diffusione di responsabilit\u00e0."}
{"id": "905251", "revid": "125365042", "url": "https://it.wikipedia.org/wiki?curid=905251", "title": "Davey Ray Moor", "text": "Biografia.\nNato a Beirut da genitori australiani (il padre lavorava in Libano per conto delle Nazioni Unite) e cresciuto in Australia, vive in Inghilterra dalla seconda met\u00e0 degli anni ottanta.\nHa iniziato la carriera come musicista professionista a Sydney suonando le tastiere nel gruppo psichedelico dei Church, con cui ha registrato un album e due EP: \"Remote Luxury\" e \"Persia\".\nSuccessivamente \u00e8 entrato far parte del gruppo rock indipendente The Crystal Set, di cui \u00e8 stato tastierista e corista. Dopo aver registrato con i Crystal Set quattro singoli e un album, ottenendo un buon successo all'interno della scena indie australiana, Moor ha lasciato il gruppo per trasferirsi in Inghilterra, dove ha iniziato a lavorare come compositore al The Beatmasters studio.\nIn seguito ha aperto uno studio di registrazione vicino a Glastonbury, dove, per una decina d'anni, ha composto colonne sonore per la televisione, per film e documentari.\nNel 1998, con i colleghi Robin Brown e Alexander Zennor ha realizzato la colonna sonora per il film \"Dispatches\" per l'emittente televisiva Channel 4, che ha vinto il BAFTA come miglior documentario. Tra gli altri premi si ricorda il \"Best Short\" per un \"ident\" di MTV al New York Film Festival nel 1993.\nIn questo periodo Davey Ray Moor ha realizzato colonne sonore e jingle per numerosi programmi televisivi e spot pubblicitari. Tra i suoi clienti ci sono state importanti aziende quali: BBC, Channel 4, ITV, MTV, VH-1, Sky, Pepsi, Budweiser, Bacardi, Nintendo, Nissan e Remington.\nNel frattempo Moor ha continuato a comporre canzoni e verso la fine degli anni novanta ha formato il gruppo dei Cousteau, per il quale \u00e8 soprattutto conosciuto in Italia. I Cousteau hanno debuttato nel 1999 con un album eponimo e autoprodotto, contenente le canzoni di Moor. Grazie al successo ottenuto, l'album \u00e8 stato remixato e ristampato dalla Palm Pictures. L'album \"Cousteau\" ha ricevuto gli elogi della critica musicale mondiale e ha incontrato largo successo di vendite in tutta Europa, in special modo in Italia, dove ha vinto il disco d'oro nel 2001, e negli Stati Uniti.\nCon il secondo album \"Sirena\" (2002), dal titolo in italiano, in omaggio all'Italia, i Cousteau hanno confermato il loro successo e il loro seguito di pubblico. Nonostante ci\u00f2, proprio pochi mesi dopo l'uscita dell'album, Davey Ray Moor ha lasciato il gruppo, per proseguire con nuovi progetti.\nLa dipartita di Moor dai Cousteau \u00e8 coincisa con un episodio singolare: dovendo partire con il gruppo per gli Stati Uniti per il tour di \"Sirena\", Moor \u00e8 stato costretto a rimanere in Europa, e a farsi sostituire da un altro tastierista, per mancata concessione del visto d'ingresso da parte degli Stati Uniti, che, in base alle norme di sicurezza adottate in seguito all'11 settembre, hanno vietato o comunque fortemente limitato l'accesso sul loro territorio a tutti i cittadini dei paesi mediorientali e agli individui nati in questi paesi. Cos\u00ec a Moor, nato a Beirut, ma chiaramente anglosassone, \u00e8 stato impedito di entrare negli Stati Uniti e seguire la sua band in tour.\nQuesto episodio ha anche deciso la produzione del disco di Cristina Don\u00e0, \"Dove sei tu\". La collaborazione di Moor al progetto, infatti, era prevista solo in fase di pre-produzione o soltanto per la produzione di alcuni brani dell'album, ma il soggiorno obbligato in Europa ha fatto s\u00ec che il suo lavoro si estendesse a tutta la realizzazione del disco.\nIn seguito alla realizzazione di \"Dove sei tu\", Davey Ray Moor ha accompagnato Cristina Don\u00e0 in alcune date del suo tour, nell'estate del 2003, aprendone i concerti con un breve set solista in cui ha reinterpretato alcuni brani del repertorio dei Cousteau.\nSempre nel corso del 2003 Moor ha lavorato con la Don\u00e0 alla realizzazione di un album in inglese della cantautrice italiana, aiutandola nella traduzione dei brani di \"Dove sei tu\" dall'italiano all'inglese e procedendo ad una nuova registrazione degli stessi. L'album dal titolo \"Cristina Don\u00e0\" \u00e8 uscito nel settembre del 2004 in 33 paesi nel mondo e ha ricevuto gli elogi della critica musicale mondiale.\nAll'inizio del 2004 \u00e8 uscito in Italia, per la Nun Entertainment, l'album solista di Davey Ray Moor, \"Telepathy\", che ha incontrato i consensi unanimi della critica specializzata, piazzandosi tra i cento migliori album del 2004 della rivista Musica! di Repubblica. Pubblicato sotto lo pseudonimo \"Stellar Ray\", \"Telepathy\" \u00e8 un progetto di ampio respiro che ha coinvolto alcuni esponenti della musica europea, tra i quali molti italiani: Cristina Don\u00e0 e i suoi musicisti Cristian Calcagnile, Lorenzo Corti e Marco Ferrara, il cantante italiano Sergio Cocchi, i cantanti Darion Marshall e Debbie Sanders, Zennor Alexander e lo stesso Moor.\nNel corso degli anni successivi sono continuati i rapporti con l'Italia, Davey Ray Moor ha infatti prodotto il quarto album del gruppo rock italiano dei Mambassa, che porta il titolo del nome della band, e l'album di debutto della cantautrice padovana Lubjan, \"1 (OneUno)\", uscito alla fine del 2005.\nNel gennaio 2005 \"Telepathy\" \u00e8 stato pubblicato, a nome Davey Ray Moor, negli Stati Uniti dalla Lakeshore Entertainement.\nDavey Ray Moor ha collaborato anche con gli Afterhours alla realizzazione del loro album in inglese \"Ballads for Little Hyenas\", uscito all'inizio del 2006: ha lavorato all'adattamento dei brani di \"Ballate per piccole iene\" dall'italiano all'inglese e alla produzione vocale.\nAttualmente Davey Ray Moor insegna musica e tecnologie musicali all'universit\u00e0 di Bath."}
{"id": "905260", "revid": "123871105", "url": "https://it.wikipedia.org/wiki?curid=905260", "title": "Ca' Nuova", "text": "Ca' Nuova, storicamente Ca' Nova, \u00e8 un quartiere popolare di Genova, costituente uno dei sestieri di Pra', posto sulle sue immediate alture di ponente. Fa parte del Centro Edilizia Popolare (CEP) di Pra'.\nStoria.\nIl CEP di Pra', di cui C\u00e0 Nuova risulta essere il sestiere praese posizionato all'estremo di ponente della delegazione ed ex-comune di Pra', fu realizzato coincidenza con la fine del boom economico italiano, in concomitanza al grande incremento demografico del capoluogo, dovuto alla forte immigrazione dalle regioni meridionali, che spinse il comune a costruire nuovi spazi abitativi sulle colline.\nTali spazi, negli anni precedenti alla cementificazione del territorio, erano prevalentemente destinati ad uso agricolo. \nSul vasto territorio del sestiere praese si trovavano solo alcune costruzioni rurali, i bunker delle batterie antiaeree della C\u00e0 Nova e la parte superiore del parco e dei giardini di Villa Podest\u00e0.\nIl simbolo del Sestiere di C\u00e0 Nova \u00e8 appunto la Villa Podest\u00e0, che si trova in via Pra', in corrispondenza del casello autostradale di Pra', raffigurata in campo verde scuro, come da gonfalone realizzato dal Comitato Culturale Praese.\nC\u00e0 Nova \u00e8 rappresentata, sullo stemma di Pra', da uno dei sei dischi di colore verde scuro (i sei sestieri, appunto, tra cui figurano anche Longarello, San Pietro, Borgo Foce, Sapello e Palmaro) nel riquadro in bianco nella parte alta.\nIl comune quindi acquist\u00f2 dai privati grandi porzioni di territorio per, successivamente, edificare.\nIl comune di Genova detiene ancora la propriet\u00e0 di buona parte degli appartamenti presenti nel quartiere anche se non la totalit\u00e0.\nI primi palazzi vennero edificati verso la fine degli anni sessanta; poi, nel corso degli anni, il quartiere si \u00e8 ampliato andando ad occupare alcune alture di Pra'.Data la dislocazione di molte vie anche lontane tra loro, il Cep non ha sviluppato un centro di ritrovo principale per gli abitanti, ma possiede comunque alcuni centri ricreativi come l'area Pianacci.\nSport.\nOltre alla pi\u00f9 vecchia societ\u00e0 calcistica G.S. Cep, ora militante in seconda categoria, nata nel 1973, nel 2004 \u00e8 stata fondata una seconda societ\u00e0 chiamata Ca' Nova, soprannominati \"i Gufi\". In passato sono nate altre squadre tra cui la \"Gianluca Signorini\", in onore dell'ex capitano del .\nNel corso della sua storia il quartiere Cep ha formato diversi elementi promettenti per il calcio locale e nazionale, tra i pi\u00f9 noti il calciatore Roberto Castorina che ha giocato nel a met\u00e0 degli anni novanta; Ivan Tisci, anch'egli nelle file del Genoa e poi al ; e Matteo Siligato, per anni capocannoniere nelle giovanili rossoblu e vincitore del torneo di Viareggio con la primavera della squadra."}
{"id": "905265", "revid": "125280732", "url": "https://it.wikipedia.org/wiki?curid=905265", "title": "Cousteau (gruppo musicale)", "text": "I Cousteau sono un gruppo musicale inglese di Londra fondato da Davey Ray Moor alla fine degli anni novanta. La loro musica, non classificabile all'interno di un genere determinato, ha avuto grande successo soprattutto in Italia e negli Stati Uniti. Sono diventati famosi in tutto il mondo con il celebre brano \"The Last Good Day Of The Year\", molto utilizzato in pubblicit\u00e0 e anche al cinema. Dopo i primi due album, \"Cousteau\" e \"Sirena\", il gruppo ha sub\u00ecto alterne vicissitudini che hanno visto l'abbandono del fondatore e autore principale, Davey Ray Moor, l'ingresso e l'uscita di nuovi membri, fino alla pubblicazione dell'album, \"Nova Scotia\", pubblicato negli Stati Uniti nel 2006 a nome Moreau e della recente rinascita.\nIl cantante Liam McKahey ha registrato un album solista, con la collaborazione di musicisti tra cui gli stessi Robin Brown, Joe Peet e Tom Clues. L'album \"Lonely Road\", questo il nome dell'album solista di Liam McKahey and The Bodies, \u00e8 stato pubblicato dalla casa discografica Series 8 nel 2009.\nNel 2017 la band \u00e8 tornata con un nuovo LP, a nome CousteauX, e nel 2021 hanno pubblicato l'album \"Stray Gods\"."}
{"id": "905276", "revid": "57342", "url": "https://it.wikipedia.org/wiki?curid=905276", "title": "Tino Carraro", "text": "Biografia.\nPrimogenito di Ernesto Carraro, tipografo, e di Giulia Massimo, entrambi originari della provincia di Rovigo, Agostino Carraro nacque a Milano, in Corso Magenta, il 1\u00ba dicembre 1910.\nGli anni dell'infanzia furono segnati dagli avvenimenti della Grande Guerra, alla quale prese parte anche suo padre. Dopo le scuole elementari e medie, Tino frequent\u00f2 il ginnasio per due anni, poi una scuola tecnica per tre anni. Ottenne il primo impiego al Banco di Roma, ma dovette interrompere il lavoro per il servizio di leva, che svolse per diciotto mesi a Bergamo in una caserma di fanteria.\nAl rientro nella vita civile, Carraro venne assunto dal conte Scotti di Vigoleno, importatore di automobili francesi ma, poco dopo, a causa delle sanzioni economiche decretate all'Italia fascista, la concessionaria dovette chiudere. Tra l'incertezza di un futuro lavoro e la curiosit\u00e0 verso un mondo che suo padre aveva solo sfiorato, nel 1938 si iscrisse all'Accademia dei Filodrammatici di Milano, scuola che pag\u00f2 lavorando come venditore di pezzi di ricambio per quelle stesse automobili che non potevano pi\u00f9 essere vendute in Italia a causa dell'autarchia.\nNell'Accademia dei Filodrammatici incontr\u00f2 Mary Mayer, istriana di origini austriache, che spos\u00f2 nel 1940 e da cui ebbe in seguito due figlie: Anna e Roberta.\nAl termine del biennio di corsi serali, venne ingaggiato nella compagnia dell'Accademia di Roma dopo essere stato sottoposto ad audizione dallo stesso Silvio D'Amico, direttore della compagnia. Esord\u00ec cos\u00ec con \"Molto rumore per nulla\" di Shakespeare recitando, tra gli altri, con Ave Ninchi e Orazio Costa.\nSuccessivamente, nel 1952, divenne primo attore del Piccolo Teatro di Milano, dove strinse un forte sodalizio con il regista Giorgio Strehler. Il legame era da ricercarsi soprattutto nella metodologia di lavoro di Carraro, tesa sempre a valorizzare e a sottolineare il lavoro dell'attore come risultato di un processo meticoloso e di artigianato, scevro di divismi ed esaltazioni istrioniche, in piena linea con i propositi artistici del teatro milanese.\nCarraro \u00e8 l'unico attore italiano ad aver vinto per tre volte il Premio San Genesio come migliore interprete maschile della stagione teatrale: nel 1956 per \"L'opera da tre soldi\", nel 1962 per \"Enrico IV\", nel 1965 per \"Il piacere dell'onest\u00e0\".\nNel 1962 fu anche protagonista, insieme a Enzo Jannacci, Milly, Sandra Mantovani e Anna Nogara, dello spettacolo di poesia e musica milanese \"Milan\u00ecn Milanon\" (in seguito anche pubblicato su disco), elaborato da Roberto Leydi con la regia di Filippo Crivelli e l'accompagnamento musicale del maestro Roberto Negri.\nAccanto all'attivit\u00e0 teatrale si produsse con notevoli interpretazioni in sceneggiati televisivi, come \"Il mulino del Po\", \"I miserabili\", \"I promessi sposi\" (nella parte di Don Abbondio, che lo rese molto popolare), \"I grandi camaleonti\", \"A come Andromeda\", \"Puccini\".\nFu attivo anche nel cinema e nel doppiaggio.\nMor\u00ec nel 1995 a 84 anni per un arresto cardiaco.\nFilmografia.\nTelevisione.\nPartecipazione a Carosello.\nNel 1961 partecip\u00f2 agli \"sketch\" della rubrica pubblicitaria televisiva \"Carosello\" che pubblicizzavano le ceramiche per bagno Pozzi; nel 1967 e 1968 partecip\u00f2 agli \"sketch\" pubblicizzando come narratore il cioccolato Nutella della Ferrero; nel 1970 partecip\u00f2 come attore agli \"sketch\" che pubblicizzavano le merendine Fiesta e la Nutella della Ferrero. Infine, negli anni Ottanta, ormai dopo la fine di \"Carosello\", Carraro fu testimonial del pulitore per dentiere Super Poli-Grip negli spot televisivi mandati in onda sia dalla RAI che dalla Fininvest.\nRiconoscimenti.\nNel 1993, l'Accademia dei Lincei gli ha conferito il Premio Feltrinelli per le Arti (Recitazione)."}
{"id": "905281", "revid": "287204", "url": "https://it.wikipedia.org/wiki?curid=905281", "title": "Dark cabaret", "text": "Il dark cabaret \u00e8 un genere musicale nato negli anni settanta, generatosi dalla commistione e rielaborazione di generi musicali quali la darkwave, il rock gotico, il death rock, il post- e punk rock, il folk rock ed il glam rock, uniti ad una trasposizione estetico-musicale di generi teatrali come il cabaret tedesco decadente e \"risqu\u00e9\" dell'era della Repubblica di Weimar, il vaudeville ed il burlesque. Sono inoltre presenti forti riferimenti al genere cinematografico \"noir\".\nCaratteristiche.\nGli elementi distintivi del dark cabaret sono il pianoforte utilizzato in un modo trainante ed incisivo e voci maschili o femminili estremamente basse, influenzate da artisti come PJ Harvey. In alternativa, la musica pu\u00f2 essere incentrata su strumenti come il violoncello, il violino, la fisarmonica o la tromba.\nIl termine deriva dalla recensione in un catalogo dell'etichetta discografica \"Projekt Records\" dell'album \"Dream Home Heartache\" di Rozz Williams, descritto come \"cabaret noir\" o \"glam cabaret\".\nStoria.\nInizi.\nUno dei primissimi gruppi a suonare in questo stile furono i Tiger Lillies, formatisi nel 1989, che fondevano vaudeville, opera e musica gitana. Negli anni ottanta c'era stato un \"revival\" del \"cabaret\" satirico grazie a gruppi come \"Fascinating Aida\" e \"Kit and the Widow\", e la \"band\" univa questo stile a testi che parlavano di blasfemia, prostituzione e zoofilia cantati in falsetto. Nel 1999 la pianista e voce statunitense Jill Tracy pubblic\u00f2 il suo secondo album \"Diabolical Streak\", nel quale erano utilizzati strumenti come violino e violoncello. Il periodico \"Shift\" lo inser\u00ec nella lista \"Top 10 Neo-Cabaret albums of all time\".\nUn esempio di \"pre-dark cabaret\" \u00e8 \"The End\", l'album della cantante tedesca Nico, uscito nel 1974; \u00e8 considerato tale soprattutto per canzoni come \"You Forgot To Answer\" e \"Secret Side\". Altri artisti che hanno contribuito alla nascita della scena dark cabaret sono Klaus Nomi, Marc Almond, \"The Virgin Prunes\", lo stile \"punk opera\" di Nina Hagen e Lydia Lunch, specialmente per il suo album pubblicato nel 1980, \"Queen of Siam\".\nIl gruppo gothic rock Siouxsie and the Banshees ha dato invece un contributo all'evoluzione di questo genere verso sonorit\u00e0 \"post-punk\", con la canzone \"Peek-a-Boo\", contenuta nell'album \"Peepshow\", del 1988. Il video della canzone \u00e8 \u201cvaudevilliano\u201d, una sorta di \"puzzle\" schizofrenico dove figurano elementi propri del dark cabaret successivo. Anche canzoni come \"Christian Circus Joe\" e la semi-\"jazz\" \"Psychic Sarah\" dei Sex Gang Children, realizzate pi\u00f9 o meno nello stesso periodo, sono esempi di fusione di un suono \"dark cabaret\", \"post-punk\" e \"gothic rock\".\nIl gruppo di Seattle Salon Betty, nel 1994, apporta al genere un tocco sensuale e sarcastico con il singolo \"Last Cigarette\" e l'album \"The Big Hair Sex Circus\". Rozz Williams, ex leader dei Christian Death, al contrario ha portato il \"dark cabaret\" verso una direzione ancora pi\u00f9 improntata su tematiche ed estetica oscure con \"Dream Home Heartache\", pubblicato nel 1995.\nEvoluzione.\nIl termine \"dark cabaret\" \u00e8 spesso associato ad una vasta gamma di gruppi \"punk opera\", \"neoburlesque\", \"gothic ragtime\", \"apocalyptic folk\", \"neofolk\",\" psych folk\" nati negli anni novanta; questo perch\u00e9 il genere in s\u00e9 pu\u00f2 potenzialmente assumere, come effettivamente \u00e8 successo, un'enorme variet\u00e0 di sfaccettature. Il risultato \u00e8 l'impossibilit\u00e0 di distinguere gli artisti che hanno fatto parte appieno della scena \"dark cabaret\" da quelli che invece ne sono stati soltanto influenzati.\nAlcune \"band death rock \"ad esempio, abbandonando le radici del genere per sperimentare le sonorit\u00e0 della musica elettronica, si avvicinarono molto allo stile \"dark cabaret\". Tra queste si possono citare ad esempio i Deadfly Ensemble (il progetto solista di Lucas Lanthier dei Cinema Strange). Nel 1999 gli stessi Cinema Strange appaiono al \"Goth Oddity: A Tribute To David Bowie\" eseguendo la traccia \"Time\" e aggiungendovi tracce di pianoforte come nella classica tradizione cabaret.\nGli Xyra &amp; Verborgen, che nel 1998 hanno creato un nuovo genere classificato come \"Cabaret Rock Nouveau-Goth Art Rock\", i Katzenjammer Kabarett, che si sono autodefiniti prima \"deathrock cabaret\" e successivamente \"post-punk cabaret\", la \"band\" \"deathrock\" Deadchovsky nell'album \"Decadence Revolution\" (2004) e in particolare nel brano \"Le Sandwichier Glauque De Montmartre\", ove hanno fatto uso di elementi cabarettistici, e gli Schizowave, band fondata nei primi mesi del 2004 dalla cantante e pianista di origine russa Lena Potapova e che miscelava \"cabaret\" e \"jazz\" a tinte \"dark\" in stile Tom Waits, sono altri esempi che mostrano l'ampia variet\u00e0 di forme che questo genere ha assunto.\nSempre nel 1998 il cubano Voltaire ha contaminato questo sound cupo con i ritmi della musica latina, in special modo messicana o comunque ispanica, creando mix di flamenco, tango e musica mariachi, in canzoni come \"\"Day of the Dead\" o \"Blue eyed Matador\". Ma anche con il country americano inserendo delle ballate acustiche come \"Goodnight Demon Slayer\" o \"Almost Human\". Nel 2007 amplia la gamma di generi musicali attribuiti al Dark Cabaret, inserendo il reggae con il brano \"Reggae Mortis\"\" e nel 2008 conclude con l'inserimento di un genere musicale in grande ascesa, ovvero il Folk Piratesco in stile \"Quindici Uomini\" con la canzone \"The Beast of Pirate Bay\". Tutti, o quasi, i brani di Aurelio Voltaire, fanno riferimento a creature mitologiche e o prese in prestito dal mondo fantasy, oppure ad eventi, feste e citazioni; \"Spooky Stories\" ne \u00e8 un esempio, conservando in esse una morale profonda e ottimista, contrariamente a quel che si possa pensare ascoltando questo genere di musica.\nOggi.\nIl termine \"dark cabaret\" divenne popolare solo a partire dal 2005, quando la Projekt Records, etichetta specializzata in \"gothic rock\", pubblic\u00f2 la \"compilation\" \"Projekt Presents: A Dark Cabaret\". L'album conteneva \"Flowers\" da \"Dream Home Heartache\" di Rozz Williams insieme ad altre tracce, tra cui \"Evil Night Together\" di Jill Tracy e \"Coin-Operated Boy\" dei\" The Dresden Dolls\". Questi ultimi, formati nel 2000 da Amanda Palmer e Brian Viglione, descrivono la propria musica come \"punk cabaret brechtiano\", termine coniato dalla Palmer nel 2003, in parte per evitare la classificazione come gruppo \"gothic rock\". Tuttavia, a causa del loro stile musicale e di abbigliamento, i Dresden Dolls sono stati rapidamente inseriti nel movimento \"dark cabaret\". In seguito altri gruppi hanno iniziato a definirsi \"dark cabaret\"; tra questi Birdeatsbaby e Tragic Tantrum Cabaret\".\"\nIl panorama italiano.\nAltre suggestioni \"dark-cabaret\" sono legate alla folk band Calle della Morte, negli album \"Tardo Autunno\" (2003) (specialmente nei brani \"Tardo Autunno\" e \"Ballerino di tango si uccide\") e \"Gente di malaffare\" (2005).\nIl progetto \"Ianva\" nel 2005 realizza il \"mini-CD\" \"La ballata dell'Ardito\", che contiene brani \"cabaret\" e una cover del pezzo di Jacques Brel \"Amsterdam\". L'anno successivo pubblicano l'album \"Disobbedisco!\", che presenta altri pezzi del medesimo genere, come \"Tango della Menade\", e negli anni a seguire ne manterranno alcune incursioni.\nNel 2006 il gruppo musicale italiano Ataraxia registra l'album \"Paris Spleen\", che unisce alle loro caratteristiche sonorit\u00e0 \"dark\" elementi della tradizione chansonnaise e cabarettistica francese; alla produzione dell'opera ha contribuito addirittura una compagnia teatrale d'oltralpe, \"Madame Bistouri and CircuZ KumP\".\nNello stesso anno (2006), gli Spiritual Front varcano le soglie del loro tradizionale \"suicidal pop\" nell'album \"Armageddon Gigolo\" per sperimentare una sorta di \"fusion\" tra \"cabaret\" e \"dark/apocalyptic folk\"."}
{"id": "905285", "revid": "287204", "url": "https://it.wikipedia.org/wiki?curid=905285", "title": "Ottaedro troncato", "text": "In geometria solida l'ottaedro troncato \u00e8 uno dei tredici poliedri archimedei, ottenuto troncando le cuspidi dell'ottaedro regolare. \u00c8 un tetracaidecaedro irregolare, ovvero un poliedro irregolare con quattordici facce.\nHa 14 facce regolari, di cui 8 esagonali e 6 quadrate, dei suoi 36 spigoli 24 separano una faccia esagonale da una quadrata e 12 separano due facce esagonali, e in ciascuno dei suoi 24 vertici concorrono una faccia quadrata e due facce esagonali.\nLord Kelvin qualific\u00f2 l'ottaedro troncato come la figura geometrica ideale per riempire uno spazio tridimensionale (congettura di Kelvin). Un centinaio di anni dopo Weaire e Phelan trovarono una forma geometrica pi\u00f9 indicata allo scopo chiamandola \"struttura di Weaire-Phelan\". La piscina olimpionica di Pechino ha questa forma.\nArea e volume.\nL'area \"A\" ed il volume \"V\" di un ottaedro troncato i cui spigoli hanno lunghezza \"a\" sono le seguenti:\nDualit\u00e0.\nIl poliedro duale dell'ottaedro troncato \u00e8 il tetracisesaedro.\nSimmetrie.\nIl gruppo delle simmetrie dell'ottaedro troncato ha 48 elementi; il gruppo delle simmetrie che ne preservano l'orientamento \u00e8 il gruppo ottaedrale formula_3. Questi sono gli stessi gruppi di simmetria del cubo e dell'ottaedro.\nLegami con cubo e ottaedro.\nLa seguente sequenza di poliedri illustra una transizione dal cubo all'ottaedro:"}
{"id": "905287", "revid": "767487", "url": "https://it.wikipedia.org/wiki?curid=905287", "title": "Tetracisesaedro", "text": "In geometria solida il tetracisesaedro \u00e8 uno dei tredici poliedri di Catalan, duale dell'ottaedro troncato. Pu\u00f2 essere ottenuto incollando piramidi quadrate su ognuna delle 6 facce del cubo.\n\u00c8 un poliedro non regolare, le cui 24 facce sono identici triangoli isosceli aventi un lato che misura formula_1 degli altri due.\nArea e volume.\nL'area \"A\" ed il volume \"V\" di un tetracisesaedro i cui spigoli hanno lunghezza \"3a\" e \"4a\" sono le seguenti:\nDualit\u00e0.\nIl poliedro duale del tetracisesaedro \u00e8 l'ottaedro troncato, un poliedro archimedeo.\nSimmetrie.\nIl gruppo delle simmetrie del tetracisesaedro ha 48 elementi; il gruppo delle simmetrie che preservano l'orientamento \u00e8 il gruppo ottaedrale formula_4. Sono gli stessi gruppi di simmetria del cubo, dell'ottaedro e dell'ottaedro troncato.\nAltri solidi.\nI dodici spigoli pi\u00f9 lunghi del tetracisesaedro e gli otto vertici in cui essi concorrono, ovvero i vertici con valenza 6, sono spigoli e vertici di un cubo. Gli altri otto vertici del tetracisesaedro sono vertici di un cubo."}
{"id": "905289", "revid": "1318658", "url": "https://it.wikipedia.org/wiki?curid=905289", "title": "Place des Victoires", "text": "Place des Victoires (\"Piazza delle Vittorie\") \u00e8 una piazza di Parigi situata al confine tra il I e il II \"arrondissement\".\nLa scenografica piazza venne creata per Luigi XIV dall'architetto Jules Hardouin-Mansart, con una pianta circolare, edifici uniformi stilisticamente e una statua del sovrano al centro, che si rapportava armonicamente con i palazzi attorno.\nLa statua durante la Rivoluzione francese venne distrutta, venendo ripristinata in seguito da un'altra (di Fran\u00e7ois Joseph Bosio, 1828), che, sembra, non abbia le dimensioni ottimali per armonizzarsi con gli edifici circostanti come quella originaria. Tra i palazzi, sono originari solo quelli ai numeri 4-12.\nUn tempo si affacciava sulla piazza un monastero agostiniano, pure andato perduto con la furia rivoluzionaria, del quale rimane solo la chiesa di Notre-Dame des Victoires, costruita tra il 1629 e il 1740 ispirandosi alla Chiesa del Ges\u00f9 di Roma; all'interno custodisce sette preziose tele settecentesche di Carl Van Loo.\nMonumenti.\nIl monumento centrale.\nDalla sua creazione sino ai nostri giorni, il centro della piazza ha visto quattro monumenti succedersi:\n\"Ancien R\u00e9gime\".\nLa statua originale era opera dello scultore Martin Desjardins e rappresentava Luigi XIV in piedi. Il re era raffigurato con gli abiti dell'incoronazione, mentre ai suoi piedi si trovava un cerbero rappresentante la Quadruplice alleanza. Al basamento si trovavano quattro personaggi di bronzo che rappresentavano allegoricamente ciascuna delle nazioni vinte da Luigi XIV con sentimenti differenti (la Rassegnazione, l'Abbattimento, la Collera e la Speranza) oltre alla presenza di bassorilievi e ditirambi sulla gloria militare del re e la firma del trattato di Nimega. Questi elementi decorativi sono ancora oggi esposti al museo del Louvre.\nLa piazza accoglieva anche quattro lampioni monumentali progettati in contemporanea. Essi erano composti da quattro colonne di marmo bicolore che terminavano con un grande lampione da marina posto su una base di marmo rosso. Tra le colonne si trovavano sei medaglioni di bronzo del diametro di 77\u00a0cm. I lampioni vennero progettati da J\u00e9r\u00f4me Derbais, Dezaige e Jesseaume, su disegno di Jean B\u00e9rain e i 24 medaglioni vennero invece realizzati dallo scultore Jean Arnould. Nel 1699, vennero tolti i lampioni superiori e nel 1718 le colonne vennero smontate e poste presso la Cattedrale di Saint-\u00c9tienne di Sens. I medaglioni andarono perduti nella maggior parte e solo pochi se ne sono conservati ad oggi e sono esposti al museo del Louvre.\nLa Rivoluzione, il Consolato e l'Impero.\nNel 1792, la statua di Luigi XIV venne abbattuta dai rivoluzionari e venne fusa per produrvi dei cannoni. Essa venne rimpiazzata da una piramide di legno coi nomi dei cittadini morti nel corso della giornata del 10 agosto 1792. Secondo il racconto popolare, Napoleone I don\u00f2 in seguito il legno della piramide ad un corpo di guardia che in seguito lo utilizz\u00f2 come legna da ardere per scaldarsi.\nErigere una nuova statua in place des Victoires fu una delle prime decisioni del Consolato il 25 novembre 1799. Il primo progetto, presentato nel 1800 dopo la morte in concomitanza di Jean-Baptiste Kl\u00e9ber e Louis Charles Antoine Desaix consisteva in un gruppo glorificante i due eroi militari. Il 27 settembre 1800, il primo console Bonaparte pos\u00f2 la prima pietra di un'edicola a forma di tempio egiziano per onorare i due uomini, ma i lavori non terminarono mai.\nUn decreto del 1802 soppresse l'opera di Kl\u00e9ber, ufficialmente per ragioni artistiche, ma verosimilmente per questioni politiche. La statua di bronzo del generale Desaix venne quindi commissionata a Claude Dejoux da erigersi al centro della piazza, su un piedistallo riportante dei bassorilievi con le principali battaglie combattute dal generale, su progetto dell'architetto Jean-Arnaud Raymond. Un primo progetto rappresentava Desaix morente, sostenuto da Marte, dio della Guerra, ma Bonaparte desiderava rappresentarlo in maniera gloriosa. Il medesimo, divenuto imperatore, inaugur\u00f2 il monumento il 15 agosto 1810, giorno di festa nazionale e religiosa, dopo dieci anni di lavoro. La statua era alta cinque metri e mezzo, su una base di sei metri. Essa rappresent\u00f2 infine il generale Desaix in piedi, col braccio proteso verso sud-est in direzione dell'Italia e dell'Egitto, le due campagne dove ebbe modo di distinguersi. Un obelisco di granito rosa completava la composizione. Su consiglio di Dominique Vivant Denon, il generale venne rappresentato \"all'antica\", ovvero sulla forma di un \"nudo idealizzato ed eroico\". La nudit\u00e0 cre\u00f2 da subito una polemica e la statua venne inizialmente coperta da una palizzata di legno per met\u00e0 e poi definitivamente ritirata dalla piazza nel 1814. Il bronzo di cui era realizzata venne fuso per fabbricare la statua equestre di Enrico IV presso il pont Neuf.\nDopo la Restaurazione.\nLa statua attuale venne inaugurata il 25 agosto 1822. Opera di Fran\u00e7ois Joseph Bosio, rappresenta Luigi XIV a cavallo. Per l'atteggiamento del cavaliere e del cavallo, lo scultore si ispir\u00f2 al celebre \"Il cavaliere di bronzo\" di Falconet che rappresenta lo zar Pietro il Grande a San Pietroburgo. La scultura \u00e8 stata restaurata nel 2005."}
{"id": "905290", "revid": "125479709", "url": "https://it.wikipedia.org/wiki?curid=905290", "title": "Chiesa di Saint-Germain-l'Auxerrois", "text": "La chiesa di San Germano d'Auxerre (in francese: \"\u00e9glise Saint-Germain-l'Auxerrois\") \u00e8 un luogo di culto cattolico di Parigi, situato in Place du Louvre, nel I \"arrondissement\", di fronte alla facciata est del palazzo del Louvre.\nLa chiesa divenne la parrocchia dei reali di Francia da quando la casata dei Valois si stabil\u00ec al Louvre: per questo vi si trovano sepolti molti artisti di corte quali N\u00f6el-Nicolas Coypel, Fran\u00e7ois Boucher, Jean-Baptiste van Loo, Jean-Baptiste-Sim\u00e9on Chardin, Antoine Coysevox, Nicolas Coustou, Louis Le Vau, Jacques-Germain Soufflot, ecc. Vi fu sepolto anche Concini, ministro di Luigi XIII, ma a causa della sua impopolarit\u00e0, il popolo ne viol\u00f2 la sepoltura dopo appena 24 ore e ne fece a pezzi e bruci\u00f2 il corpo, vendendone poi le ceneri.\nLa chiesa si trova nei pressi delle stazioni della metropolitana di Parigi \"Louvre-Rivoli\" (linea ) e \"Pont Neuf\" (linea ).\nStoria.\nUna prima chiesa dedicata a san Germano vescovo di Auxerre esisteva gi\u00e0 in epoca merovingia nel luogo in cui sorge l'edificio attuale; questa venne distrutta nel corso dell'assedio di Parigi dell'885-886 da parte dei Vichinghi e ricostruita tra il XIII e il XV secolo. Nei secoli successivi, la chiesa fu oggetto di vari interventi di restauro; importante fu quello della met\u00e0 del XVIII secolo, quando fu distrutto lo jub\u00e9 cinquecentesco (progettato da Pierre Lescot e scolpito da Jean Goujon) e venne realizzato il nuovo assetto barocco del coro e del presbiterio su progetto di Claude Bacarit.\nLa chiesa fu teatro di importanti eventi storici, in quanto si ritiene che fu una delle campane della chiesa suonata a martello per errore a scatenare il massacro della notte di San Bartolomeo (23-24 agosto 1572); inoltre fu il luogo in cui si sposarono Moli\u00e8re e Armande B\u00e9jart il 20 febbraio 1662 e in cui il futuro Luigi XVII di Francia ricevette la Prima Comunione all'inizio della Rivoluzione francese, dopo il rientro forzato al palazzo delle Tuileries della famiglia reale (4 giugno 1789).\nDurante la Rivoluzione francese, la chiesa venne depredata e divenne dapprima magazzino di foraggi, stazione di polizia e fabbrica di salnitro; poi tempio della teofilantropia per tornare luogo di culto cattolico nel 1802. Tuttavia, durante il Primo Impero francese, la chiesa avrebbe dovuto essere demolita per realizzare un colonnato di fronte al palazzo del Louvre, progetto iniziato da Jean-Baptiste Colbert sotto Luigi XIV e mai portato a termine. In occasione dell'undicesimo anniversario dell'assassinio di Carlo di Borbone-Francia, duca di Berry, il 14 febbraio 1831 la chiesa venne notevolmente danneggiata da numerosi rivoltosi antimonarchici e dovette restare chiusa per alcuni anni fino ai lavori di restauro condotti da Jean-Baptiste-Antoine Lassus e Eug\u00e8ne Viollet-le-Duc, terminati nel 1840.\nDurante il Secondo Impero francese, il Barone Haussmann, autore della trasformazione urbanistica di Parigi che da lui prende nome, si oppose alla demolizione dell'edificio in quanto legato alle vicende della notte di San Bartolomeo e si limit\u00f2 a far demolire le abitazioni fatiscenti nei pressi della chiesa. All'architetto Jacques Hittorff venne dato l'incarico di costruire alla sinistra di quest'ultima la sede del I \"arrondissement\", con facciata quasi gemella a quella della chiesa; i due edifici vennero raccordati da un portico con al centro una torre campanaria in stile neogotico progettata da Th\u00e9odore Ballu. Dal 1862 la chiesa \u00e8 monumento storico di Francia.\nNel 1993 la chiesa \u00e8 stata occupata da un gruppo di cattolici tradizionalisti che poi ha dovuto abbandonare l'edificio su ordine dell'arcivescovo di Parigi cardinale Jean-Marie Lustiger; dal 2007 nella chiesa si celebra sia secondo l'edizione 1962 sia secondo l'edizione pi\u00f9 recente del Messale romano.\nDal 1\u00ba settembre 2019 ospita le celebrazioni quotidiane del capitolo della cattedrale di Notre-Dame in seguito alla chiusura di quest'ultima per l'incendio del 15 aprile precedente.\nDescrizione.\nLa chiesa \u00e8 un notevole edificio gotico la cui costruzione inizi\u00f2 nel XIII secolo e si protrasse fino al XV secolo, quando venne restaurata in stile gotico fiammeggiante.\nEsterno.\nLa facciata cuspidata venne rielaborata fra il 1435 e il 1439 quando vi furono aggiunti il rosone e il portico gotico-fiammeggiante a cinque arcate su pilastri, quest'ultimo opera di Jean Gaussel. Sotto il portico si aprono tre portali del XIII secolo; quello centrale \u00e8 il pi\u00f9 pregevole, decorato con le statue delle \"Vergini savie\" e \"Vergini stolte\" e quelle degli \"Apostoli\". Il lato destro \u00e8 caratterizzato dalla presenza di una serie di doccioni e dalla facciata in stile gotico fiammeggiante del transetto sud. Accanto al transetto si erge il piccolo campanile del XIII secolo a pianta quadrangolare, i rintocchi della cui campana diedero erroneamente il segnale per l'inizio della strage della Notte di San Bartolomeo. Notevole la parte absidale con duplici archi rampanti.\nAlla sinistra della chiesa, si trova la sede del I \"arrondissement\", progettata da Jacques Ignace Hittorff; essa \u00e8 caratterizzata dalla facciata, gemella di quella della chiesa, con portico sormontato da un rosone. Tra i due edifici si eleva un campanile in stile neogotico, progettato da Th\u00e9odore Ballu e realizzato tra il 1858 e il 1863, la cui cella campanaria \u00e8 a pianta ottagonale.\nInterno.\nL'interno della chiesa \u00e8 a croce latina, con aula divisa in cinque navate da polistili sui quali poggiano le volte a crociera. La navata centrale \u00e8 priva di triforio e il suo cleristorio \u00e8 costituito da grandi quadrifore con vetri semplici; oltre il transetto, al quale la navata si raccorda tramite la crociera, essa costituisce il coro terminante con l'abside poligonale intorno alla quale vi \u00e8 un doppio deambulatorio; in quest'area le finestre sono bifore e, al posto dei pilastri a fascio, vi sono colonne neoclassiche scanalate. L'antico altare maggiore, in stile neoclassico, \u00e8 situato nell'abside; il presbiterio attualmente in suo, invece, \u00e8 collocato nella crociera ed \u00e8 costituito da arredi moderni; quest'ultimo ospita, dall'ottobre 2019, la statua trecentesca di \"Nostra Signora di Parigi\", gi\u00e0 presso l'altare maggiore della cattedrale di Notre-Dame.\nNella chiesa si conservano notevoli opere d'arte: mobilio intagliato (tribuna reale e pulpito) nel 1684, opera di Fran\u00e7ois Mercier; cancellata settecentesca del coro; ancona cinquecentesca lignea scolpita e dorata con la \"Vita della Vergine\" e dossale ligneo fiammingo scolpito nel XV secolo con \"Scene della Vita di Cristo\". Nella grande cappella trecentesca (aperta nel lato destro) vi \u00e8 custodita la pregevole statua lignea policroma di San Germano d'Auxerre, del XIII secolo. Alcune vetrate policrome risalgono ai secoli XV e XVI.\nOrgani a canne.\nOrgano maggiore.\nL'organo maggiore della chiesa \u00e8 stato costruito nel 1771 da Fran\u00e7ois-Henri Clicquot per la cappella del palazzo reale del re di Francia. Fu collocato sulla cantoria in controfacciata della chiesa di San Germano d'Auxerre ove si trova tuttora nel 1791; sopravvissuto alla Rivoluzione francese, \u00e8 stato restaurato nel 1864 da Joseph Merklin e, fra il 1970 e il 1980, ampliato da Adrien Maciet.\nLo strumento \u00e8 a trasmissione meccanica con leva Barker e dispone di 32 registri. La sua consolle \u00e8 a finestra ed ha 3 tastiere di 54 tasti le prime due (\"Grand-orgue\" e \"Positif\") e di 42 la terza (\"R\u00e9cit expressif\") ed una pedaliera di 27; i registri sono attivati da pomelli ad estrazione posti ai lati dei manuali. Il materiale fonico \u00e8 racchiuso all'interno della cassa lignea barocca, con positivo tergale.\nOrgano del coro.\nSul lato sinistro del coro, si trova un organo a canne costruito da Abbey nel 1838 per l'accompagnamento dei canti durante le liturgie e restaurato da Merklin (1900), Hermann (1961) e Dargassies (1995).\nLo strumento \u00e8 racchiuso all'interno di una cassa lignea in stile neogotico ed \u00e8 a trasmissione mista, meccanica per i manuali ed elettrica per il pedale. La consolle dispone di due tastiere di 54 note ciascuna e pedaliera di 27."}
{"id": "905291", "revid": "181699", "url": "https://it.wikipedia.org/wiki?curid=905291", "title": "Chiesa di Saint-Germain-l'Auxerrois (Parigi)", "text": ""}
{"id": "905292", "revid": "181699", "url": "https://it.wikipedia.org/wiki?curid=905292", "title": "Chiesa di Saint-Eustache (Parigi)", "text": ""}
{"id": "905294", "revid": "588403", "url": "https://it.wikipedia.org/wiki?curid=905294", "title": "Nino Medioli", "text": "Biografia.\nDopo un diploma di ragioneria, fu chiamato alle armi e inviato al fronte col grado di ufficiale degli alpini, dove si merit\u00f2 \"la croce di guerra al valore militare\" e finisce la guerra col grado di maggiore.\nNino Medioli appartiene all'ultima generazione di una lunga dinastia di mugnai che risale al settecento, da ricordare suo nonno Vincenzo Medioli, grande imprenditore anche lui.\nAttivit\u00e0 imprenditoriale.\nNel 1922, chiamato dal padre, entra nella societ\u00e0 molitoria appena costituita Chiari e Forti, della quale fu dapprima socio e membro del consiglio di amministrazione e direttore generale. Per un breve periodo di tempo dal 1937 al 1938 fu il presidente della squadra di calcio di .\nAttivit\u00e0 istituzionale.\nNel 1945 \u00e8 tra i fondatori dell'Unione Parmense Industriali e diventa membro del comitato direttivo.\nFu Presidente della Camera di Commercio di Parma dal 1946 al 1960, vicepresidente della Cassa di Risparmio dal 1947, Presidente dell'Automobile Club e Presidente dell'Ente autonomo mostra internazionale delle conserve alimentari.\nMembro della giunta e del consiglio dell'Associazione italiana industriale molitori, partecip\u00f2 negli anni cinquanta a Bruxelles e Parigi alle trattative relative al nascente Mercato comune europeo.\nRicopr\u00ec la carica di presidente dell'Associazione industriali mugnai e pastai d'Italia, fu vice presidente della \"Association internationnale de meunerie\" e consigliere di amministrazione del \"Groupement des associations meuni\u00e8res des pays de la communaut\u00e9 \u00e9conomique europ\u00e9enne (CEE)\"."}
{"id": "905306", "revid": "793215", "url": "https://it.wikipedia.org/wiki?curid=905306", "title": "Nuxeo EP", "text": "Nuxeo EP \u00e8 un Content Management System (o CMS) multipiattaforma basato sulla piattaforma Java EE e tecnologie Java libere (OSGi, Apache Jackrabbit, EJB3, JBoss, Eclipse Platform...).\nNuxeo EP \u00e8 distribuito sotto licenza LGPL. Nuxeo permette sia la pubblicazione che la condivisione di contenuti all'interno di una azienda."}
{"id": "905310", "revid": "1776051", "url": "https://it.wikipedia.org/wiki?curid=905310", "title": "Trasporti in Uganda", "text": "Questa voce raccoglie le principali tipologie di Trasporti in Uganda.\nTrasporti su rotaia.\nRete ferroviaria.\nIn totale: 1.241\u00a0km di linee ferroviarie, alcune non operative (dati 1995).\nReti metropolitane.\nNon esistono sistemi di metropolitana in Uganda.\nReti tranviarie.\nAnche il servizio tranviario \u00e8 assente in questa nazione.\nTrasporti su strada.\nRete stradale.\nStrade pubbliche: in totale 27.000\u00a0km (dati 1990)\nReti filoviarie.\nAttualmente in Uganda non esistono filobus. \nAutolinee.\nNelle zone abitate dell'Uganda, per la gestione dei trasporti urbani, suburbani ed interurbani esercitati con autobus, operano aziende pubbliche e private.\nIdrovie.\nSono presenti trasporti che utilizzano acque lacustri (laghi Alberto, Kyoga e Vittoria).\nTrasporti aerei.\nAeroporti.\nIn totale: 26 (dati 1999)\na) con piste di rullaggio pavimentate: 4\nb) con piste di rullaggio non pavimentate: 22\nEliporti.\nIn totale: 2 (dati 1999)"}
{"id": "905314", "revid": "287204", "url": "https://it.wikipedia.org/wiki?curid=905314", "title": "Pal Maleter", "text": ""}
{"id": "905315", "revid": "287204", "url": "https://it.wikipedia.org/wiki?curid=905315", "title": "Bela Kiraly", "text": ""}
{"id": "905316", "revid": "125433508", "url": "https://it.wikipedia.org/wiki?curid=905316", "title": "Ritratto di donna velata", "text": "Ritratto di donna velata \u00e8 uno sceneggiato di genere giallo, diretto da Flaminio Bollini, con protagonisti Nino Castelnuovo e Daria Nicolodi.\nProdotto dalla Rai nel 1974 \u00e8 andato in onda dal 31 agosto al 14 settembre 1975 in prima serata sul Programma Nazionale (l'odierna Rai 1) e riusc\u00ec a catturare una audience altissima, risultando uno dei programmi televisivi italiani pi\u00f9 visti di quell'anno.\nPer affinit\u00e0 di genere pu\u00f2 essere accostato ad altri celebri sceneggiati gialli-fantastici prodotti dalla Rai in quel periodo quali \"A come Andromeda\", \"ESP\", \"Il fauno di marmo\", \"Gamma\" e soprattutto \"Il segno del comando\", con cui vi sono svariate similitudini.\nTrama.\nL'azione si svolge in Toscana, tra Firenze e la zona di Volterra e coinvolge un giovane pilota collaudatore, Luigi Certaldo (Nino Castelnuovo) alle prese con una misteriosa studentessa universitaria, l'enigmatica Elisa (Daria Nicolodi, all'epoca molto nota dopo il successo del film \"Profondo rosso\") che pare essere la reincarnazione della misteriosa donna velata ritratta in un quadro del \u02be700.\nTra misteriose apparizioni, personaggi venuti dal passato, morti inspiegabili ed inquietanti coincidenze, il giovane si trover\u00e0 coinvolto in un intricato mistero legato a un'urna funeraria che nasconde le indicazioni per trovare l'ingresso di una necropoli etrusca piena di tesori.\nPrima puntata.\nLuigi Certaldo, pilota collaudatore rimasto sospeso dal lavoro per un incidente, a Firenze rimane in panne con la macchina e si rivolge dapprima a un benzinaio e quindi a Romano, un meccanico, che gli presta dei soldi. Si reca a prendere miss Lewis, una turista inglese, e per la strada incappa in un gatto nero che decide di portare con s\u00e9. Arrivato a casa di Sergio, un suo amico avvocato, dove \u00e8 in corso una festa (alcuni giovani presenti strimpellano con la chitarra \"You've got a friend\" e \"Lay, Lady, Lay\"), litiga con la turista inglese, che si era dimostrata subito riottosa, e lei decide di abbandonare la compagnia. Malgrado l'avviso ricevuto da una telefonata misteriosa, rimane affascinato da Elisa (che coccola il gatto nero da lui portato) una misteriosa ragazza, studentessa universitaria di geologia: la porta quindi a Volterra, dove si trova la villa della famiglia Certaldo, dove attualmente vive suo cugino Alberto, in quanto la ragazza deve svolgere delle ricerche per i suoi studi: durante il viaggio d'andata, Luigi ed Elisa s'imbattono nella figura di un misterioso uomo a cavallo che si dirige verso la loro macchina per poi sparire misteriosamente; quindi, giunti a villa Certaldo, Elisa sostiene di essere gi\u00e0 stata in quella casa. Arrivati in un'osteria incontrano Mercani, che si qualifica studioso di leggende, il quale racconta la storia di Giacomo Certaldo, antenato di Luigi, un negromante vissuto alla fine del Settecento, che viveva asserragliato nella sua villa in compagnia di una giovane donna. Costui aveva scoperto una necropoli etrusca, ma i due erano scomparsi in circostanze misteriose; si dice che il fantasma di Giacomo Certaldo si aggiri ancora attorno alla villa. Elisa sviene non appena si accorge che Alberto Certaldo \u00e8 molto somigliante al ritratto di Giacomo Certaldo, posto sopra un camino, messo accanto a un ritratto di donna velata che un'altra studentessa, Sandra, aveva spostato da un'altra parte per studiarlo meglio.\nSeconda puntata.\nLa mattina seguente, durante una passeggiata agli scavi etruschi, Luigi ed Elisa incontrano Fosco, un tombarolo ossessionato dalla ricerca di una necropoli etrusca. Una notte il fantasma di Giacomo Certaldo appare a Luigi, che alla sua vista fugge terrorizzato. Alberto Certaldo, sospettoso, intima a Luigi di lasciare la casa; il collaudatore vorrebbe portare con s\u00e9 Elisa, ma lei rifiuta di seguirlo. L'archeologa Sandra, dopo aver liberato del velo il ritratto di donna posto accanto a quello di Giacomo Certaldo, scopre che \u00e8 somigliante a Elisa, e mostra a Luigi un'urna ornata da un fregio apocrifo della fine del Settecento; manca l'altra met\u00e0 dell'urna. A Volterra, nel frattempo, Fosco precipita dalle balze, mentre un ragazzo medium che parla con la voce da vecchio dice a Luigi di recarsi alla casa rossa sulla costa toscana. Luigi ci arriva grazie all'indicazione di un giovane al quale ha dato un passaggio in macchina. Nella casa rossa incontra uno strano vecchio, il Nebbia.\nTerza puntata.\nIl Nebbia, che si proclama anche lui studioso di reperti, rivela a Luigi che Alberto Certaldo \u00e8 riuscito a decifrare il geroglifico dell'urna misteriosa, contenente indicazioni per raggiungere una necropoli etrusca; l'ha suddiviso in due parti e una met\u00e0 l'ha data a Marston, uno straniero a capo di una banda di trafficanti di opere d'arte. Luigi apre una finestra della casa rossa e nota lo yatch di Marston ormeggiato di fronte alla spiaggia. Decide di raggiungerlo in motoscafo e tenta di farsi ricevere da lui presentandosi sotto falso nome alla guardia del corpo. Riesce ad entrare nella stanza del trafficante, rivelando la sua vera identit\u00e0 e lo scopo per il quale \u00e8 giunto l\u00ec. Marston lo accoglie malamente e lo invita ad andarsene, ma all'improvviso nel bel mezzo della conversazione Luigi scopre che l'uomo \u00e8 rimasto ucciso da entit\u00e0 misteriose. Riesce a ritrovare la met\u00e0 mancante dell'urna e a trafugarla fuggendo dallo yatch, ma quando ritorna alla casa rossa vi trova una scultrice che afferma di non aver mai visto n\u00e9 conosciuto il vecchio Nebbia. Alquanto perplesso, Luigi fa ritorno a Volterra in automobile, ma un informatore misterioso avverte la polizia del trafugamento dell'urna. Luigi, una volta giunto nella cittadina, viene bloccato e condotto di fronte a un magistrato; l'intervento del suo amico, l'avvocato Sergio, lo fa liberare ma una volta rientrati nell'automobile, i due si accorgono che l'urna \u00e8 sparita misteriosamente. Mercani, il misterioso studioso di leggende, li osserva da lontano. Nel frattempo un certo Grimaldi \u00e8 venuto a conoscenza degli ultimi accadimenti ed intima per telefono ad Alberto Certaldo di ritrovare la parte mancante dell'urna. Alberto decide di far sospendere i lavori di restauro e congeda Sandra, l'archeologa restauratrice, intimandole di lasciare la villa. Rimasto solo con Elisa, Alberto tenta di rivivere con lei le vicende del suo antenato negromante. Sandra, uscita dalla villa, incontra Mauro Spaccesi, un giovane archeologo giunto a Volterra con lo scopo di impedire lo spaccio clandestino dei reperti etruschi. Entra quindi in una serra, ma l\u00ec una mano misteriosa chiude la bombola dell'aria e apre quella del gas; Sandra rischia di morire, ma viene salvata dal pronto intervento di Luigi, che la mette al sicuro. Alberto Certaldo scopre che il suo antenato Giacomo aveva ucciso la sua donna, di nome Elisa, reputandola colpevole di tradimento; in una notte dove infuria un temporale, cerca di uccidere anche l'Elisa attuale, ma ancora una volta Luigi interviene per salvarla e portarla via con s\u00e9. Alberto Certaldo, sempre pi\u00f9 sconvolto, giunge davanti al ritratto di donna non pi\u00f9 velata rassomigliante ad Elisa ed esclama: \"Tornerai! Lo so che tornerai!\".\nQuarta puntata.\nSotto una pioggia torrenziale, Luigi porta Elisa nel suo appartamento di Firenze; la donna gli rivela di essersi innamorata di lui. Nel frattempo Walter, il ragazzo medium, in trance, vede apparire sul comodino del suo letto una parte dell'urna misteriosa. Elisa ha ancora paura che Alberto Certaldo venga a cercarla per ucciderla; Luigi cerca di rassicurarla ma senza grandi esiti, perch\u00e9 Elisa sogna il misterioso fantasma di Giacomo Certaldo a cavallo. Nel frattempo Sandra incontra nuovamente Spaccesi, il giovane archeologo, e lo informa su quanto accaduto nella serra; lui dice che bisogna cercare al pi\u00f9 presto l'urna e chiama la centrale di polizia. Sandra si allontana in motorino e in un vicolo incontra Walter, che porta con s\u00e9 l'altra met\u00e0 dell'urna; riesce a prenderlo ma viene inseguita da Grimaldi. La donna \u00e8 costretta a proseguire a piedi perch\u00e9 il motorino non parte. Con uno stratagemma, riesce a seminarlo ma, scesa dalle scale di un palazzo, si trova la pistola puntata contro la schiena da parte di una persona misteriosa. Sandra \u00e8 costretta a consegnargli l'urna e se ne va, sotto minaccia, senza voltarsi indietro. Luigi, una volta rientrato da far la spesa (la radio trasmette intanto una canzone cantata da Frank Sinatra) trova un biglietto con scritto \"Alberto mi chiama. Devo tornare da lui\". Telefona a Sergio, l'amico avvocato, che afferma di conoscere vagamente Elisa; Luigi teme che la donna sia stata plagiata dal cugino, ma l'avvocato non ne \u00e8 convinto. Tornato a Volterra, Luigi incontra Sandra all'osteria; lei dice che Walter sta male. Arrivati a casa del ragazzo, lo trovano ancora in trance mentre farfuglia: \"Quello che \u00e8 gi\u00e0 accaduto... accadr\u00e0 ancora\". Allude all'uccisione di Fosco, il tombarolo, e a dei guanti neri che sfiorano l'urna. Elisa \u00e8 in pericolo; qualcuno \u00e8 molto vicino a scoprire il segreto dell'urna. Arriva la zia di Walter a prendersi cura del ragazzo. Alberto Certaldo entra in un museo dove incontra Germani, il luogotenente di Marston, che gli comunica i suoi sospetti: l'altra met\u00e0 dell'urna \u00e8 in possesso di Sandra. Rientrato a Firenze, Luigi vede il fantasma di Giacomo Certaldo intento a dipingere un suo ritratto; si tratta di Mercani, che lo minaccia con la pistola. Trafugata la parte dell'urna, Luigi ingaggia un inseguimento sui tetti e Mercani a un certo punto mette un piede in fallo e precipita nel vuoto. Tornata alla villa di Alberto, Sandra si accorge, osservando bene il ritratto, che il viso \u00e8 dipinto di fresco; Elisa si trova nella serra, Alberto nella necropoli sotterranea. Luigi invita Elisa a entrare in villa e nota che il velo della donna \u00e8 stato ripristinato. Un urlo agghiacciante di Sandra li fa arrivare nel sottosuolo, dove trovano l'archeologa con l'urna in mano atterrita; Alberto Certaldo \u00e8 stato ucciso con un pugnale conficcato nella schiena.\nProduzione.\nLuoghi delle riprese.\nNella scena iniziale della prima puntata Nino Castelnuovo si sposta con la macchina da piazza della Santissima Annunziata al Ponte alla Carraia, dove l'auto si blocca. Incontra il benzinaio in via de' Pecori e, prima di incontrare il meccanico Romano, transita in piazza del Duomo. All'inizio della quarta puntata Luigi porta Elisa al Lungarno Soderini 25; prima di incontrare Mercani passa per il Lungarno Vespucci e nuovamente al Ponte alla Carraia. Le scene del museo dove si incontrano Grimaldi e Alberto Certaldo sono quelle del Museo etrusco Guarnacci, dove \u00e8 conservata la statuetta della sigla iniziale.\nLe scene ambientate nella spiaggia furono girate nei pressi di Castiglione della Pescaia.\nSigla.\nNella sigla iniziale compare, come unico elemento, misterioso e vagamente inquietante nella fotografia, la famosa statuetta etrusca Ombra della sera.\nI riassunti delle puntate precedenti, andati in onda nella seconda, terza, quarta e quinta puntata, sono letti da Maria Giovanna Elmi."}
{"id": "905318", "revid": "114368796", "url": "https://it.wikipedia.org/wiki?curid=905318", "title": "Ewuare", "text": "Il regno di Ewuare viene ricordato come un'epoca di riconciliazione fra le diverse fazioni che fra il 1435 e il 1440 si erano scontrate duramente; lo stesso nome Ewaure (\"Oworuare\") significa \"i guai sono finiti\". Sotto Ewuare, la crisi nel regno venne risolta e l'economia e la societ\u00e0 furono risanate da una politica di riforme e sviluppo.\nRiforme politiche.\nAl tempo stesso, Ewuare centralizz\u00f2 fortemente il potere nelle proprie mani, combinando un uso politico della propria autorit\u00e0 religiosa di \"oba\" con una politica di riforme che trasformarono il Benin in una monarchia assoluta. Tra l'altro istitu\u00ec la successione ereditaria al trono e nuova categoria di burocrati al suo servizio, i \"capi cittadini\", che sottrassero molti poteri alle figure dei \"capi di palazzo\" e al consiglio dei capi tribali chiamato Uzama, che in passato avevano un'autorit\u00e0 quasi paragonabile a quella dell'oba. Il capo cittadino pi\u00f9 anziano, chiamato \"iyashere\", venne posto a capo dell'esercito.alla morte di 2 dei suoi figli sovrano del Regno del Benin, impose delle strettissime limitazioni alla libert\u00e0 dei suoi sudditi in segno di lutto per la morte di due suoi figli. Tale lutto sarebbe dovuto durare tre anni e comprendeva tra gli altri il divieto ad avere rapporti sessuali, di lavarsi, di suonare e di danzare.\nRiforme militari ed espansione.\nBuona parte della politica di Ewuare fu basata sul rafforzamento militare del regno, e sul successivo impiego dell'esercito in campagne di espansione. Ewuare trasform\u00f2 la capitale del regno, Edo (l'odierna Benin City) in una vera e propria fortezza. Fu anche un abile condottiero e conquist\u00f2 oltre duecento citt\u00e0 e villaggi nell'odierna Nigeria meridionale (per esempio sottomettendo le regioni di Eka, Ekiti, Ikare e Kukuruku), costringendo i capi locali a pagargli tributo.\nDiscendenza.\nI discendenti di Ewuare proseguirono la politica del padre sia dal punto di vista della politica interna (riducendo ancora il potere dei capi di palazzo e dell'Uzama a favore dei capi cittadini) che da quello dell'espansione militare (importanti conquiste furono ottenute in particolare da oba Ozolua il Conquistatore e da oba Esigie, rispettivamente figlio e nipote di Ewuare)."}
{"id": "905319", "revid": "436907", "url": "https://it.wikipedia.org/wiki?curid=905319", "title": "Chernobyl 7991", "text": "Chernobyl 7991 \u00e8 il settimo album in studio del gruppo musicale italiano Area, pubblicato nel 1997 dalla Nikto e dalla Epic Records."}
{"id": "905328", "revid": "729019", "url": "https://it.wikipedia.org/wiki?curid=905328", "title": "Morgana film", "text": "La Morgana film \u00e8 stata una casa di produzione cinematografica fondata da Roberto Danesi e Nino Martoglio a Roma nel gennaio 1914, che rest\u00f2 attiva per poco pi\u00f9 di un anno. Nel corso della sua breve esistenza produsse soltanto tre film, tutti diretti da Nino Martoglio, ma considerati molto importanti per la storia del cinema italiano.\nStoria.\nLa societ\u00e0 \"Morgana Film Edizioni D'Arte\", comunemente conosciuta come \"Morgana Film\", fu fondata a Roma nel gennaio 1914 per iniziativa dell'imprenditore Clemente Levi (titolare della \"Societ\u00e0 per le Imprese Cinematografiche\" che portava il suo nome, attiva nel campo dell'esercizio). Alfredo Capece Minutolo di Bugnano venne nominato Presidente della neonata societ\u00e0 mentre Levi ne assunse la direzione generale.\nLa costituzione della nuova azienda si inseriva in un periodo di straordinario fulgore della cinematografia italiana che negli anni antecedenti lo scoppio della guerra stava vivendo un ruolo di prima grandezza a livello internazionale. Ci\u00f2 garantiva consistenti introiti dalle esportazioni di pellicole italiane, pari ad oltre 40 milioni di lire oro, per cui molti imprenditori intendevano inserirsi e trarre vantaggio da tale sviluppo, dando luogo al nascere di un gran numero di societ\u00e0 e sigle, spesso effimere. \u00c8 lo stesso Levi ad annunciare sulla stampa dell'epoca i programmi della nuova azienda, che vuole caratterizzarsi per una produzione di qualit\u00e0: \u00abLa \"Morgana Film\" vuole inscenare solo soggetti dei maggiori autori, con artisti di primissimo piano (ed) astenersi da qualsiasi volgarit\u00e0, soprattutto quelle di cui sono infarciti certi film chilometrici\u00bb.\nPoco dopo gli amministratori della \"Morgana\" chiamano alla direzione artistica dell'azienda il catanese Nino Martoglio che, dopo anni di attivit\u00e0 teatrale e nonostante avesse dato giudizi molto negativi sul cinema, accusato di fare una \u00abconcorrenza dannosissima\u00bb al teatro, aveva iniziato ad avvicinarvisi nel 1913, collaborando come soggettista con la romana \"Cines\". Nell'incertezza che caratterizza le attribuzioni dell'epoca, gli storici del cinema concordano che per la stessa azienda egli abbia anche avuto un ruolo di regista, dirigendo \"Il romanzo\", film in cui recitano Pina Menichelli e, in un'inusuale veste di attore, il futuro prolifico regista Carmine Gallone assieme a sua moglie Soava.\nAppena insediato nell'incarico, Martoglio, perseguendo i fini di alta qualit\u00e0 annunciati dall'azienda, stabilisce contatti con importanti letterati, soprattutto siciliani, come Pirandello o Verga, con i quali aveva dimestichezza per il teatro, per proporre loro di collaborare alla stesura di soggetti per la neonata societ\u00e0. Pirandello dichiara la sua disponibilit\u00e0 con lettere del 5 e 10 febbraio 1914, mentre, per quanto riguarda Verga, \u00e8 proprio in una lettera allo scrittore catanese che Martoglio precisa l'estraneit\u00e0 della \"Morgana\" romana rispetto ad una societ\u00e0, soltanto omonima, esistente a Catania nel quartiere Cibali.\nInoltre convince Giovanni Grasso, che lui stesso aveva scoperto e lanciato nei primi anni del secolo, a rientrare nel cinema, dopo che, a seguito di alcune negative esperienze con la \"Cines\" nel 1912, l'attore siciliano aveva rifiutato proposte anche economicamente allettanti provenienti dall'estero. Grasso firma quindi con la \"Morgana\" un contratto per la partecipazione a 5 films dietro un compenso, per l'epoca rilevante, di 100.000 lire e questo accordo, ampiamente pubblicizzato sulla stampa dell'epoca, provocher\u00e0 anche una causa legale per concorrenza sleale con un'altra casa di produzione, la \"Vera Film\", che aveva scritturato un omonimo Giovanni Grasso. Poich\u00e9 la nuova azienda non dispone di propri teatri di posa, si appoggia a quelli della filiale romana della torinese \"Savoia Film\", diretti da Roberto Danesi ed ubicati in via Fausta. Assieme a Grasso arrivano alla \"Morgana\" altri attori del teatro siciliano come Virginia Balistreri e Tot\u00f2 Maiorana.\nMentre sono in corso i contatti con gli importanti letterati, \u00e8 lo stesso Martoglio a mettere a disposizione della \"Morgana\" un proprio testo teatrale per la prima produzione dell'azienda romana. Si tratta di un'opera che era stata rappresentata dapprima come \"Il Capitano Blanco\" (Livorno, 4 ottobre 1906) e poi come \"U Paliu\" (Roma, 11 novembre 1906). Questo primo film assume il titolo di \"Capitan Blanco\" e per girarne gli esterni Martoglio e Danesi si recano in Tripolitania, da solo due anni diventata italiana a seguito della Guerra italo-turca, realizzando cos\u00ec il primo film a soggetto nella nuova colonia non ancora \"pacificata\", tanto che la troupe dovette usufruire di una scorta durante la lavorazione. \"Capitan Blanco\", la cui regia \u00e8 attribuita a Martoglio e, per alcuni, anche a Danesi, esce a maggio, suscitando commenti contrastanti.\nMartoglio, sempre alla ricerca di apporti da parte d'importanti letterati, convince Roberto Bracco, che ancora l'anno precedente, di fronte a una domanda postagli dal quotidiano fiorentino \"Il nuovo Giornale\", aveva sdegnosamente risposto \u00abnon ho mai lavorato per il cinema e non ne ho l'intenzione\u00bb, a cedere alla \"Morgana\" i diritti per la trasposizione cinematografica del suo dramma del 1901 \"Sperduti nel buio\", da cui fu tratto l'omonimo film, il secondo della \"Morgana\", con esterni girati a Napoli. Durante la realizzazione del film, il \"set\" della \"Morgana\" venne visitato da Giovanni Rosadi, a quel tempo Sottosegretario alla Pubblica istruzione, a cui fu donata una copia della pellicola, che poi negli anni 1943 - 45 fu al centro di una complessa vicenda di sequestro da parte delle forze tedesche che occupavano Roma e di smarrimento della stessa.\n\"Sperduti nel buio\" (anche per questo film vi \u00e8 chi attribuisce a Danesi la co-regia assieme a Martoglio) fu distribuito nel settembre 1914 e suscit\u00f2 anch'esso commenti contrastanti. Un mese dopo la \"Morgana\" present\u00f2 il suo terzo film \"Teresa Raquin\", tratto dal romanzo di \u00c9mile Zola del 1867. Il film venne per\u00f2 distribuito a partire dal gennaio 1915. Nel frattempo nei programmi di Martoglio e della \"Morgana\" entrano altre ipotesi: la trasposizione cinematografica del dramma di Salvatore Di Giacomo \"Assunta Spina\" (che invece sar\u00e0 realizzato, sempre nel 1915, dalla Bertini per la \"Caesar Film\"), quella di un \"Otello e Desdemona\", e la riduzione di un testo scritto da Pirandello, \"I due eroi\", rimasta inattuata \nInvece, nello stesso 1915 la \"Morgana Film\" cessa l'attivit\u00e0 produttiva, bench\u00e9 continuino a comparire saltuariamente pagine promozionali dei suoi film. Sui motivi di questa improvvisa e definitiva chiusura le fonti divergono: secondo Brunetta, essa fu causata dal richiamo alle armi di Roberto Danesi al momento della entrata in guerra italiana e dalla sua morte al fronte, mentre Zappulla riporta una lettera del figlio di Danesi con cui afferma che suo padre mor\u00ec a Roma nell'ottobre del 1914 per malattia, a soli 33 anni. D'altra parte su alcuni periodici comparve la notizia del fallimento, senza ulteriori commenti, dell'azienda \"Roberto Danesi pellicole\". Pi\u00f9 recentemente lo storico del cinema muto italiano Aldo Bernardini sostiene che ad oggi manchino precise fonti d'epoca che spieghino i motivi di questa brusca interruzione.\nI giudizi sulla \"Morgana Film\".\nNonostante abbia prodotto soltanto tre film, nessuno dei quali \u00e8 oggi reperibile e visibile, la \"Morgana\" viene spesso citata come una delle esperienze produttive pi\u00f9 interessanti della storia della cinematografia italiana. I film prodotti sono stati giudicati, infatti, come \u00abl'unico consapevole tentativo del cinema italiano degli anni dieci di uscire dall'agnosticismo tematico ed espressivo\u00bb e considerati quali opere in cui vi \u00e8 la volont\u00e0 di recepire nel cinema il \"verismo\" che, assieme al \"dannunzianesimo\", costituivano le correnti letterarie del tempo. In particolare \"Sperduti nel buio\", divenne l'oggetto, soprattutto nel secondo dopoguerra (quando il film era ormai perduto), di una discussione tra chi lo considerava un lontano precursore della corrente neorealista e quanti invece ritenevano arbitraria e forzata questa attribuzione.\nTuttavia, i commentatori, hanno rilevato come, al di l\u00e0 della sua breve vita societaria, il tentativo prodottosi alla \"Morgana\" di collegare letteratura e cinema, dando origine a film di natura realista, ebbe poco seguito. Infatti, da un lato \u00ablo sviluppo della cinematografia italiano fu relativa al cinema storico ed in costume, dando origine ad un vero e proprio genere (mentre) il filone comico e quella verista non ebbero parte in questo breve successo\u00bb, dall'altro \u00abla guerra danneggi\u00f2 l'esito commerciale dei film, che non ebbero distribuzione n\u00e9 a Londra, n\u00e9 a Parigi; dall'Italia ci si attendevano altre cose, non drammi realisti\u00bb. Dopo l'esperienza della \"Morgana film\" Martoglio rientrer\u00e0 in Sicilia e non avr\u00e0 pi\u00f9 rapporti con il cinema, mentre Grasso parteciper\u00e0 soltanto ad altri 3 film."}
{"id": "905329", "revid": "1568601", "url": "https://it.wikipedia.org/wiki?curid=905329", "title": "Calore Lucano", "text": "Il Calore Lucano o \"salernitano\" (per distinguerlo dall'altro omonimo Calore Irpino, affluente del Volturno) \u00e8 un fiume della Campania, importante affluente di sinistra del fiume Sele al quale si congiunge non lontano dalle rovine di Paestum.\nPercorso del fiume Calore.\nSgorga sulle pendici settentrionali del Monte Cervati, da alcune grosse polle ai piedi di un'alta parete rocciosa, all'interno di un'estesa faggeta, in una localit\u00e0 chiamata \"Festole\", non lontana dall'area forestale di Pruno.\nIl suo corso si svolge interamente nella provincia di Salerno, all'interno del Cilento, per una lunghezza di 70 chilometri, facendosi strada in un bacino caratterizzato, soprattutto nella parte alta, da localit\u00e0 impervie e di difficile accesso.\nPer lunghi tratti infatti, il suo alveo si infossa tra strette e alte pareti rocciose, dando vita ad escavazioni fluviali nelle rocce che prendono il nome di Gole del Calore, come accade presso il centro abitato di Laurino e nella gola del Monte Pescorubino, tra le localit\u00e0 di Magliano Nuovo e Felitto.\nCaratteristiche.\nIl Calore riveste una notevole importanza, oltre che dal punto di vista paesaggistico e idrografico, anche da quello naturalistico. Infatti, nel comprensorio del Sele e dei suoi affluenti (tra cui il Tanagro e il torrente Fasanella), come in altri fiumi del Cilento, \u00e8 attestata la stabile presenza di esemplari della rara Lontra europea.\u00c8 considerato uno dei fiumi pi\u00f9 puliti d'Europa e fa parte dell'elenco dei siti d'importanza comunitaria per la regione biogeografica mediterranea, ai sensi della direttiva 92/43/CEE. "}
{"id": "905331", "revid": "122993052", "url": "https://it.wikipedia.org/wiki?curid=905331", "title": "Calore (disambigua)", "text": ""}
{"id": "905333", "revid": "42081", "url": "https://it.wikipedia.org/wiki?curid=905333", "title": "Confederazione generale italiana del lavoro", "text": ""}
{"id": "905335", "revid": "62748", "url": "https://it.wikipedia.org/wiki?curid=905335", "title": "Etna Film", "text": ""}
{"id": "905337", "revid": "118412433", "url": "https://it.wikipedia.org/wiki?curid=905337", "title": "Sindacalismo cattolico", "text": "Il sindacalismo cattolico \u00e8 una corrente del movimento sindacale di ispirazione cattolica. \u00c8 ispirato alla dottrina sociale della Chiesa.\nStoria.\nNel 1891 Papa Leone XIII pubblic\u00f2 la Rerum Novarum, un'enciclica con la quale si invitava i cattolici ad uscire dall'isolamento, ad interessarsi dei problemi che affliggevano gli strati pi\u00f9 umili della societ\u00e0 e a costituire associazioni operaie.\nIn Italia il sindacalismo cattolico fece il suo esordio organizzato con la Confederazione Italiana dei Lavoratori (CIL), la cosiddetta \"Confederazione Bianca\", poi soppressa durante il regime fascista..\nI suoi membri si integrarono poi nella Confederazione Generale Italiana del Lavoro (CGIL), nella quale era confluita la ben pi\u00f9 grande Confederazione Generale del Lavoro (CGL) di ispirazione socialista e comunista. L'egemonia di queste correnti sindacali port\u00f2 alla scissione nel 1948 della corrente cattolica e alla nascita della Confederazione Italiana Sindacati Lavoratori (CISL), che ancora oggi \u00e8 il baluardo del sindacalismo cattolico in Italia.\nSindacati e sindacalisti di tale orientamento hanno militato in larga nei partiti democristiani, che spesso hanno ospitato correnti cristiano-sociali, ma anche nei partiti socialdemocratici, nel cui interno non sono mancati gruppi legati al socialismo cristiano."}
{"id": "905338", "revid": "1516087", "url": "https://it.wikipedia.org/wiki?curid=905338", "title": "Mobil", "text": "La Mobil, in precedenza Socony-Vacuum Oil Company, anche conosciuta come Mobil Oil, \u00e8 stata una societ\u00e0 petrolifera americana, nata nel 1911 e oggi parte del gruppo ExxonMobil, dopo la fusione con la Exxon avvenuta nel 1999.\nStoria.\nLa Standard Oil e la nascita del marchio.\nNel 1882 nacque il trust \"Standard Oil Company\", che and\u00f2 ad unire le varie societ\u00e0 petrolifere di Rockefeller, tra cui la neonata \"Standard Oil of New York\" (Socony) e la \"Vacuum Oil Company\" (quest'ultima fondata il 4 ottobre 1866 da Matthew Ewing e Hiram Bond Everest e acquistata dalla \"Standard Oil\" nel 1879).\nNel 1886 venne aperto il primo ufficio all'estero, a Liverpool, ad opera della \"Vacuum\", seguito poi da altre sedi in vari paesi, sia da parte della \"Vacuum\" (che arriv\u00f2 anche in Italia nel 1901) che della \"Socony\" (quest'ultima impiegata in particolare nel mercato cinese). \nIl marchio \"Mobiloil\" fu utilizzato per la prima volta nel 1899 dalla \"Vacuum\" nel Regno Unito e fu ufficialmente registrato negli Stati Uniti il 27 gennaio 1920; sempre la \"Vacuum\", dal 1904, adott\u00f2 anche il marchio \"Gargoyle\" per i suoi lubriricanti. Il marchio \"Socony\" divenne invece il brand ufficiale dell'omonima societ\u00e0 nel 1908.\nA inizio '900 la Vacuum era presente anche in Egitto.\nDopo lo scioglimento della \"Standard Oil Company\" nel 1911, le varie societ\u00e0 del gruppo divennero indipendenti.\nNel 1918 la \"Socony\" compr\u00f2 una quota del 45% della \"Magnolia Petroleum Co.\", una societ\u00e0 di raffinazione e distribuzione di petrolio, interamente acquistata bel 1925. Negli anni successivi furono inoltre inglobate altre aziende dello stesso settore.\nNegli stessi anni, anche la \"Vacuum\" si rafforzava nell'ambito della raffinazione e commercializzazione dei derivati del petrolio, con l'assorbimento di varie societ\u00e0 e reti di stazioni di servizio.\nDalla Socony-Vacuum alla Mobil.\nIl 30 luglio 1931 la \"Socony\" si fuse con la \"Vacuum Oil Company\", detentrice anche del marchio \"Mobilgas\", andando a formare la \"Socony-Vacuum\", il terzo gruppo petrolifero mondiale.\nNello stesso anno, la nuova societ\u00e0 introdusse anche il marchio del \"Pegaso\" negli Stati Uniti; il nuovo simbolo, tuttora utilizzato, and\u00f2 a sostituire gradualmente il vecchio \"Gargoyle\" fra gli anni '30 e gli anni '50.\nNel 1933, e fino al 1960, la \"Socony-Vacuum\" si un\u00ec alla \"Jersey Standard\" (la futura Exxon, anch'essa derivante dalla vecchia Standard Oil) per gestire unitamente le attivit\u00e0 in oriente, formando la \"Stanvac\" (o \"Standard-Vacuum\"), che operava in 50 paesi, dall'Africa orientale alla Nuova Zelanda.\nil 15 giugno 1934 fu ufficialmente registrato anche il marchio \"Mobil\".\nNel corso del decennio la compagnia si espanse anche in Europa, con l'apertura di raffinerie a Gravenchon, in Francia, e a Napoli in Italia.\nNel 1940, le pratiche di acquisto di benzina da parte della compagnia portarono a una vertenza legale: la \"Socony-Vacuum\" fu infatti accusata di avere organizzato un cartello con le compagnie da cui acquistava petrolio, conservando l'eccedenza in serbatoi per limitare l'offerta di petrolio disponibile sul mercato e mantenere artificialmente alto il prezzo del greggio. Tale pratica fu condannata come illegale in base allo Sherman Act.\nDurante la Seconda guerra mondiale la compagnia si classific\u00f2 86^ tra le societ\u00e0 statunitensi nel valore dei contratti di produzione bellica; il 29 aprile 1942, la sua petroliera \"Mobiloil\" fu affondata da un U-boat tedesco, fortunatamente senza causare vittime tra l'equipaggio. Dopo quell'episodio, nel corso del conflitto la compagnia perse un totale di 32 navi e oltre 400 uomini, oltre a subire ingenti danni alle raffinerie europee, che furono per\u00f2 ricostruite e ampliate dopo il conflitto.\nNegli anni '50 la compagnia commercializzava, oltre a carburanti, lubrificanti e affini, anche batterie per auto.\nNel 1955 la compagnia cambi\u00f2 nome in \"Socony Mobil Oil Company\"; nel 1966 il gruppo venne nuovamente ribattezzato \"Mobil Oil Corporation\". Nel 1959 la compagnia riun\u00ec varie societ\u00e0 controllate, tra cui la \"Magnolia\" e la \"General Petroleum\", nella nuova divisione \"Mobil Oil Company\", a cui si aggiunsero poi altre divisioni come quella chimica. In questi anni, l'azienda si occupava principalmente di alcheni e composti aromatici, glicole etilenico e polietilene. Produceva inoltre lubrificanti sintetici e additivi, pellicole di propilene per confezioni e catalizzatori.\nDegno di nota era anche l'impegno della compagnia in numerose competizioni automobilistiche ufficiali o organizzate dalla stessa societ\u00e0, come la Mobil Economy Run.\nNel marzo 1957 la Mobil inizi\u00f2 la vendita di carburanti in Venezuela, che iniziarono ad essere distribuiti anche a Caracas nell'ottobre 1958.\nNel 1962 termin\u00f2 la partnership con la \"Jersey Standard\" nella \"Stanvac\" e le attivit\u00e0 vennero spartite tra le due societ\u00e0.\nDalla seconda met\u00e0 del '900 alla fusione con Exxon.\nA met\u00e0 degli anni '60 la \"Mobil\" avvi\u00f2 una campagna di rinnovamento e uniformazione dei propri impianti in tutto il mondo, con la diffusione delle note stazioni di servizio tonde progettate da Eliot Noyes e rinnovando il proprio logo introducendo quello attuale, realizzato nel 1964 da Chermayeff &amp; Geismar. Nel 1962, lo storico marchio di benzina \"Mobilgas\" fu sostituito dal pi\u00f9 semplice \"Mobil\" (Regular e Premium), e lo stesso avvenne con il termine \"Mobiloil\" negli anni '70, anche per via del lancio del nuovo \"Mobil 1\" nel 1975.\nNegli anni '70 la Mobil assorb\u00ec la rete italiana della compagnia Aral.\nNel corso degli anni '70, la compagnia invest\u00ec oltre un miliardo di dollari per la scoperta di nuovi giacimenti nel Golfo del Messico, aumentando inoltre le attivit\u00e0 di ricerca in varie parti del mondo.\nNel decennio successivo, a causa della crisi globale del mercato petrolifero, la compagnia cerc\u00f2 di diminuire i costi, riducendo l'attivit\u00e0 di ricerca e abbandonando alcuni mercati, disinvestendo attivit\u00e0 per oltre 4 miliardi di dollari tra il 1980 e il 1986.\nNel 1984 fu acquisita la Superior Oil Company, rafforzando le riserve della compagnia in Canada e USA.\nAlla fine degli anni '80 vendette le sue stazioni in Norvegia, Svezia e Danimarca a \"Norsk Hydro\", mentre nel 1990 cedette la rete italiana a \"Q8\"\"\".\nNel 1987 la compagnia vendette quasi tutte le sue stazioni nella Pennsylvania occidentale (inclusa Pittsburgh) alla \"Standard Oil of Ohio\" (da poco acquisita dalla \"BP\") e rescisse i contratti con il resto degli impianti della zona, ritirando il marchio \"Mobil\" dall'area, dove ricomparve solamente nel 2016.\nNel 1999, la \"Mobil\" si fuse con la \"Exxon\", andando a formare la \"ExxonMobil\". I marchi e il nome Mobil sono tuttora utilizzati dal gruppo."}
{"id": "905340", "revid": "1318658", "url": "https://it.wikipedia.org/wiki?curid=905340", "title": "Chiesa di Saint-Paul-Saint-Louis", "text": "La chiesa dei Santi Paolo e Luigi (in francese: \"\u00e9glise Saint-Paul-Saint-Louis\") \u00e8 un luogo di culto cattolico di Parigi situato nel quartiere del Marais (IV \"arrondissement\"), accessibile dalla stazione della metropolitana di Saint-Paul.\nStoria.\nLa chiesa attuale sorge sul luogo di edifici religiosi preesistenti, e venne costruita per i Padri Gesuiti, con l'appoggio de re Luigi XIII, il quale vi pose la prima pietra.\nL'edificio venne eretto tra il 1627 e il 1641 su progetto dell'architetto lionese \u00c9tienne Martellange che si ispir\u00f2 alla Chiesa del Ges\u00f9 di Roma, mantenendo, tuttavia, un certo verticalismo, riminescenza della forte vocazione architettonica gotica della zona.\nLa chiesa fu inaugurata il 9 maggio 1641 con una messa officiata dal cardinale Richelieu, il quale aveva donato anche le tre porte bronzee della facciata, e da allora la chiesa divenne una delle pi\u00f9 importanti del quartiere e della citt\u00e0, dove spesso si esibivamo prestigiosi organisti e i predicatori si dilungavano in eloquenti prediche.\nDescrizione.\nArchitettura.\nLa facciata monumentale, a tre ordini con trabeazioni, colonne e statue di gusto romano, fu iniziata per ultima, nel 1633, e copre in parte l'alta cupola di 55 metri, eretta sulla crociera.\nL'interno, realizzato interamente in pietra bianca, \u00e8 diviso caratterizzato da una navata unica con cappelle e deambulatori laterali sormontati da matronei. All'incrocio col transetto si leva l'alta cupola, che fece da modello ad altre famose cupole parigine quali quella del Pantheon (Parigi), della Sorbona, di Val-de-Gr\u00e2ce e quella dell'H\u00f4tel des Invalides.\nTra le pregevoli opere d'arte contenute, sono di particolare importanza i dipinti di Eug\u00e8ne Delacroix: \"Cristo nel Giardino degli ulivi\", e di Jacques de L\u00e9tin \"La Morte di San Luigi\". Inoltre vi \u00e8 custodita la virtuosa scultura della \"Vierge del Douleur\" (l'Addolorata) di Germain Pilon, commissionata da Caterina de' Medici, 1586 e le due acquasantiere donate da Victor Hugo.\nOrgani a canne.\nNella chiesa si trovano due organi a canne:"}
{"id": "905341", "revid": "62748", "url": "https://it.wikipedia.org/wiki?curid=905341", "title": "Morgana Film", "text": ""}
{"id": "905342", "revid": "287204", "url": "https://it.wikipedia.org/wiki?curid=905342", "title": "Eglise Saint-Paul-Saint-Louis", "text": ""}
{"id": "905344", "revid": "88740", "url": "https://it.wikipedia.org/wiki?curid=905344", "title": "Scophthalmidae", "text": "Gli Scophthalmidae sono una famiglia di pesci ossei marini appartenente all'ordine Pleuronectiformes comprendente 4 generi e 9 specie.\nDistribuzione e habitat.\nLa famiglia \u00e8 endemica del nord Oceano Atlantico, soprattutto orientale, del mar Baltico, del mar Mediterraneo e del mar Nero. Nel mar Mediterraneo sono presenti 6 specie:\na cui deve aggiungersi \"Scophthalmus maeoticus\" endemico del mar Nero\nDescrizione.\nCome tutti i pesci piatti gli Scophthalmidae hanno corpo molto appiattito lateralmente e asimmetrico, con entrambi gli occhi su un lato del corpo detto \"lato oculare\" mentre l'altro lato \u00e8 denominato \"lato cieco\". In questa famiglia il lato oculare \u00e8 il sinistro. La bocca \u00e8 ampia, armata o meno di denti, e la mascella inferiore \u00e8 sporgente. La linea laterale \u00e8 presente in entrambi i lati. Le pinne non hanno raggi spinosi. Le pinne ventrali hanno base lunga e sono in posizione giugulare, ovvero anteriore alla base delle pinne pettorali. L'ano \u00e8 sul lato cieco.\n\"Scophthalmus maximus\" con 100 cm di lunghezza massima \u00e8 la specie di maggiori dimensioni\nBiologia.\nRiproduzione.\nL'uovo ha una singola goccia oleosa per il galleggiamento."}
{"id": "905347", "revid": "819238", "url": "https://it.wikipedia.org/wiki?curid=905347", "title": "Automotrice FS ALe 642", "text": "La Automotrice ALe 642 \u00e8 un'automotrice elettrica italiana costruita tra il 1991 ed il 1995 e destinata al servizio regionale (principalmente su linee secondarie).\nIl gruppo \"ALe 642\" \u00e8 una rielaborazione del precedente progetto ALe 582 del quale ricalca interamente l'impostazione meccanica e tecnica. Ne differisce solo per alcune modifiche riguardanti soprattutto la parte elettrica di comando a bassa tensione e per la presenza di soli posti di 2\u00aa classe. Prima dell'avvento della livrea XMPR la colorazione adottata era la stessa delle ALe 582, ossia Grigiopolvere con bande laterali Arancione e Rosso fuoco. Le testate delle cabine di guida sono realizzate in materiale composito (preformato di poliestere rinforzato in fibra di vetro) ed \u00e8 presente l'accoppiatore automatico di tipo Scharfenberg, in modo del tutto analogo alle sorelle ALe 582.\nIl sistema di trazione \u00e8 di tipo elettronico, controllato da microprocessore e dotato di azionamento \"full chopper,\" in linea con le tecnologie pi\u00f9 avanzate al tempo della realizzazione.\nDifferenze rispetto al gruppo ALe 582.\nAnche se ad un occhio poco attento pu\u00f2 apparire quasi indistinguibile dal gruppo ALe 582, il gruppo ALe 642 presenta comunque alcune differenze rispetto alle \"sorelle\" della precedente generazione:\n- Circuito di comando a bassa tensione a 24V anzich\u00e9 a 110V\n- Azionamento elettronico tramite chopper trifrequenza, evoluzione del chopper monofrequenza di cui sono dotate le ALe 582\n- Installazione di moderni e silenziosi compressori \"a vite\" in luogo dei tradizionali compressori installati sul gruppo ALe 582\n- Presenza dei soli posti di seconda classe\n- Soppressione del vano bagagli/biciclette sulla carrozza pilota Le 682, sostituito con un ambiente viaggiatori, che ne incrementa il numero totale di posti a sedere fino a 68 (rispetto ai 56 della carrozza pilota Le 562, appartenente al gruppo ALe 582)\nComposizione.\nI complessi di ALe 642 sono normalmente formati da due motrici (ALe 642) in comando multiplo e dai relativi rimorchi (Le 764), intercalati tra le due unit\u00e0. Una delle due motrici pu\u00f2 essere sostituita dalla carrozza pilota (Le 682).\nLe composizioni possibili sono le seguenti:\n- ALe 642 + Le 764 + ALe 642\n- ALe 642 + Le 764 + Le 764 + ALe 642\n- ALe 642 + Le 682 *\n- ALe 642 + Le 764 + Le 682 *\n- ALe 642 + Le 764 + Le 764 + Le 682 *\nQualora fosse necessario \u00e8 possibile formare treni composti da pi\u00f9 di una composizione; in questo caso le singole composizioni vanno a formare un unico treno composto di pi\u00f9 \"sezioni\".\nNon sono ammesse composizioni di due sole motrici senza rimorchi intermedi.\nIl gruppo ALe 642 non \u00e8 elettricamente compatibile con il gruppo ALe 582 (e nemmeno con il gruppo ALe 724), pertanto l'accoppiamento dei due gruppi non viene di norma mai realizzato.\nStato attuale e futuro.\nIl gruppo ALe 642 \u00e8 stato sottoposto ad un sostanziale rinnovamento dell'ambiente viaggiatori tra la seconda met\u00e0 degli anni duemila ed i primi anni del decennio successivo; tali interventi di ristrutturazione hanno comportato la sostituzione dei sedili originali con moderni sedili pi\u00f9 ergonomici, l'installazione dell'impianto di climatizzazione e dei display informativi \"Dove6\", atti a fornire ai viaggiatori indicazioni in tempo reale su velocit\u00e0, posizione del treno e relative fermate; sono stati altres\u00ec rivisti i colori degli interni e delle cabine di guida.\nInoltre, su tutti gli esemplari, \u00e8 stato installato il Sistema Controllo Marcia Treno (SCMT) in sostituzione della pi\u00f9 datata Ripetizione Segnali (RS), adeguando i rotabili agli attuali standard di sicurezza.\nAl 2021 non sono previsti ulteriori interventi di rinnovamento in quanto l'intero gruppo risulta oramai prossimo all'accantonamento, in previsione della sua sostituzione con i pi\u00f9 moderni convogli acquistati da Trenitalia.\nAssegnazione.\nIl gruppo ALe 642 \u00e8 assegnato al deposito di Pisa e svolge servizi di tipo regionale in Toscana."}
{"id": "905348", "revid": "14691", "url": "https://it.wikipedia.org/wiki?curid=905348", "title": "Ewuare il Grande", "text": ""}
{"id": "905349", "revid": "124123", "url": "https://it.wikipedia.org/wiki?curid=905349", "title": "Corneille Jean Fran\u00e7ois Heymans", "text": "Biografia.\nFiglio di Jean-Fran\u00e7ois Heymans, fondatore dell'Istituto di farmacodinamica presso l'Universit\u00e0 di Gand in Belgio, incentr\u00f2 i suoi studi sul metabolismo respiratorio e dell'apparato circolatorio, conquistando per queste ricerche il Premio Nobel per la medicina nel 1938."}
{"id": "905350", "revid": "14691", "url": "https://it.wikipedia.org/wiki?curid=905350", "title": "Oba Ewuare", "text": ""}
{"id": "905351", "revid": "6923", "url": "https://it.wikipedia.org/wiki?curid=905351", "title": "Wiesmann", "text": ""}
{"id": "905352", "revid": "57342", "url": "https://it.wikipedia.org/wiki?curid=905352", "title": "Corneille Heymans", "text": ""}
{"id": "905355", "revid": "729019", "url": "https://it.wikipedia.org/wiki?curid=905355", "title": "Mario Malausa", "text": "Biografia.\nNato a Tripoli nel 1938 da una famiglia originaria di Revello, il tenente Mario Malausa venne assegnato alla compagnia dei carabinieri di Roccella. Ricoprendo questo incarico, il tenente Malausa era riuscito a creare ben pi\u00f9 di un problema alla mafia locale, stilando anche una serie di rapporti che sottolineavano le relazioni tra mafiosi e potere politico. In virt\u00f9 del suo incarico, il 30 giugno 1963 Malausa fu tra i primi ad intervenire quando una chiamata anonima giunta alla questura di Palermo inform\u00f2 le forze dell'ordine della presenza di una Giulietta sospetta a Ciaculli, una borgata di Palermo. In quei mesi era in corso la prima guerra di mafia, quindi le forze dell'ordine pensarono subito che quella fosse un'autobomba destinata a qualche boss mafioso e quindi chiamarono subito gli artificieri. Questi riuscirono a disinnescare la bomba presente in auto dopo un'ora di lavoro, ritenendo dunque il pericolo cessato. A quel punto per\u00f2, il tenente Malausa decise di aprire il bagagliaio dell'auto per verificarne il contenuto. Questo caus\u00f2 l'esplosione immediata della vettura, a causa della probabile presenza di una seconda bomba nascosta, esplosione che invest\u00ec in pieno, uccidendoli, il tenente Malausa, il maresciallo di P.S. Silvio Corrao, il maresciallo dei CC Calogero Vaccaro, gli appuntati Eugenio Altomare e Marino Fardelli, il maresciallo dell'esercito Pasquale Nuccio e il soldato Giorgio Ciacci. Questa strage, passata alla storia come strage di Ciaculli, fu l'evento pi\u00f9 sanguinoso della prima guerra di mafia. Nonostante le molte indagini, i responsabili diretti della strage non furono mai identificati. Nel 1984 il pentito Tommaso Buscetta, uno degli accusati della strage, dichiar\u00f2 che questa era da addebitare al solo Michele Cavataio. Mentre altre indagini arrivarono ad ipotizzare che l'autobomba fosse stata preparata proprio per colpire il tenente Malausa, visto dalla mafia come un pericolo a causa delle sue indagini.\nPochi mesi dopo la strage, il padre di Malausa mor\u00ec per il dolore.\nRiconoscimenti.\nAl tenente Malausa sono state dedicate una via ad Envie, citt\u00e0 di residenza della sua famiglia, ed un'altra a Revello, mentre a Saluzzo gli \u00e8 stata dedicata la sezione dei carabinieri in congedo."}
{"id": "905363", "revid": "729019", "url": "https://it.wikipedia.org/wiki?curid=905363", "title": "Strada statale 490 del Colle del Melogno", "text": "La strada statale 490 del Colle del Melogno (SS 490) in Piemonte, strada provinciale 490 del Colle del Melogno (SP 490) in Liguria, \u00e8 una strada statale e provinciale italiana.\nPercorso.\nHa origine a nord a Bagnasco, nel cuneese, dalla strada statale 28 del Colle di Nava, e percorre in territorio piemontese solo 1,5\u00a0km circa; ha subito un tracciato abbastanza disagevole. Dopo essere entrata in Liguria, tocca le localit\u00e0 di Massimino da dove, valicato il colle dei Giovetti, scende a Caragna e poi a Calizzano. Salendo fino a quota 1028 m s.l.m. valica il Colle del Melogno, che d\u00e0 il nome alla strada, e, dopo la frazione Melogno (Magliolo), inizia pian piano la discesa verso la costa ligure incontrando l'altra frazione di Canova e poi Gorra (Finale Ligure), prima di terminare sulla strada statale 1 Via Aurelia a ovest di Finale Ligure.\nIn seguito al decreto legislativo n. 112 del 1998, dal 2001, la gestione del tratto ligure \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia di Savona.\nStrada statale 490 dir del Colle del Melogno.\nLa ex strada statale 490 dir del Colle del Melogno (SS 490 dir), ora strada provinciale 490 dir del Colle del Melogno (SP 490 dir), \u00e8 una strada provinciale italiana.\nSi tratta di una diramazione della SS 490 che collega quest'ultima al casello \"Finale Ligure\" dell'A10 Genova-Ventimiglia. Nonostante la sua lunghezza ridotta (soli 0,750\u00a0km), ricade nel territorio di due comuni: Finale Ligure e Calice Ligure.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia di Savona."}
{"id": "905368", "revid": "767487", "url": "https://it.wikipedia.org/wiki?curid=905368", "title": "La casa con la scala nel buio", "text": "La casa con la scala nel buio \u00e8 un film italiano del 1983, diretto da Lamberto Bava.\nTrama.\nNell'incipit, tre ragazzini vanno a giocare in una casa abbandonata. Due di loro spingono il terzo a scendere in una cantina buia per recuperare una palla da tennis appositamente lanciata: il ragazzino ha molta paura, ma pur di non farsi chiamare \"femminuccia\" dai suoi amici va. Ad un certo punto, il bambino emette un grido terribile: la palla viene lanciata indietro, ma \u00e8 sporca di sangue. La scena cambia: siamo in un'enorme villa in cui il proprietario di casa sta chiacchierando con Bruno, il nuovo affittuario. Bruno \u00e8 un compositore e musicista e sta lavorando alle musiche di un film horror: proprio il lavoro lo spinge a trasferirsi per un mese in questa abitazione, dove avr\u00e0 il suo giardiniere come vicino di casa.\nPoco dopo, Bruno si reca da Sandra, la regista con cui sta lavorando. Sandra non vuole rivelargli il finale del film, ma in compenso gli fa guardare nuovamente una scena gi\u00e0 vista molte volte: si tratta proprio della sequenza dei bambini nella cantina, vista all'inizio del film. Sandra gli parla di come da piccola fosse terrorizzata dal buio e della sua filosofia secondo cui \u00e8 nel buio che si nasconde la morte e tutte le insidie della vita, per poi rivelargli che ha scelto lui come compositore proprio perch\u00e9 poco avvezzo al cinema e per questo a suo parere pi\u00f9 spontaneo nel trasferire le proprie sensazioni e quelle del film nella musica. Sandra afferma infine di avere scelto di farlo alloggiare in quella casa proprio perch\u00e9 troppo spaziosa, e per questo un luogo perfetto per provare paura.\nTornato a casa, Bruno inizia a suonare ma mentre lo fa sente delle strane voci che mormorano qualcosa. Allora l'uomo decide di esplorare la casa e si imbatte in Katia, una ragazza che abita nella casa di fronte alla villa e che si era recata l\u00ec pensando di trovarvi Linda, la vecchia affittuaria. Tanto spigliata quanto bella, la ragazza scompare misteriosamente dopo essere andata in bagno: nel frattempo Bruno ha modo di notare altre stranezze in giro per casa, tra cui degli squarci che una donna ha appena inciso su un'immagine pornografica e un diario di Katia che la ragazza ha lasciato l\u00ec. Bruno cerca di non pensarci e ricomincia a suonare e comporre musiche per il film: proprio mentre lo fa la ragazza viene uccisa selvaggiamente da qualcuno armato di un taglierino. Poco dopo Bruno, che ancora non si d\u00e0 pace dopo la sparizione della ragazza, si imbatte nel giardiniere mentre trasporta un pesante sacco nero.\nAll'improvviso, la fidanzata di Bruno, Giulia, attrice, si presenta a casa per fargli una sorpresa. L'uomo le racconta cosa sta succedendo, e le mostra il diario di Katia su cui la ragazza ha scritto di essere venuta a conoscenza di un segreto sconvolgente su Linda. Bruno le legge inoltre la trascrizione di alcune frasi che ha trovato impresse nelle registrazioni fatte alcune ore prima, in cui si parlava appunto di un segreto di cui nessuno doveva venire a conoscenza. Giulia \u00e8 pi\u00f9 in preda alla gelosia che alla preoccupazione, e cos\u00ec ritorna presto a Napoli, dove sta recitando in uno spettacolo teatrale. Nel frattempo si presenta a casa un'altra dirimpettaia, Angela, che a sua volta cerca Katia, sua amica e coinquilina. Bruno riceve una telefonata da Sandra ed \u00e8 costretto ad andare via; Angela rimane dunque l\u00ec, fa un bagno in piscina e trova un taglierino sul fondale. Lei non lo sa, ma quel taglierino \u00e8 proprio l'arma con cui Katia \u00e8 stata uccisa. Poco dopo, una donna aggredisce Angela in bagno, la uccide e cerca di pulire al meglio la scena del crimine. Il giardiniere, che prima stava spiando Angela mentre si spogliava, non si accorge di nulla.\nNel frattempo, Bruno attende invano Sandra mentre guarda e riguarda sempre la solita scena. Alla fine le lascia un biglietto in cui le chiede di andarlo a trovare a casa. Una volta alla sua abitazione, Bruno intuisce che qualcosa di strano \u00e8 successo: inizia dunque ad esplorare tutto, ma non trova prove di alcun crimine. Dopo un po' Sandra arriva a casa: Bruno le racconta cosa sta succedendo, ed insieme vanno ad esplorare la cantina, che fino a pochi minuti prima era chiusa a chiave. Qui i due scoprono una scatola piena di palle da tennis: a questo punto Sandra capisce che la Linda che viveva in quella casa \u00e8 una persona che lei stessa conosceva e che era ossessionata proprio dalle palline da tennis, a tal punto da aver ispirato il suo film. Improvvisamente, i due sentono dei passi provenire dal piano di sopra: si tratta ancora di una donna, la quale prende un coltello e inizia a guardarsi intorno.\nI due intuiscono che qualcosa non va, e cos\u00ec risalgono cercando di non farsi sentire. Nel frattempo, la misteriosa donna armata si nasconde dietro una tenda. Il tutto si rivela per\u00f2 un equivoco: la donna \u00e8 semplicemente Giulia, ritornata perch\u00e9 alla fine si era spaventata per via dei racconti del suo fidanzato e perch\u00e9 il suo spettacolo teatrale \u00e8 stato sospeso. I due fidanzati trascorrono una notte piacevole insieme, ma il giorno dopo Giulia \u00e8 scomparsa nel nulla. Nel frattempo, Sandra telefona alla sua amica Linda: le confessa di aver usato la sua storia per il film, ma le assicura di non aver detto a nessuno del suo segreto. Bruno continua a cercare Giulia: il giardiniere gli rivela di averla vista in giro di notte per pi\u00f9 notti di seguito, e di essere dunque convinto che la ragazza soffra di insonnia. Nel frattempo, Giulia sta ascoltando la loro conversazione: dopo un po' si far\u00e0 trovare da Bruno mentre ascolta musica; i due hanno un diverbio. A questo punto Bruno affronta il giardiniere, cercando di capire cosa sa. Non fidandosi del racconto di Giulia, Bruno telefona alla produzione e scopre che Giulia gli ha raccontato un sacco di bugie: lo spettacolo non \u00e8 stato annullato, \u00e8 lei che \u00e8 andata via senza nemmeno avvisare.\nBruno si reca dunque allo studio di Sandra, intenzionato a visionare il finale del film: il nastro che includeva tale sequenza \u00e8 stato tuttavia distrutto. Un tecnico decide ciononostante di ricostruire il nastro per mostrare il finale a Bruno: l'uomo scopre dunque che in tale scena si ripeteva la vicenda della cantina, ma che questa volta veniva coinvolta anche una donna. Nel frattempo, il giardiniere Giovanni scopre i cadaveri delle due ragazze mentre lavora: terrorizzato, si imbatte anche lui nell'assassina, che lo uccide. Subito dopo, anche Sandra arriva sul posto, trovando la morte per mano di una donna che la strangola con una cinta per poi trascinarla in tondo divertita. Mentre Bruno sta tornando a casa, Giulia trova il cadavere di Sandra in un garage: rimasta intrappolata l\u00ec dentro, l'attrice si imbatte in una donna armata di coltello che ride in maniera minacciosa. Mentre Giulia va in giro per la casa, numerose palle da tennis le piovono addosso: proprio in quel momento ha modo di vedere per la prima volta la donna che infesta la casa, da cui fugge. La donna tuttavia la segue, e cerca di accoltellarla mentre ripete le battute del film di Sandra.\nBruno arriva proprio in questo momento: Giulia cerca di raggiungerlo, ma inciampa sulle palle da tennis e viene dunque uccisa. Si scopre dunque che la persona che stava mietendo vittime in quella casa era in realt\u00e0 Tony, il proprietario di casa, segretamente transgender. Tony era dunque solito travestirsi da donna e farsi chiamare Linda, tuttavia la sua incapacit\u00e0 di accettare la sua transessualit\u00e0 ed un trauma subito da ragazzino lo avevano fatto impazzire, spingendolo ad uccidere le ragazze con cui aveva a che fare. Bruno ha una colluttazione con lui e finisce per ucciderlo.\nDistribuzione.\nIl film venne distribuito nelle sale cinematografiche italiane il 6 agosto del 1983, con il divieto alla visione ai minori di 14 anni.\nVenne distribuito anche negli Stati Uniti dal 7 marzo del 1986 con il titolo \"A Blade in the Dark\".\nIn Francia la pellicola arriv\u00f2 nelle sale il 23 dicembre del 1987 con il titolo \"La Maison de la terreur\", col divieto alla visione ai minori di 16 anni.\nNegli anni 2000, il film \u00e8 stato distribuito in tutto il mondo anche per il mercato home video, in formato DVD. Nel 2015 l'opera \u00e8 stata distribuita anche in formato Blu-ray.\nAccoglienza.\n\"La casa con la scala nel buio\" ebbe molto successo in rapporto ai suoi bassi costi di produzione (fu realizzata con un budget limitato): incass\u00f2 infatti oltre 800.000.000 di lire dell'epoca.\nCuriosit\u00e0.\nInizialmente \"La casa con la scala nel buio\" avrebbe dovuto essere una miniserie televisiva composta da sei mini-episodi da 25 minuti l'uno, che avrebbe dovuto essere trasmessa dalla Rai; tuttavia, i dirigenti della TV pubblica italiana, giudicarono i contenuti della miniserie troppo violenti per essere messa in onda in televisione; il regista decise cos\u00ec di destinare la miniserie TV al circuito cinematografico, unendo i sei mini-episodi in un unico film.\nLa villa in cui il film \u00e8 ambientato, sita in Via Cassia, 75 nel quartiere Parioli di Roma, era quella di propriet\u00e0 del produttore cinematografico Luciano Martino, amico di Bava e socio del co-produttore del film Mino Loy, che vedendo la difficolt\u00e0 del regista di reperirne una (Bava infatti voleva che il suo film fosse ambientato in un'abitazione reale invece che in una ricostruita in uno studio per poter risparmiare sul budget esiguo) mise a disposizione la propria, costruita da poco e che aveva appena acquistato e dunque non ancora arredata.\nL'attrice Lara Naszinski \u00e8 la nipote di Klaus Kinski e cugina di Nastassja Kinski."}
{"id": "905370", "revid": "287204", "url": "https://it.wikipedia.org/wiki?curid=905370", "title": "Cyber", "text": ""}
{"id": "905375", "revid": "767487", "url": "https://it.wikipedia.org/wiki?curid=905375", "title": "Caenolestidae", "text": "I Cenolestidi (Caenolestidae) sono una famiglia di mammiferi marsupiali caratteristici del Sudamerica. \u00c8 l'unica famiglia della superfamiglia Caenolestoidea e dell'ordine Paucitubercolati che contiene specie viventi.\nDescrizione.\nI cenolestidi, comunemente detti \"opossum toporagno\" per la loro somiglianza con i toporagni, sono piccoli marsupiali, con lunghezza compresa tra 9 e 14 cm. La coda \u00e8 lunga e non prensile. Il muso \u00e8 lungo e appuntito, gli occhi piccoli e poco acuti. Il colore pu\u00f2 essere marrone, grigio o nero.\nLe femmine hanno da quattro a sette paia di mammelle, a seconda della specie, e sono prive di marsupio.\nBiologia.\nSono fondamentalmente insettivori, ma si cibano anche di frutta e di piccoli vertebrati. L'attivit\u00e0 \u00e8 concentrata nelle ore notturne e all'alba. Le loro abitudini riproduttive sono poco conosciute, anche per la scarsa accessibilit\u00e0 del loro habitat.\nDistribuzione e habitat.\nVivono nelle Ande, soprattutto settentrionali, ad altezza compresa tra 2000 e 4000 m. Solo la specie che vive nel Cile meridionale (\"Rhyncholestes raphanurus\") si trova all'altezza di circa 1000 m.\nSistematica.\nLa famiglia comprende tre generi e sei specie:"}
{"id": "905377", "revid": "438678", "url": "https://it.wikipedia.org/wiki?curid=905377", "title": "Il ballo di San Vito", "text": "Il ballo di San Vito \u00e8 il quarto disco pubblicato da Vinicio Capossela, nel 1996.\nIn quest'album l'autore comincia ad allontanarsi dalle sonorit\u00e0 jazz, che lo avevano contraddistinto fin dal primo album, per darsi ad un repertorio pi\u00f9 sperimentale ed estroso. Ne sono un esempio la tarantella di \"Il ballo di San Vito\" (pubblicata anche come singolo), il latin rock di \"Tanco del murazzo\", il funk di \"La notte se n'\u00e8 andata\" e l'arabeggiante \"Contrada Chiavicone\". \"L'accolita dei rancorosi\" \u00e8 invece un omaggio al libro \"La confraternita dell'uva\" di John Fante, scrittore italoamericano del quale Capossela \u00e8 un grande estimatore. Il resto dell'album segue pi\u00f9 o meno il suo sound pi\u00f9 classico. \u00c8 il primo album di Capossela che conta della partecipazione di Marc Ribot."}
{"id": "905384", "revid": "150434", "url": "https://it.wikipedia.org/wiki?curid=905384", "title": "Strada statale 565 della Pedemontana C", "text": ""}
{"id": "905386", "revid": "767487", "url": "https://it.wikipedia.org/wiki?curid=905386", "title": "Murderock - Uccide a passo di danza", "text": "Murderock - Uccide a passo di danza \u00e8 un film del 1984, diretto da Lucio Fulci.\nDurante un'intervista alla trasmissione \"Ciao Gente\", il regista nel pubblicizzare l'uscita del film al cinema dichiar\u00f2 che lo stesso rientrava all'interno della \"Trilogia della musica\": il progetto prevedeva la realizzazione di altri due film che si sarebbero dovuti intitolare \"Killer samba\" e \"Thrilling blues\", ma non and\u00f2 a compimento a causa della malattia che costrinse Fulci a star fermo due anni.\nTrama.\nUn gruppo di ballerine professioniste (dell'Arts Living Center), guidate dall'istruttrice Candice Norman, \u00e8 vittima di un serial killer. Sta alla polizia individuare l'autore di questi tragici delitti compiuti con un enorme spillone. Diverse ballerine vengono uccise, una dopo l'altra. L'assassino, dopo averle stordite con il cloroformio, le finisce conficcando loro uno spillone nel cuore. A causa del grosso stress, Candice Norman sogna spesso di essere uccisa. Nel sogno l'assassino ha il volto di George Webb, un fotomodello pubblicitario amico di Candice. La donna non rivela a George il suo sogno ma, col passare del tempo, si convince che l'omicida sia proprio lui. La polizia, capeggiata dal sergente Ridley, segue le tracce di sangue lasciate dal killer e in un crescendo di avvenimenti si giunge alla verit\u00e0. L'assassino \u00e8 proprio Candice che, all'et\u00e0 di sedici anni, fu investita da un pirata della strada riportando fratture che ne interruppero la brillante carriera di ballerina. Solo successivamente Candice scopr\u00ec che il pirata della strada era proprio George Webb: che nel suo sogno rivestiva il ruolo dell'assassino ossia di colui che, emblematicamente, uccise il suo domani. L'istinto omicida di Candice aveva lo scopo di bloccare la carriera a nuove e brillanti leve cercando poi di far accusare George degli stessi omicidi. Scoperta Candice si suicida."}
{"id": "905387", "revid": "729019", "url": "https://it.wikipedia.org/wiki?curid=905387", "title": "Neocorteccia", "text": "La neocorteccia, detta anche isocorteccia o neopallio o neocortex, rappresenta quella porzione di corteccia cerebrale con sviluppo filogenetico pi\u00f9 recente. Nell'uomo essa rappresenta circa il 90% della superficie cerebrale.\nCitoarchitettonica.\nComposto da neuroni in sinapsi, viene schematicamente diviso in sei strati successivi, dal pi\u00f9 superficiale al pi\u00f9 interno:\nIn base a questo schema architettonico, si pu\u00f2 ulteriormente dividere la neocorteccia in corteccia omotipica e corteccia eterotipica: la prima presenta ben sviluppati i sei strati ed \u00e8 considerata la sede anatomica di aree associative e aree sensoriali e motorie secondarie, mentre la seconda pu\u00f2 avere il IV strato quasi assente (corteccia agranulare, si ritrova soprattutto nelle aree motorie primarie) o sovrasviluppato (corteccia granulare, si ritrova nelle aree sensoriali primarie).\nFunzionalit\u00e0.\nLa neocorteccia \u00e8 considerata la sede presunta delle funzioni di apprendimento, linguaggio e memoria, ovvero delle peculiarit\u00e0 rappresentate dallo sviluppo genetico avvenuto nel corso dell'evoluzione animale."}
{"id": "905388", "revid": "1728", "url": "https://it.wikipedia.org/wiki?curid=905388", "title": "Fabii", "text": ""}
{"id": "905389", "revid": "57342", "url": "https://it.wikipedia.org/wiki?curid=905389", "title": "Neopallio", "text": ""}
{"id": "905391", "revid": "122868355", "url": "https://it.wikipedia.org/wiki?curid=905391", "title": "Saleen S7", "text": "La Saleen S7 \u00e8 un'automobile sportiva prodotta dalla casa automobilistica statunitense Saleen dal 2001 al 2006 e destinata all'uso sia stradale che in pista, tanto che veniva usata nel campionato FIA GT.\nIn Italia era importata e distribuita dalla DR Automobiles Groupe.\nMotori.\nLa Saleen S7 ha un 8 cilindri in alluminio da cm\u00b3.\nLa S7 Twinturbo, come dice gi\u00e0 il nome, ha lo stesso motore ma sovralimentato da due turbocompressori. Tutte le versioni dispongono di un cambio a sei marce.\nSaleen S7:\nSaleen S7 Twinturbo:\nSaleen S7R:\nPrestazioni dichiarate.\nSaleen S7:\nSaleen S7 Twinturbo:"}
{"id": "905399", "revid": "106324", "url": "https://it.wikipedia.org/wiki?curid=905399", "title": "Thieun Chhitle", "text": ""}
{"id": "905405", "revid": "21079", "url": "https://it.wikipedia.org/wiki?curid=905405", "title": "Piano proiettivo reale", "text": ""}
{"id": "905409", "revid": "118115", "url": "https://it.wikipedia.org/wiki?curid=905409", "title": "A1 Team Australia", "text": ""}
{"id": "905411", "revid": "115817368", "url": "https://it.wikipedia.org/wiki?curid=905411", "title": "Mycobacterium", "text": "I micobatteri (Mycobacterium) sono un genere di bacilli Gram-variabili, unico genere della famiglia Mycobacteriaceae. Sono causa di diverse patologie nell'ospite umano.\nStruttura.\nI micobatteri sono caratterizzati dalla presenza di una parete cellulare (non si tratta di una vera e propria parete) insolitamente spessa e dalla struttura patogena insolita. Contrariamente a quelle degli altri batteri che sono formate di solo peptidoglicano (seppure disposto in pi\u00f9 o meno strati nelle diverse specie), la parete dei micobatteri presenta uno strato relativamente sottile di peptidoglicano legato ad una serie di molecole composta rispettivamente da arabinogalattani, acidi micolici e glicolipidi fenolici.\nQuesta parete cellulare cos\u00ec complessa conferisce ai micobatteri il vantaggio di essere completamente impermeabili ad alcune delle sostanze pi\u00f9 utilizzate nella terapia medica, compresi alcuni degli antibiotici pi\u00f9 comuni: i micobatteri sono infatti sensibili solo alla rifampicina e ad alcuni derivati dell'isoniazide, come l'etambutolo. D'altro canto, la comprensibile lentezza negli scambi metabolici fra la cellula e l'ambiente esterno, giustificata dalla grande quantit\u00e0 di involucri che i metaboliti devono attraversare per raggiungere la membrana cellulare, d\u00e0 una spiegazione della caratteristica lentezza di replicazione dei micobatteri nei terreni di coltura artificiali utilizzati in microbiologia.\nSpecie di micobatteri.\nI micobatteri in medicina vengono tradizionalmente suddivisi in diversi gruppi, a seconda del loro potere.\nUn primo gruppo comprende i cosiddetti micobatteri tubercolari, ossia capaci di scatenare la tubercolosi nell'ospite animale. Questo gruppo \u00e8 costituito dai tre batteri del cosiddetto \"Mycobacterium tuberculosis complex\": \"Mycobacterium tuberculosis\" (responsabile della tubercolosi umana), \"Mycobacterium africanum\" (correlato alla stessa patologia del \"M. tuberculosis\", seppure leggermente differente sotto il profilo biochimico ed isolato con maggiore frequenza in Africa) e \"Mycobacterium bovis\" (responsabile della tubercolosi bovina, zoonosi trasmissibile all'uomo per via alimentare).\nUn altro gruppo, il pi\u00f9 nutrito in assoluto, \u00e8 costituito dai micobatteri non tubercolari, ossia da micobatteri che causano una serie di patologie diverse dalla tubercolosi nell'ospite umano, ma solo in concomitanza di particolari condizioni che abbassino le difese immunitarie dell'organismo colonizzato (si configurano perci\u00f2 come parassiti opportunisti).\nUna classificazione a parte viene fatta per il \"Mycobacterium leprae\", agente eziologico della lebbra, il quale, pur essendo assimilabile al gruppo dei micobatteri non tubercolari, presenta caratteristiche cliniche e biologiche assolutamente peculiari.\nAlcuni micobatteri si comportano infine come saprofiti, assolutamente innocui per gli altri organismi, che possono occasionalmente colonizzare l'ospite umano senza per\u00f2 dare luogo a patologie di alcun tipo: un esempio \u00e8 il \"Mycobacterium smegmatis\".\nMetodi di ricerca ed identificazione.\nLa particolare struttura della parete cellulare conferisce ai micobatteri anche una caratteristica importante per la loro identificazione \"in vitro\", il cosiddetto fenomeno dell'\"acido-resistenza\". I micobatteri infatti, pur se fissati (cio\u00e8 uccisi) al calore, sono estremamente difficili da colorare, poich\u00e9 i coloranti tradizionali non riescono ad oltrepassare la barriera impermeabile della loro parete cellulare; in compenso, se la cellula si imbibisce di un colorante, diventa ancor pi\u00f9 resistente alla decolorazione.\nQuesta caratteristica spiega la particolare difficolt\u00e0 di colorare i micobatteri con i normali coloranti di Gram: essi necessitano infatti di un procedimento particolare, la cosiddetta colorazione di Ziehl-Neelsen. Questa \u00e8 una colorazione differenziale che prevede l'utilizzo in primo luogo di fucsina ed acido fenico, che vengono particolarmente ben assorbiti dai micobatteri; in seguito si procede con una decolorazione in HCl (che non ha effetto sui micobatteri, ma che decolora invece tutti gli altri batteri presenti sul vetrino), ed infine con l'aggiunta di blu di metilene (che a sua volta non viene assorbito dai micobatteri, ma solo dai batteri circostanti). Nel vetrino cos\u00ec colorato, i micobatteri appaiono come bastoncini rossi (perch\u00e9 NON hanno perso la colorazione iniziale della fucsina) sullo sfondo blu degli altri batteri eventualmente presenti nel materiale."}
{"id": "905418", "revid": "92723", "url": "https://it.wikipedia.org/wiki?curid=905418", "title": "Jon Sobrino", "text": "Nato a Barcellona durante la guerra civile spagnola in una famiglia basca, entr\u00f2 nella Compagnia di Ges\u00f9 a diciott'anni. Fu inviato in El Salvador nel 1957. Pi\u00f9 tardi fece gli studi di ingegneria presso la Saint Louis University, tenuta dai Gesuiti, negli Stati Uniti, poi di teologia a Francoforte, in Germania. Rientr\u00f2 nel Salvador come docente universitario di teologia presso l'Universit\u00e0 Centroamericana \"Jos\u00e9 Sime\u00f3n Ca\u00f1as\" (UCA), di cui ha contribuito alla fondazione.\nIl 16 novembre del 1989 sfugg\u00ec all'attentato, organizzato da sicari mandati dal Governo salvadoregno, in cui persero la vita sei dei suoi compagni gesuiti (Ignacio Ellacur\u00eda, Segundo Montes, Juan Ram\u00f3n Moreno, Ignacio Mart\u00edn Bar\u00f3, Amando L\u00f3pez, e Joaqu\u00edn L\u00f3pez y L\u00f3pez), insieme a due donne, (Elba Ramos e la figlia minore Celina), domestiche presso l'abitazione dei teologi dell'UCA.\nAutore prolifico, ha sviluppato il suo contributo nella cristologia, nell'ecclesiologia e nella spiritualit\u00e0 della liberazione.\nDa diversi anni collabora con la prestigiosa rivista teologica internazionale Concilium, del cui comitato scientifico \u00e8 membro a tutt'oggi.\nNel marzo del 2007 la Congregazione della Dottrina della Fede, ha notificato che due sue opere sono erronee su aspetti importanti del dogma cattolico. Si tratta di:\nLa notifica della Congregazione per la Dottrina della Fede ritiene errato il pensiero teologico di Sobrino sulle seguenti questioni:\nNon \u00e8 stata comminata al momento alcuna sanzione."}
{"id": "905426", "revid": "767487", "url": "https://it.wikipedia.org/wiki?curid=905426", "title": "Si-wor-ae", "text": "Si-wor-ae (\uc2dc\uc6d4\uc560) \u00e8 un film del 2000 diretto da Lee Hyun-seung.\nIl film \u00e8 stato inserito nel programma del Far East Film Festival di Udine del 2001.\nRemake.\nIl film ha avuto un remake statunitense nel 2006, diretto da Alejandro Agresti e uscito in Italia con il titolo \"La casa sul lago del tempo\" (\"The Lake House\"). I due protagonisti sono Kate Forster e Alex Wyler, rispettivamente Sandra Bullock e Keanu Reeves."}
{"id": "905428", "revid": "320578", "url": "https://it.wikipedia.org/wiki?curid=905428", "title": "Scuola politecnica federale di Zurigo", "text": ""}
{"id": "905430", "revid": "101260", "url": "https://it.wikipedia.org/wiki?curid=905430", "title": "Aoraki/Mount Cook", "text": ""}
{"id": "905431", "revid": "101260", "url": "https://it.wikipedia.org/wiki?curid=905431", "title": "Mount Cook", "text": ""}
{"id": "905432", "revid": "101260", "url": "https://it.wikipedia.org/wiki?curid=905432", "title": "Aoraki", "text": ""}
{"id": "905433", "revid": "1318658", "url": "https://it.wikipedia.org/wiki?curid=905433", "title": "Monzambano", "text": "Monzambano (\"Mosamb\u00e0\" in dialetto alto mantovano) \u00e8 un comune italiano di abitanti della provincia di Mantova in Lombardia.\nIl suo territorio \u00e8 prevalentemente collinare, infatti \u00e8 un paese situato tra le colline moreniche a sud del lago di Garda, nell'Alto Mantovano. La locale parrocchia fece parte della Diocesi di Verona fino al 1977, a testimonianza delle radici venete dell\u2019abitato.\nOrigini del nome.\nIl nome di Monzambano deriva dal latino \"mons\" (monte) e \"Zambanus\", nome proprio.\nStoria.\nMonzambano \u00e8 abitata fin dall'et\u00e0 del bronzo come testimoniano i ritrovamenti di un villaggio palafitticolo in localit\u00e0 \"Fondo Tacoli di Castellaro Lagusello\" nella frazione di Castellaro Lagusello. Nel 2011 tale area \u00e8 stata inserita fra i patrimoni dell'umanit\u00e0 dell'UNESCO (all'interno del sito sovranazionale denominato Antichi insediamenti sulle Alpi).\nMonzambano faceva parte almeno dal 1199, con Ponti sul Mincio, Peschiera del Garda e Valeggio sul Mincio, del sistema difensivo veronese ad est, costituito da castrum posti in posizioni tattiche per preservare i confini scaligeri. Quando Verona nel 1405 fin\u00ec sotto l'influenza veneziana, anche Monzambano ne segu\u00ec le sorti.\nMonzambano rimase sotto la Serenissima fino al 1797, anno della calata di Napoleone Bonaparte in Italia, quando il castello divenne un caposaldo della resistenza veneta ai francesi. Napoleone dopo la vittoria pot\u00e9 da qui partire alla conquista della stessa Verona e Venezia. Con il trattato di Campoformio, Monzambano entr\u00f2 a far parte della Repubblica Cisalpina, dapprima nel dipartimento del Benaco (maggio 1798), in seguito in quello del Mincio (settembre 1798). Da quel momento, la sua storia si leg\u00f2 a quella mantovana.\nNel corso della prima guerra d'indipendenza, il 9 aprile 1848 Monzambano fu teatro di uno scontro tra una divisione piemontese (generale Breglia) e forze austriache che, dopo aver abbandonato la zona, si attestarono al di l\u00e0 del Mincio distruggendo il ponte. I genieri riuscirono tuttavia a riattivarlo e le truppe piemontesi passarono il fiume costringendo gli austriaci alla ritirata. Nel corso della terza guerra d'indipendenza, nella stessa giornata della sconfitta di Custoza, il 24 giugno 1866, il ponte di Monzambano fu vittoriosamente difeso da cavalleria e fanteria italiana che, comandate da Pianell, respinsero gli attacchi austriaci tesi a tagliare una delle vie di ritirata. Furono presenti nelle due battaglie anche i Carabinieri ai quali il 25 marzo 2006 \u00e8 stato intitolato lo storico ponte.\nCultura.\nIl nome di Monzambano ebbe notoriet\u00e0 universale dalla fine del XVII secolo allorch\u00e9 comparve la famosa opera del celebre filosofo tedesco Samuel von Pufendorf sullo \"De Statu imperii germanici Liber Unus\" (Dello Stato dell'Impero germanico), pubblicato nel 1667 sotto lo pseudonimo \"Severini de Monzambano Veronensis\".\nInfrastrutture e trasporti.\nLa stazione di Monzambano sorgeva lungo la ferrovia Mantova-Peschiera, attiva fra il 1934 e il 1967."}
{"id": "905434", "revid": "663330", "url": "https://it.wikipedia.org/wiki?curid=905434", "title": "AnnaSophia Robb", "text": "Biografia.\nAnnaSophia Robb nasce nel 1993, figlia unica di Janet e David Robb. La sua prima comparsa \u00e8 stata nella pubblicit\u00e0, per poi partecipare come protagonista sia in \"\" sia in \"Il mio amico a quattro zampe\" con Jeff Daniels. Presente anche nel film \"La fabbrica di cioccolato\" di Tim Burton al fianco di Johnny Depp, nel ruolo di Violet Beauregarde, \u00e8 stata poi arruolata dalla Walt Disney Pictures per recitare come coprotagonista e cantare in \"Un ponte per Terabithia\" nella parte di Leslie Burke accanto al giovane attore Josh Hutcherson, una pellicola creata in associazione con Walden Media e prodotta attraverso la MovieMax, di propriet\u00e0 disneyana.\nGi\u00e0 forte del successo con \"Un ponte per Terabithia\", AnnaSophia incide il singolo \"Keep Your Mind Wide Open\", colonna sonora del film citato pi\u00f9 sopra, partecipando anche al relativo video. Nel 2007 ha recitato nel film \"I segni del male\" con Hilary Swank e ha ottenuto una parte in \"Jumper - Senza confini\" nel ruolo della giovane Millie. Nel 2008 recita al fianco di Charlize Theron in \"Sleepwalking\" nel ruolo di Tara. Ha anche recitato in \"Have Dreams, Will Travel\" nel ruolo di Cassie e nel film commedia \"Dubitando di Thomas - Bugie e spie\". Fa parte del cast di \"Corsa a Witch Mountain\", con Dwayne Johnson, e di \"Soul Surfer\" nel ruolo di Bethany Hamilton, tratto da una storia vera. Ha interpretato la giovane protagonista Carrie Bradshaw per la CW nella serie tv \"The Carrie Diaries\".\nVita privata.\nRobb si \u00e8 iscritta alla New York University nel 2014, e si \u00e8 laureata nel 2018.\nDoppiatrici italiane.\nNelle versioni in italiano delle opere in cui ha recitato, AnnaSophia Robb \u00e8 stata doppiata da:\nDa doppiatrice \u00e8 stata sostituita da:\nRiconoscimenti.\nNel 2007 ha vinto il premio come miglior giovane attrice ai Critic's choice awards, \u00e8 stata candidata al top 30 under 30 per una rivista americana, risultando ventinovesima. Ha partecipato al Kids' Choice Awards nel 2007 e alla premiazione degli MTV Movie Awards 2007. \u00c8 stata a Roma nell'ottobre 2007 per la Festa del Cinema di Roma, presentando \"Have Dreams, Will Travel\". \u00c8 andata al Sundance Film Festival con \"Sleepwalking\" e al Festival di Cannes sempre con \"Have Dreams, Will Travel\"."}
{"id": "905438", "revid": "320578", "url": "https://it.wikipedia.org/wiki?curid=905438", "title": "ETH Zurich", "text": ""}
{"id": "905440", "revid": "767487", "url": "https://it.wikipedia.org/wiki?curid=905440", "title": "Risultati di Karpov nei match per il titolo mondiale", "text": ""}
{"id": "905451", "revid": "287204", "url": "https://it.wikipedia.org/wiki?curid=905451", "title": "Spyker C8", "text": "La Spyker C8 \u00e8 un'automobile della casa automobilistica olandese Spyker Cars.\nVersioni.\nSpyker C8 Aileron.\nLa C8 Aileron venne progettata nel 2010 per tentare di incrementare le vendite della casa automobilistica olandese. Il propulsore che la equipaggiava era un Audi V8 4.2 dalla potenza di 400 cv che le permetteva di raggiungere la velocit\u00e0 massima di 300\u00a0km/h, con accelerazione da 0 a 100\u00a0km/h in 4,5 secondi. Il motore, la cui coppia raggiungeva i 480 Nm, veniva gestito da un cambio automatico ZF a sei rapporti. Il telaio e la carrozzeria erano entrambi in alluminio. L'impianto frenante era costituito da freni a disco ventilati abbinati al sistema ABS.\nSpyker C8 GT2R.\nCon questo modello opportunamente rielaborato la casa olandese ha partecipato alle maggiori competizioni automobilistiche di durata quali la 24 ore di Le Mans."}
{"id": "905453", "revid": "1568601", "url": "https://it.wikipedia.org/wiki?curid=905453", "title": "Aoraki/Monte Cook", "text": "L'Aoraki/Monte Cook (3724 m s.l.m.) \u00e8 la montagna pi\u00f9 alta della Nuova Zelanda. Fa parte della catena montuosa delle Alpi meridionali, che corre lungo la costa occidentale dell'Isola del Sud. \nDescrizione.\nA seguito degli accordi tra la trib\u00f9 dei K\u0101i Tahu e la corona britannica, nel 1998, il nome della montagna venne cambiato da \"Monte Cook\" ad \"Aoraki/Monte Cook\", aggiungendo il nome M\u0101ori in testa (caso unico tra i toponimi modificati in quell'occasione) per indicare l'importanza del luogo. Aoraki, nella lingua madre, vuol dire \"Colui che buca le nuvole\". Il nome inglese \u00e8 in onore del capitano James Cook. \nNel 2015 si \u00e8 verificata una grossa valanga. La vetta \u00e8 stata raggiunta nel 2002 da Mark Inglis, alpinista ed ex paraciclista neozelandese, primo uomo dotato di protesi artificiali agli arti inferiori a raggiungere la vetta dell'Everest.\n\u00c8 una popolare meta turistica all'interno dell'omonimo parco nazionale."}
{"id": "905455", "revid": "1543377", "url": "https://it.wikipedia.org/wiki?curid=905455", "title": "Spostamento della realt\u00e0", "text": "Spostamento della realt\u00e0 \u00e8 un'espressione utilizzata dai proponenti dei fenomeni anomali per descrivere ci\u00f2 che essi pensano essere cambiamenti enigmatici nella realt\u00e0 fisica, spaziale o temporale. Questo potrebbe includere cambiamenti fisici non responsabili della realt\u00e0 percepita, l'apparizione o la sparizione non spiegabile di oggetti di qualsiasi dimensione, guarigioni spontanee e forme di sincronicit\u00e0.\nLe cause di queste ipotetiche anomalie sono frequentemente disputate sia dai proponenti che dai denigratori.\nIl termine \u00e8 usato marginalmente. Vi sono pochi casi pubblicati in cui un cambiamento della realt\u00e0 improvviso \u00e8 stato considerato oggettivamente reale, e anche quelli sono considerati controversi. In questi casi, termini pi\u00f9 popolari sarebbero fenomeni anomali o paranormali.\nIn molti casi l'esperienza \u00e8 considerata dagli scettici un'allucinazione soggettiva che ha origine da una distorsione mentale della realt\u00e0.\nTeorie della realt\u00e0 dinamica.\nI proponenti degli spostamenti di realt\u00e0 credono in una realt\u00e0 dinamica malleabile e soggetta ad alterazioni dinamiche rispetto al suo \"stato normale\".\nTra coloro i quali sostengono questa ipotesi c'\u00e8 lo scienziato informatico statunitense Rudy Rucker, che ha attribuito gli spostamenti di realt\u00e0 ad \"una sequenza di universi possibili, simili alle bozze di un romanzo\". Nel suo libro \"La scatola della vita, la conchiglia e l'anima\" (\"The Lifebox, the Seashell\") paragona ogni \"lenzuolo della realt\u00e0\" rigorosamente deterministico con un'enorme trama di \"coinvolgimenti\" sincronici le cui cause ed effetti fluttuano avanti ed indietro attraverso il tempo in modo che cambiando qualcosa si cambia tutto attorno ad esso, nel futuro e nel passato.\nSimilmente, Michael Talbot, che ha scritto su questo argomento in diversi libri tra cui \"L'universo olografico\", ha proposto l'ipotesi che la realt\u00e0 sia flessibile e capace di una grande scala di alterazioni, cos\u00ec come l'apparizione e la sparizione di intere file di alberi. In particolare ha utilizzato la frase \"spostamenti nella realt\u00e0\" (\"shifts in reality\") per descrivere le sue opinioni sugli spostamenti della realt\u00e0 che considera alterazioni radicali nel mondo, e include nel libro presunti miracoli ed eventi psicocinetici come esempi.\nTalbot basa la maggior parte delle sue idee sui lavori del fisico David Bohm e del neurofisiologo Karl Pribram, i quali hanno entrambi proposto teorie olografiche o modelli dell'universo. Talbot ha sostenuto che gli esempi paranormali della realt\u00e0 \"suggeriscono che la realt\u00e0, in un senso prettamente reale, \u00e8 un ologramma, un'idea complessa (\"construct\").\nUn esempio personale che Michael Talbot ha condiviso ne \"L'universo olografico\" fu l'esperienza in cui lui ed il suo professore furono testimoni del caso di una donna la quale gett\u00f2 in terra ai loro piedi un ombrello che emise strani e sfrigolanti suoni e si trasform\u00f2 in un ramo nodoso.\nNaturalmente la teoria di Talbot dell'universo proposta come essenza in forma olografica in natura \u00e8 solo una spiegazione per come tali alterazioni radicali siano possibili. Altri proponenti dell'ipotesi hanno presentato opinioni differenti.\nNel 1993 il sociologo David Erlandson ed un suo collega hanno posto le basi per condurre una ricerca alternativa, con uso di tecniche di indagine naturalistiche, e con menzione del significato del ruolo che gli spostamenti di realt\u00e0 possono assumere nella ricerca naturalistica. Erlandson mette in evidenza che il ricercatore naturalistico crede che l'instabilit\u00e0 osservata possa essere attribuita non solo ad un errore di misura, ma anche a spostamenti di realt\u00e0."}
{"id": "905457", "revid": "287204", "url": "https://it.wikipedia.org/wiki?curid=905457", "title": "Maori", "text": ""}
{"id": "905459", "revid": "287204", "url": "https://it.wikipedia.org/wiki?curid=905459", "title": "Lingua maori", "text": ""}
{"id": "905461", "revid": "174925", "url": "https://it.wikipedia.org/wiki?curid=905461", "title": "Tursas", "text": ""}
{"id": "905463", "revid": "1318658", "url": "https://it.wikipedia.org/wiki?curid=905463", "title": "Immersione in relitto", "text": "Una immersione in relitto \u00e8 un tipo di immersione subacquea, sia ricreativa che tecnica, che si concentra sull'esplorazione dei relitti.\nL'immersione in relitto rende possibile per il subacqueo visitare vestigia del passato: ogni relitto \u00e8 infatti una testimonianza di un determinato periodo storico o di un accadimento passato. L'esplorazione dei relitti da parte dei subacquei pu\u00f2 fornire un notevole contributo alla ricerca degli archeologi e degli storici.\nMotivazioni.\nUn relitto pu\u00f2 attrarre un subacqueo per vari motivi:\nAddestramento e sicurezza.\nI relitti possono presentare varie difficolt\u00e0 da affrontare. Spesso sono avvolti da reti da pesca o strutture fragili che possono cedere inavvertitamente. La penetrazione all'interno di un relitto, molto simile quanto ad accorgimenti all'immersione in grotta, richiede una grande esperienza ed un addestramento avanzato, ed \u00e8 decisamente differente dalla semplice immersione all'esterno del relitto alla quale possono limitarsi i subacquei ricreativi. Alcuni relitti si trovano a scarsa profondit\u00e0, ma molti sono oltre i limiti di profondit\u00e0 della subacquea ricreativa, spesso oltre quelli anche dell'immersione profonda.\n\u00c8 consigliabile avere sempre un coltello, che possa essere usato nel caso ci si impigli in qualche corda o rete, e una torcia di riserva nel caso che la fonte di luce primaria si scarichi o si rompa. Nel caso di penetrazione all'interno del relitto \u00e8 fondamentale avere una sagola (\"filo d'Arianna\") per ritrovare in seguito la via di ritorno, anche per evitare il disorientamento provocato da eventuali sospensione nell'acqua. Le riserve di gas respirabile vanno calcolate in modo da far fronte ad eventuali problemi (passaggi difficoltosi, ad esempio), e per via del particolare ambiente \u00e8 necessario prestare particolare attenzione ai movimenti e alla pinneggiata.\nA questo proposito molte didattiche forniscono specifici corsi dedicati all'immersione in relitto, vertendo su argomenti quali la gestione delle riserve di gas o la gestione delle sagole. Altre didattiche invece non dedicano corsi appositi all'immersione in relitto, inserendo nei corsi avanzati apposite sessioni dedicate all'argomento e preparando anche fisicamente il subacqueo all'immersione; alcune didattiche federali insegnano particolari movimenti, adatti allo spostamento in relitto, in modo da evitare il sollevamento di sedimenti.\nNormativa.\nIn Italia l'immersione sui relitti \u00e8 regolamentata per legge per prevenire razzie e speculazioni derivanti dagli oggetti trovati. I relitti rientrano infatti nel patrimonio culturale e archeologico sommerso, che \u00e8 tutelato per legge: nelle acque territoriali \u00e8 obbligatorio segnalare la presenza di eventuali relitti entro tre giorni dal ritrovamento e consegnare eventuali reperti rimossi alle autorit\u00e0. La rimozione di questi comunque \u00e8 severamente proibita e sanzionata per legge, anche perch\u00e9 non \u00e8 di alcun aiuto ai fini di una eventuale identificazione del relitto stesso.\nRicerca.\nPer effettuare un'immersione su un relitto, il sub ha bisogno di alcune informazioni fondamentali. Per prima cosa bisogna avere il punto esatto dell'affondamento, nel caso fosse approssimativo comporterebbe la ricerca. Un metodo semplice \u00e8 quello di legare una cima alla base del pedagno o dell'\u00e0ncora, ed iniziare a perlustrare il fondo in modo concentrico, allontanandosi di circa 5 metri dal centro di volta in volta si conclude un giro. Una soluzione efficace \u00e8 quello di consultare una carta nautica, meglio se in scala 1:25.000 (scala molto dettagliata).\nQualora si disponesse di un GPS, basterebbe rilevare sulla carta le coordinate e raggiungerle con l'aiuto dell'apparecchio.\nPer la localizzazione dei relitti segnalati \u00e8 importante anche un ulteriore controllo in base alla batimetrica del relitto stesso, in quanto le carte a volte potrebbero riportare delle inesattezze dovute ad errori tipografici o a rilevamenti non del tutto esatti.\nUn altro strumento molto usato per rilevare la profondit\u00e0 \u00e8 l'ecoscandaglio. Questo strumento sfrutta l'eco di ritorno di un segnale acustico ad alta frequenza lanciato verso il fondo, e rimbalzante su di esso, fa ritorno al trasduttore, ed infine si possono osservare sul display le informazioni.\nEsso riproduce pi\u00f9 o meno fedelmente il fondo marino, in quanto il segnale emesso si diffonde secondo un profilo conico; pi\u00f9 \u00e8 lontano il fondale, pi\u00f9 ampia sar\u00e0 la sezione di cono che lo colpisce. Con modelli pi\u00f9 avanzati tecnologicamente \u00e8 possibile riconoscere il tipo di fondale, roccioso o morbido e rilevare la presenza di pesci, valutandone le dimensioni. \u00c8 anche possibile avere in alcuni modelli una visione tridimensionale del fondale ed addirittura rilevare la sagoma del relitto stesso.\nPenetrazione nel relitto.\nLa prima regola di ogni penetrazione nei relitti \u00e8 non improvvisare mai, ma pianificare tutto e seguire scrupolosamente la pianificazione.\nUna volta trovato il relitto si pu\u00f2 procedere con la penetrazione all'interno dello stesso. Per questa viene utilizzato un \"filo d'arianna\", che consiste in un rocchetto o mulinello su cui \u00e8 avvolta una sagola galleggiante di colore chiaro, il cui capo viene fissato al punto di partenza ove si intende ritornare.\nIl rocchetto viene trasportato dal sub durante l'esplorazione e srotolato mano a mano che si procede, cos\u00ec da risultar facile ritrovare la via di ritorno. Nelle immersioni su relitto il filo di Arianna \u00e8 come un cordone ombelicale tra l'ancora dell'imbarcazione ed il relitto.\nL'esplorazione di un relitto \u00e8 una manovra pericolosa, da non eseguire mai da soli: \u00e8 meglio essere accompagnati da un altro sub o da guide esperte."}
{"id": "905464", "revid": "29244", "url": "https://it.wikipedia.org/wiki?curid=905464", "title": "Immersione su relitto", "text": ""}
{"id": "905468", "revid": "115666944", "url": "https://it.wikipedia.org/wiki?curid=905468", "title": "David di Donatello 1976", "text": "La cerimonia di premiazione della 21\u00aa edizione dei David di Donatello si \u00e8 svolta il 24 luglio 1976 al teatro antico di Taormina."}
{"id": "905471", "revid": "1439131", "url": "https://it.wikipedia.org/wiki?curid=905471", "title": "Maserati A6 1500", "text": "La Maserati A6 1500, anche conosciuta come \"Maserita\", \u00e8 un modello di autovettura sportiva prodotta dalla Maserati tra il 1947 e il 1950.\n\u00c8 la prima Maserati stradale, voluta da Adolfo Orsi, proprietario della casa del Tridente dal 1937, anno in cui l'aveva rilevata dai fratelli Maserati ed \u00e8 anche l'ultimo progetto sviluppato da questi ultimi, che al momento della cessione avevano sottoscritto una patto decennale per fornire la loro consulenza tecnica.\nStoria.\nLa decisione di dare avvio alla realizzazione di una vettura sportiva da mettere a disposizione dei \"gentleman-driver\" fu presa nell'inverno del 1945, e i primi due prototipi con carrozzeria di tipo \"barchetta\", telai n.051 e n.052, iniziarono la fase di collaudo e sviluppo gi\u00e0 nell'estate dell'anno successivo.\nLa vettura venne presentata al Salone dell'automobile di Ginevra nel marzo 1947, con una carrozzeria coup\u00e9 allestita da Pinin Farina, denominata \"Turismo Coup\u00e9\" e caratterizzata dai fari a scomparsa, soluzione poi abbandonata nella produzione in piccola serie.\nSuccessivamente alla presentazione il carrozziere torinese modific\u00f2 la vettura esposta, telaio n.053, affinch\u00e9 diventasse pi\u00f9 confortevole, proseguendo in quella direzione anche per la 2\u00aa serie del 1949. Quella stessa vettura, acquistata da un industriale milanese con rapporti d'affari in Argentina, fu ceduta a Evita Per\u00f3n, circostanza che assegn\u00f2 alla \"A6\" il soprannome popolare di \"Maserita\", la Maserati di Evita. Il prezzo all'epoca era di 4,5 milioni di lire e la consegna a sette mesi dall'ordine.\nLa produzione.\nDopo un avvio stentato, anche dovuto all'inesistenza del marchio sul mercato prima di allora, gli ordinativi iniziarono a crescere in virt\u00f9 delle brillanti vittorie conseguite sulle piste di tutta Europa. \nLa Maserati A6 1500 venne prodotta in 61 esemplari, con numeri di telaio dal n.051 al n.0112: 2 nel 1946, 3 nel 1947, 9 nel 1948, 25 nel 1949 e 22 nel 1950. Furono, in maggior parte, carrozzati \"coup\u00e9\" da Pinin Farina, oltre a qualche \"cabriolet\", sempre di Pinin Farina e alcuni esemplari di \"Panoramica\" da Zagato. Quest'ultimo modello fu realizzato dalla carrozzeria milanese su richiesta di Adolfo Orsi che decise di \"sacrificare\" il telaio n.052, uno dei due prototipi barchetta del 1946.\nIl motore \"1500\" fu la base per le vetture da corsa e da strada Maserati degli anni successivi, partendo dalla \"A6 GCS\" (acronimo di \"Ghisa, Corsa, Sport\") del 1948."}
{"id": "905472", "revid": "287204", "url": "https://it.wikipedia.org/wiki?curid=905472", "title": "Agente consolare", "text": "Gli agenti consolari (detti anche semplicemente consoli) sono funzionari attraverso i quali lo Stato esercita attivit\u00e0 del suo diritto interno sul territorio di uno Stato straniero per concessione di questo. Le relazioni consolari s'instaurano tra due stati a seguito di un trattato internazionale, detto \"convenzione consolare\".\nGli agenti consolari si differenziano nettamente dai diplomatici, ai quali nel linguaggio comune sono assimilati, in quanto compiono atti giuridici di diritto interno (di natura prevalentemente amministrativa) dello Stato per il quale prestano servizio e non atti giuridici di diritto internazionale (di natura politica), come invece fanno i diplomatici. \u00c8 tuttavia vero che quando uno Stato non ha agenti diplomatici in un altro, alcune funzioni di questi ultimi possono essere eccezionalmente svolte da agenti consolari e, viceversa, quando uno Stato non ha in un altro agenti consolari pu\u00f2 attribuire le loro funzioni agli agenti diplomatici presenti.\nClassi e carriera.\nSecondo il diritto internazionale i capi di posti consolari sono ripartiti in quattro classi, come segue:\nTali classi sono elencate nell'art. 9 della Convenzione di Vienna sulle relazioni consolari.\nPer il diritto interno degli stati gli agenti consolari sono funzionari dipendenti dal Ministero degli Affari Esteri o dal dicastero corrispondente. Si distinguono in \"inviati\" (o \"di carriera\") e \"onorari\" (o \"eletti\"). Gli agenti inviati sono funzionari burocratici dello Stato (di solito appartenenti alla stessa carriera dei diplomatici) mentre quelli onorari svolgono le loro funzioni a titolo non professionale e sono scelti tra coloro che risiedono nello Stato in cui devono svolgere le loro funzioni (di solito, ma non necessariamente, sono cittadini dello Stato per il quale prestano servizio). Sono onorari gli agenti consolari di II categoria e di I categoria gli agenti consolari di carriera.\nPosto consolare.\nGli agenti consolari sono preposti ad un ufficio detto genericamente \"posto consolare\", che prende il nome di \"consolato generale\", \"consolato\", \"viceconsolato\" o \"agenzia consolare\" in relazione al numero di abitanti della circoscrizione, importanza economica del luogo, presenza di un porto commerciale etc. Nell'ufficio, oltre al titolare (il \"capo del posto consolare\"), possono operare altri agenti consolari, suoi collaboratori, nonch\u00e9 personale esecutivo e ausiliario.\nVi possono essere pi\u00f9 posti consolari nel territorio di uno Stato, ognuno competente per una parte dello stesso, oppure un solo posto competente per l'intero territorio o, ancora, posti competenti per il territorio di pi\u00f9 Stati. La circoscrizione territoriale per la quale \u00e8 competente un posto consolare \u00e8 detta \"distretto consolare\".\nI posti consolari sono collocati in relazione gerarchica tra loro: ad esempio, i viceconsolati possono dipendere da un consolato o da un consolato generale. Tutti i posti consolari, inoltre, dipendono dalla missione diplomatica accreditata nello Stato di residenza.\nNomina.\nL'agente consolare \u00e8 preposto all'ufficio con \"lettera patente\" firmata dal capo dello Stato o dal ministro degli esteri (o organo corrispondente), se si tratta di un console generale, oppure da un agente di grado superiore o dal capo della missione diplomatica; la nomina \u00e8 notificata al ministero degli esteri dello Stato ospite dal capo della missione diplomatica di quello che l'ha effettuata.\nL'agente non pu\u00f2 tuttavia esercitare le sue funzioni finch\u00e9 non ha ricevuto l'autorizzazione (\"exequatur\") del capo dello Stato ospite o del suo ministro degli esteri (per prassi \u00e8 concessa dal capo dello Stato ove la lettera patente sia stata firmata dall'altro capo dello Stato, dal ministro degli esteri negli altri casi); l\"exequatur\" \u00e8 notificato dal ministro degli esteri al capo della missione diplomatica dello Stato che ha nominato l'agente. Va notato che questi atti, a differenza di quelli per l'accreditamento degli agenti diplomatici, sono di diritto interno degli Stati e non atti di diritto internazionale.\nFunzioni.\nSecondo la Convenzione di Vienna sulle relazioni consolari del 24 aprile 1963, le funzioni consolari consistono nel:\nImmunit\u00e0 consolari.\nAgli agenti consolari sono accordate le cosiddette \"immunit\u00e0 consolari\", analoghe alle immunit\u00e0 diplomatiche ma meno estese.\nLe immunit\u00e0 consolari, attualmente sancite dalla Convenzione di Vienna sulle relazioni consolari del 1963, comprendono:\nVa rilevato che gli stati, con convenzioni particolari, possono reciprocamente accordare ai propri agenti consolari immunit\u00e0 pi\u00f9 ampie rispetto a quelle stabilite nella Convenzione di Vienna del 1963.\nCorpo consolare.\n\u00c8 detto \"corpo consolare\" l'insieme degli agenti consolari che svolgono le loro funzioni in uno Stato.\n\u00c8 presieduto dal \"decano\", che di norma \u00e8 l'agente consolare di rango pi\u00f9 elevato e con maggiore anzianit\u00e0 in base all\"exequatur\" concesso dallo stato di residenza.\nTanto il corpo consolare quanto il suo decano, che ne \u00e8 il portavoce, hanno funzioni essenzialmente cerimoniali. Tuttavia il decano, previa consultazione col corpo consolare, pu\u00f2 presentare note di protesta allo Stato di residenza per questioni che interessano la generalit\u00e0 dei membri (ad esempio, per il mancato rispetto delle prerogative riconosciute agli agenti consolari). Ulteriori funzioni possono essere attribuite da specifici trattati.\nLe principali associazioni che raccolgono i corpi consolari sono: l\"International Federation of Consular Corps and Associations\" (F.I.C.A.C.) fondata nel 1982 a Copenaghen; l'Unione dei Consoli Onorari d'Italia nel Mondo, nata dall'U.C.O.I. nel 2004 (entrambe con sede a Roma); la \"F\u00e9d\u00e9ration des Union des Consuls Honoraires en Europe\" (F.U.C.H.E.), istituita dal Parlamento Europeo nel '95 per opera dell'U.C.O.I.\nNotizie storiche.\nLa figura del console nasce nel Medioevo non come organo dello stato ma come istituzione corporativa: era un magistrato eletto dalla comunit\u00e0 dei mercanti originari di uno stato e residenti in un altro, con il compito principale di amministrare la giustizia tra gli stessi secondo il diritto del paese di origine o la \"lex mercatoria\" (era il cosiddetto \"console dei mercanti\" o \"console giudice\").\nNel caso delle repubbliche marinare, esisteva la figura specifica del \"console del mare\", che si occupava specificamente delle questioni legate alla navigazione e alle operazioni ad essa connesse.\nIn seguito il console \u00e8 divenuto un organo dello Stato, perdendo gran parte delle funzioni giurisdizionali e acquisendo, invece, funzioni amministrative. Tuttavia ancora all'inizio del XX secolo in alcuni paesi appartenenti all'ex Impero Ottomano, dove vigeva il cosiddetto \"regime delle capitolazioni\", ai cittadini dei paesi occidentali era riconosciuto il privilegio di essere giudicati dal console del proprio paese invece che dai giudici locali."}
{"id": "905477", "revid": "122603387", "url": "https://it.wikipedia.org/wiki?curid=905477", "title": "Coelodonta antiquitatis", "text": "Il rinoceronte lanoso (\"Coelodonta antiquitatis\" Blumenbach, 1807) \u00e8 una specie estinta del genere \"Coelodonta\" vissuta nel Pliocene superiore-Pleistocene superiore, tra i 3,6 milioni e i 10.000 anni fa circa (Piacenziano-Olocene), in Europa e nel nord dell'Asia, durante le ultime glaciazioni. Il nome del genere \"Coelodonta\" significa \"dente cavo\", mentre il nome della specie, \"antiquitatis\", significa \"dell'antichit\u00e0\". Il rinoceronte lanoso faceva parte della megafauna del Pleistocene.\nDescrizione.\nLa maggior parte della documentazione del rinoceronte lanoso deriva da individui mummificati provenienti dalla Siberia e da pitture rupestri. Un rinoceronte lanoso adulto raggiungeva tipicamente i 3-3,8 metri di lunghezza, con un peso stimato di circa 1.800-2.700 kg-3.000 kg. Un esemplare adulto poteva crescere anche fino a 2 metri di altezza; la corporatura dell'animale era quindi paragonabile o leggermente pi\u00f9 grande, a quella del moderno rinoceronte bianco. I due corni nasali sul cranio erano fatti interamente di cheratina, e il corno anteriore poteva raggiungere i 61 cm di lunghezza, mentre il secondo era pi\u00f9 piccolo e posizionato fra gli occhi. Il corpo era ricoperto da una pelliccia spessa e lunga, le orecchie erano piccole e corte, le zampe erano grosse e il corpo tozzo. Alcune pitture rupestri suggeriscono una vasta fascia scura tra le zampe posteriori e quelle anteriori, ma la caratteristica non \u00e8 universale, e tale caratteristica \u00e8 piuttosto incerta.\nOriginariamente, l'aspetto dell'animale era conosciuto solo attraverso pitture rupestri preistoriche, fino alla scoperta di un esemplare completamente conservato (a cui manca solo il pelo e gli zoccoli) scoperto in un pozzo di catrame a Starunia, ora in Ucraina. L'esemplare in questione \u00e8 una femmina adulta, ora in mostra all'Accademia polacca delle scienze, di Cracovia. In seguito sono stati ritrovati diversi campioni congelati anche in Siberia, l'ultimo esemplare in buono stato di conservazione \u00e8 stato ritrovato nel 2020 e precedentemente un esemplare nel 2007.\nPaleobiologia.\nIl rinoceronte lanoso utilizzava le sue corna a scopo difensivo e per attrarre i compagni. Durante la Greenland Stadial 2 (l'ultimo massimo glaciale) il Mare del Nord si ritir\u00f2 verso nord, e i livelli del mare si abbassarono fino a 125 metri rispetto ad oggi. Il rinoceronte lanoso vagava per il Doggerland e in gran parte del Nord Europa ed era comune nel freddo, arido deserto che \u00e8 oggi il sud dell'Inghilterra e il Mare del Nord. La sua gamma geografica espandeva e si ritraeva a seconda dei cicli delle glaciazioni e dei disgeli, costringendo le popolazioni a migrare per seguire i ghiacciai che si allontanavano. Il rinoceronte lanoso \u00e8 coesistito con il mammuth lanoso e con molti altri grandi mammiferi estinti della megafauna del Pleistocene. Un parente stretto del rinoceronte lanoso, l\"Elasmotherium\", aveva un areale esteso pi\u00f9 a sud.\nNel 2011, \u00e8 stato ritrovato un esemplare di 3,6 milioni di anni fa, il pi\u00f9 antico mai scoperto, scoperto sul freddo Altopiano del Tibet, suggerendo che questi animali vissero anche l\u00ec durante un periodo in cui la zona era pi\u00f9 calda. Si ritiene che la migrazione da l\u00ec al nord dell'Asia e dell'Europa \u00e8 iniziata durante l'era glaciale.\nLe femmine davano in genere alla luce uno o occasionalmente due cuccioli.\nEvoluzione.\nCome l'ultimo e pi\u00f9 recente membro del lignaggio dei rinoceronti del Pleistocene, il rinoceronte lanoso era ben adattato al suo ambiente. Gli arti tozzi e lo spesso manto di pelo lo rendevano estremamente adatto all'ambiente di steppa-tundra, prevalente in tutta l'ecozona paleartica durante le glaciazioni del Pleistocene. Come la stragrande maggioranza dei rinoceronti, l'anatomia del rinoceronte lanoso aderiva alla morfologia conservatrice dei primi rinoceronti visto nel tardo Eocene.\nUno studio del DNA di un esemplare vecchio di 40.000-70.000 anni, ha dimostrato che il parente esistente pi\u00f9 vicino al rinoceronte lanoso \u00e8 il rarissimo rinoceronte di Sumatra.\nDieta.\nA lungo i paleontologi si sono interrogati sulle precise preferenze alimentari dei rinoceronti lanosi, e infine concordarono che come i loro parenti moderni anche questi animali pascolavano e si nutrivano di arbusti. La palaeodieta del rinoceronte lanoso \u00e8 stata ricostruita utilizzando diverse linee di evidenza. Le ricostruzioni climatiche indicano che l'ambiente preferito dell'animale erano le fredde e aride steppe-tundra, che condivideva con altri grandi erbivori che costituivano una parte importante del ciclo di retroazione. L'analisi dei pollini mostra una prevalenza di erbe e carici, di un pi\u00f9 complesso mosaico di vegetazione.\nUno studio sul ceppo vettore biomeccanico del cranio, della mandibola e dei denti, di un esemplare conservato recuperato a Whitemoor Haye, Staffordshire, ha rivelato la muscolatura e le caratteristiche dentali che supportano una preferenza per l'alimentazione al pascolo. In particolare, l'allargamento del muscolo temporale e dei muscoli del collo \u00e8 coerente con la richiesta di resistere alle elevate forze generate per pascolare. La presenza di un grande diastema sostiene questa teoria.\nIl confronto con altri perissodattili moderni confermano che la \"Coelodonta\" era un ruminante con un singolo stomaco, e come tale si sarebbe nutrita di piante ricche di cellulosa e proteine. Questo metodo di digestione avrebbe richiesto un grande flusso di cibo e collega quindi la grande bocca al basso contenuto nutritivo delle erbe e delle carici scelte.\nProve recenti suggeriscono che rinoceronti lanosi vivessero in regioni artiche durante l'ultimo massimo glaciale, consumando grandi quantit\u00e0 di erbe, come l\"Artemisia\" e graminoidi.\nEstinzione.\nMolte specie della megafauna del Pleistocene, come il rinoceronte lanoso, si estinsero nello stesso periodo di tempo. La caccia umana \u00e8 spesso citata come una delle cause. Altre teorie per la causa dell'estinzioni sono attribuite ai cambiamenti climatici associati alla sfuggente era glaciale e all'ipotesi di un'epidemia. Una delle teorie pi\u00f9 ampiamente accettata afferma che, anche se il rinoceronte lanoso era specializzato per sopravvivere al freddo, era anche in grado di sopravvivere in climi pi\u00f9 caldi (Shapiro). Questo suggerisce che il cambiamento climatico non \u00e8 l'unico fattore che contribuisce all'estinzione dei rinoceronti (Naish). Altre specie adattate ai climi freddi, come le renne, i buoi muschiati e i bisonti europei, sopravvissero a questo periodo di cambiamento climatico e molti altri simili, avvalorando l'ipotesi di una caccia 'eccessiva' per il rinoceronte lanoso ad opera dei primi uomini.\nRecenti datazioni al radiocarbonio indicano popolazioni superstiti anche recentemente, nell'VIII millennio a.C. nella parte occidentale della Siberia. Tuttavia, la precisione di questa data \u00e8 incerta, in quanto esistono diversi altipiani al radiocarbonio in questo periodo. L'estinzione non coincide con la fine dell'ultima era glaciale, ma coincide con una grave inversione climatica minore che dur\u00f2 per circa 1.000-1.250 anni, il Dryas recente (GS1-Groenlandia stadiale 1), caratterizzato dall'avanzamento dei ghiacciai e da un grave raffreddamento a livello globale, in un breve interludio verso il riscaldamento successivo e alla cessazione dell'ultima grande glaciazione (GS2), forse causa di un arresto della circolazione termoalina nell'oceano a causa di enormi afflussi di acqua dolce fredda dal precedente disgelo durante il caldo interstadiale (GI1-Groenlandia interstadiale 1: ca. 16.000-11.450 14 C anni BP).\nIl Pinhole Man Cave \u00e8 una figura del tardo Paleolitico di un uomo inciso su una costola di un rinoceronte lanoso, che si trova a Creswell Crags, in Inghilterra."}
{"id": "905480", "revid": "339392", "url": "https://it.wikipedia.org/wiki?curid=905480", "title": "ATPI", "text": ""}
{"id": "905481", "revid": "1700", "url": "https://it.wikipedia.org/wiki?curid=905481", "title": "Betty Mabry", "text": ""}
{"id": "905483", "revid": "101260", "url": "https://it.wikipedia.org/wiki?curid=905483", "title": "Simbolo non terminale", "text": ""}
{"id": "905484", "revid": "113226594", "url": "https://it.wikipedia.org/wiki?curid=905484", "title": "Coelodonta", "text": "Coelodonta (il cui nome significa dal greco antico \"dente cavo\", in riferimento alle profonde scanalature dei molari) \u00e8 un genere estinto di rinoceronti preistorici vissuti in Eurasia tra 3,7 milioni e 10.000 anni fa circa, dal Pliocene al Pleistocene.\nSpecie.\nA seguito delle scoperte di Deng \"et al.\" (2011), le specie assegnate al genere \"Coelodonta\", sono:\nFilogenesi.\nGli autori della descrizione della specie \"C. thibetana\" (Deng \"et al.\", 2011) hanno proposto un cladogramma posizionare filogeneticamente sulla loro posizione rispetto agli altri membri di Rhinocerotidae, utilizzando le cinque specie esistenti di rinoceronte e le tredici specie estinte. Essi hanno scoperto che il \"Coelodonta\" \u00e8 il sister taxon della specie \"Stephanorhinus hemitoechus\"."}
{"id": "905487", "revid": "78273", "url": "https://it.wikipedia.org/wiki?curid=905487", "title": "NOCS", "text": ""}
{"id": "905488", "revid": "287204", "url": "https://it.wikipedia.org/wiki?curid=905488", "title": "Villa Manin", "text": "Villa Manin di Passariano \u00e8 una villa veneta situata a Passariano di Codroipo (provincia di Udine), complesso architettonico monumentale sorto nel Cinquecento per volere del nobile friulano Antonio Manin che, alla perdita del dominio dei mari si concentr\u00f2 sulle risorse offerte dalla terraferma, impiantando un'azienda agricola e ponendovi al centro una casa padronale. Dimora dell'ultimo doge di Venezia, Ludovico Manin, vi abit\u00f2 nel 1797 per circa due mesi Napoleone Bonaparte con Giuseppina Beauharnais. Qui furono condotti molti colloqui per la stipula del trattato fra Francia e Austria noto con il nome di Trattato di Campoformio (17 ottobre 1797). La villa, restaurata dagli anni sessanta, \u00e8 stata dal 2004 al 2008 sede di un centro di arte contemporanea e ospita mostre internazionali.\nStoria.\nLa famiglia Manin, documentata a Firenze sin dal Mille, era giunta in Friuli (Aquileia e Cividale) a seguito delle lotte tra Guelfi e Ghibellini e sostenne quel ruolo e quella politica in terraferma di Venezia che trover\u00e0 pieno sviluppo nel Cinquecento, epoca in cui Antonio Manin entr\u00f2 in possesso della gastaldia di Sedegliano e si insedia a Passariano. La prima fabbrica della villa \u00e8 ascrivibile tra il 1650 e il 1660.\nNegli anni successivi i nipoti Ludovico Manin I e Francesco IV ripresero il progetto, forse aiutati dall'architetto Giuseppe Benone. \nL'originario aspetto seicentesco della villa differiva radicalmente da quello presente, dovuto alle trasformazioni e agli ampliamenti settecenteschi voluti da Ludovico II e Ludovico III (detto Alvise) e realizzati prima ad opera dell'architetto veneziano Domenico Rossi (che nel 1707 disegna la piazza quadrata e, dopo il 1718, forse realizza la monumentale esedra) e poi da Giovanni Ziborghi, che tra gli anni 1730 e 1740 fece innalzare le barchesse. La sopraelevazione del nucleo gentilizio centrale, eseguita con la consulenza di Giorgio Massari, verr\u00e0 invece realizzata dopo il 1745. L'ampio parco (oltre 17 ettari), situato nella parte posteriore, sembra dovuto alla volont\u00e0 del \"maestro di casa\" Ziborghi.\nIl nipote Ludovico Manin la trasformer\u00e0 successivamente in un complesso organico che, oltre alla funzione agricola, rispecchia altres\u00ec una volont\u00e0 di rappresentanza. La cappella di Sant'Andrea fu costruita nel primo Settecento (1708) da Domenico Rossi. La villa fu la dimora dell'ultimo doge di Venezia, Ludovico Manin. Vi abit\u00f2 nel 1797 per circa due mesi Napoleone Bonaparte con Giuseppina Beauharnais. Qui furono condotti molti colloqui per la stipula del trattato fra Francia e Austria noto con il nome di Trattato di Campoformido (17 ottobre 1797).\nConsistenti interventi ottocenteschi, soprattutto opera di Giannantonio Selva, hanno modificato il parco originario restituendo un luogo complicato dai rimaneggiamenti e dalle sostituzione delle stesse essenze arboree. Nel 1962 la villa pass\u00f2 in propriet\u00e0 dell'Ente Ville Venete di Venezia (oggi Istituto Regionale Ville Venete) con decreto ministeriale di pubblica utilit\u00e0 che ne aveva autorizzato l'esproprio al prezzo simbolico di 140 milioni di lire; prezzo da liquidazione fallimentare considerando lo stato d'abbandono in cui era rimasta la residenza dell'ultimo doge Ludovico Manin.\nL'Ente Ville Venete aveva iniziato il restauro della Villa con una spesa di circa 200 milioni di lire. L'interrogativo era sulla destinazione della Villa una volta restaurata, con una superficie utilizzabile di 1.800 metri quadrati e un parco di 19 ettari. In questo clima di incertezza, incontr\u00f2 il favore del Comune di Udine il progetto di Aldo Rizzi, storico dell'arte e direttore dei Civici Musei di Udine, di fare dell'antica residenza nobiliare una prestigiosa sede di grandi mostre d'arte. Un'idea che trov\u00f2 il sostegno della Regione Autonoma Friuli-Venezia Giulia che nel 1969 aveva acquistato la villa dall'Ente Ville Venete. Rizzi, che ne fu conservatore dal 1972 al 1993, vi organizz\u00f2 nel 1971 la memorabile mostra inaugurale del Tiepolo (325.000 visitatori) e cre\u00f2 dopo il terremoto del 1976 la \"Scuola del Restauro\", che ha salvato numerosi capolavori d'arte.\nVilla Manin fu anche sede di tre puntate del programma tv internazionale \"Giochi senza frontiere\": una nel 1972 e due nel 1993. Ha ospitato STING nel tour \"King of Pain\" il 25 luglio 1993. Il 24 luglio 2008 ha ospitato la rockband americana dei R.E.M., Il 28 giugno 2010 i Mot\u00f6rhead e il 17 agosto 2010 la band britannica Iron Maiden. Il 13 agosto 2012 ha ospitato il concerto dei Foo Fighters mentre il 26 settembre 2012 ha ospitato il concerto dei Radiohead. Il 17 giugno 2013 ha ospitato il concerto dei Kiss e l'11 luglio 2013 il concerto dei Rammstein.\nDal 2017 la villa \u00e8 diventata sede della Fondazione Roberto Capucci, in essa \u00e8 stato infatti trasferito dalla sede di Roma l'Archivio Capucci costituito da abiti e migliaia di disegni e illustrazioni.\nDescrizione.\nInterni.\nDecorazione.\nOltre che come pregevole opera architettonica, la Villa \u00e8 importante anche per le settecentesche opere d'arte che conserva. La villa \u00e8 arricchita da affreschi di Ludovico Dorigny, Jacopo Amigoni e Pietro Oretti, tele di Francesco Fontebasso e da sculture del Torretti.\nIn una sala a levante, nel 1708, il parigino Ludovico Dorigny affresca nel soffitto, entro il tondo centrale, il \"Trionfo della Primavera\" e nei quattro ovati minori che lo attorniano le allegorie dell'Amore, della Gloria, della Ricchezza, dell'Abbondanza. La sua pittura dai colori freddi e smaglianti che predilige figure eleganti su sfondo di limpidi cieli e adotta soluzioni spericolate (amorini e ninfe su nubi che vanno al di l\u00e0 della cornice) risulta nel complesso accademica e convenzionale.\nAlle pareti, in monocromo su sfondo dorato, dipinge alcune scene con Apollo e Marte, Venere e Bacco, Giudizio di Paride, e Pan e Siringa tra varie figure allegoriche. Rese gradevoli dal chiaroscuro di gusto francese, dalla precisione linearistica, da un mirabile equilibrio, ad esse si ispirer\u00e0 il giovane Tiepolo chiamato ad operare nell'Arcivescovado di Udine nel 1726-1730.\nCappella di Sant'Andrea.\nAl complesso di villa appartiene anche la cappella di Sant'Andrea, costruita nel primo Settecento (1708) da Domenico Rossi e situata fuori dalla piazza quadrata addossata alla barchessa e alla porta orientale. L'edificio \u00e8 a pianta quadrata con angoli smussati (quasi un ottagono). La facciata, con timpano e due coppie di colonne laterali, \u00e8 ornata sul margine del frontone con statue e gruppi marmorei di Pietro Baratta. All'interno, nella sacrestia, due altari in marmo di Giuseppe Bernardi-Torretti e nell'aula altri due altari con pala in marmo lavorati a rilievo dello stesso Torretti.\nCollezioni ed esposizioni.\nVilla Manin contiene anche una zona museale di notevole interesse per il turista. Esposizione fissa \u00e8 una raccolta di carrozze antiche; alcune stanze sono state arredate con mobili d'epoca e con dipinti del Museo di Udine, compresa la cosiddetta Camera di Napoleone, in cui si ipotizza dorm\u00ec il generale francese all'epoca della firma del Trattato di Campoformio.\nLa villa ha ospitato importanti esposizioni di arte antica con nomi prestigiosi come quella gi\u00e0 citata su Tiepolo, i Longobardi, Sebastiano Ricci, Giovanni Antonio da Pordenone e altri, fino ad arrivare all'arte astratta di Kandinsky del 2003. Notevoli anche le mostre di antiquariato, i concerti e convegni.\nDal 2004 al 2008 Villa Manin \u00e8 stata \"Centro di Arte Contemporanea\", caratterizzata per una programmazione annuale che alternava mostre tematiche con artisti provenienti da tutto il mondo, collaborazioni con importanti musei internazionali, progetti di scultura nel parco, esposizioni dedicate ad artisti del territorio (Spazio FVG) e vari eventi collaterali. La direzione artistica era affidata a Francesco Bonami. Alcune mostre: \"Love Hate Da Magritte a Cattelan\" (2004); \"Il teatro dell Arte - Capolavori dalla collezione del museo Ludwig\"; \"Luna park arte fantastica - Sculture nel Parco\" (2005), \"Infinite Painting - Pittura Contemporanea e Realismo Globale\" (2006); Hiroshi Sugimoto (2007); \"God &amp; Goods\" (2008). In seguito ha ospitato molte altre mostre internazionali, dall'antologica di Giuseppe Zigaina (fino al 30 agosto 2009), alla mostra impressionista \"Da Courbet a Monet. La diffusione del Realismo e dell'Impressionismo nell'Europa Centrale e Orientale\" (dal 26 settembre 2009 al 7 marzo 2010), alla mostra \"Munch e lo spirito del nord. Scandinavia nel secondo ottocento\" (settembre 2010 - marzo 2011), alla mostra \"Espressionismo\" (settembre 2011 - marzo 2012). Da dicembre 2012 ad aprile 2013 ha ospitato la riedizione della mostra su Giambattista Tiepolo. \"Robert Capa - La realt\u00e0 di fronte\" \u00e8 stata invece la mostra presente da ottobre 2013 a febbraio 2014, seguita da \"Man Ray a Villa Manin\" (settembre 2014- febbraio 2015) e da \"Joan Mir\u00f3 - Soli di notte\" (ottobre 2015 - aprile 2016)."}
{"id": "905489", "revid": "78273", "url": "https://it.wikipedia.org/wiki?curid=905489", "title": "GICO", "text": ""}
{"id": "905492", "revid": "123992824", "url": "https://it.wikipedia.org/wiki?curid=905492", "title": "Fisarmonicista", "text": "Un fisarmonicista \u00e8 un musicista che suona la fisarmonica in ognuna delle sue varianti e pu\u00f2 suonare, a seconda dello strumento usato, praticamente tutti i generi musicali.\nEsistono diverse tipologie di strumento in base alle caratteristiche della tastiera destra (a bottoni con diverse disposizioni, oppure a pianoforte) e della sinistra, che si pu\u00f2 suddividere in tradizionale con bassi e accordi precomposti (le prime due file sul davanti dello strumento suonano note singole limitate ad una ottava, le restanti accordi precomposti) oppure a bassi sciolti (ogni tasto suona una singola nota) che possono esser disposti in vario modo (per quinte, per terze minori, tipo bajan e cos\u00ec via). In tutte le fisarmoniche il suono viene emesso grazie al movimento del mantice che, aspirando e comprimendo, fa muovere l'aria nello strumento e vibrare le ance: tipicamente, nella fisarmonica il suono con mantice in apertura e quello con mantice in chiusura \u00e8 identico. \nUn fisarmonicista professionista generalmente \u00e8 specializzato in una delle varianti, ognuna delle quali presenta pregi e difetti.\nFamosissimo fisarmonicista a piano \u00e8 Peppino Principe, vincitore nel 1946 del Referendum jazz come \"Miglior Fisarmonicista Jazz\", e nel 1961 dell'\"Oscar Mondiale della Fisarmonica\", massimo riconoscimento internazionale del suddetto strumento. Altro fisarmonicista italiano distintosi per la stessa onorificenza fu Gervasio Marcosignori, originario di Castelfidardo ed assiduo consulente dell'industria della Farfisa.\nA livello mondiale invece, altri grandi di questo genere sono stati gli statunitensi Art Van Damme e Frank Marocco, conosciuto come uno dei fisarmonicisti pi\u00f9 registrati al mondo.\nNell'immediato dopoguerra Gorni Kramer e Wolmer Beltrami con le loro frequenti esibizioni alla Radio e negli anni '50 con l'evento della TV si affermarono nell'olimpo della musica Jazz italiana.\nVerso la fine degli anni '40 la fisarmonica abbandon\u00f2 la veste di strumento popolare ed inizi\u00f2 un percorso \"classico\" e \"moderno\" fino a raggiungere, anni dopo, le pi\u00f9 alte vette del concertismo internazionale entrando cos\u00ec di diritto nell'insegnamento nei conservatori italiani. In Italia grande merito per la riqualificazione della fisarmonica come strumento classico (capace cio\u00e8 di suonare la musica classica) va a Salvatore di Gesualdo.\nMolti sono i musicisti, fisarmonicisti compositori italiani che contribuiranno a creare un repertorio originale e vanno ricordati: Lino Liviabella, Luigi Ferrari Trecate, Felice Fugazza, Franco Alfano, Vittorio Melocchi, Adamo Volpi, Emilio Cambieri, Luciano Fancelli, Wolmer Beltrami, Bio Boccosi, Italo Salizzato, Efrem Casagrande, Mario Barigazzi (Barimar), Francesco Palazzo e tanti altri.\nRoberto Giraldi detto \"Castellina\", \u00e8 stato uno dei pi\u00f9 apprezzati interpreti del sistema a bottoni. Ha composto brani come \"Il valzerone\" e \"Tutto Pepe\", era inoltre fondatore nonch\u00e9 componente della Castellina-Pasi, celebre orchestra di liscio che ha vinto due dischi d'oro nelle vendite, l'ultima nel 1978. Un altro importante interprete di questo sistema \u00e8 stato Gigi Stok, attivo soprattutto tra gli anni '60 e '90.\nBibliografia.\nAttilio Amitrano, \"Il Metodo per l'Armonica a Mantice di Don Giuseppe Greggiati\" del 1842, ed. La Grafica, Mori (TN), 2012 ISBN 9788897402114"}
{"id": "905494", "revid": "57342", "url": "https://it.wikipedia.org/wiki?curid=905494", "title": "Farmacologo", "text": ""}
{"id": "905496", "revid": "729019", "url": "https://it.wikipedia.org/wiki?curid=905496", "title": "Mura di Pisa", "text": "Le mura di Pisa erano la cinta muraria della citt\u00e0 di Pisa e sono il pi\u00f9 antico esempio in Italia di mura cittadine quasi completamente conservate.\nSono accertate almeno tre cerchie murarie, una romana, una altomedioevale e l'ultima a noi pervenuta, quella costruita al tempo della Repubblica di Pisa. In gran parte ancora presenti, circondano il centro storico della citt\u00e0 e sono parzialmente visitabili in quota.\nStoria.\nPeriodo altomedioevale.\nIn seguito alla caduta dell'Impero romano d'Occidente le citt\u00e0 furono pi\u00f9 libere di decidere sulla propria gestione e quindi se e come rafforzare le proprie difese e Pisa fu tra queste. La citt\u00e0 era probabilmente gi\u00e0 dotata di qualche fortificazione di epoca romana, tuttavia tra il V e IX secolo furono erette nuove mura che per\u00f2 non cingevano tutta la citt\u00e0, ma solo la parte residenziale, collocata tra i fiumi Arno e Ozzeri e lasciando fuori le terme e l'anfiteatro, pi\u00f9 a est, cos\u00ec come la zona commerciale posta a sud dell'Arno, zone che caddero in rovina e i cui edifici furono usati come cave di materiale da costruzione.\nDue erano gli ingressi principali: il primo, a sud affacciata sull'Arno, era la Porta Aurea dalla quale rientravano i Pisani vittoriosi dalle loro imprese per il mare; il secondo, a nord affacciato sull'Ozzeri, corrispondeva a quella che oggi \u00e8 nota come la Porta del Parlascio attraverso la quale passavano i personaggi illustri dell'epoca. La Porta Aurea, oggi del tutto scomparsa, era probabilmente ornata e doveva collocarsi a fianco della chiesa di San Salvatore in Port'Ori (al cui posto oggi vi \u00e8 la chiesa di Santa Maria dei Galletti).\nLa Porta del Parlascio invece \u00e8 tuttora visibile perch\u00e9 fu inglobata nelle successive mura del 1155. La porta, grande, possedeva delle decorazioni, tuttavia fu successivamente ridimensionata pi\u00f9 volte sotto il dominio fiorentino fino a chiuderla sul lato nord con un bastione, per aprire una nuova porta (Porta a Lucca) nelle immediate vicinanze.\nQuando nel 1155, sotto il consolato di Cocco Griffi si decise ad ampliare la cerchia di mura urbane, solo un piccolo tratto a nord venne a coincidere con quelle altomedievali, includendo solo la porta del Parlascio, mentre il resto venne comunque rifatto ex novo. Le mura preesistenti finirono con l'addossarsi alle case e divenire parte integrante di esse: sul lato est esse possono identificarsi col lato sinistro di Borgo Stretto. Infatti i borghi medioevali erano in genere piccoli centri abitati costruiti in prossimit\u00e0 di altri centri pi\u00f9 grossi, normalmente al di fuori dalle mura.\nNel 2016 in occasione degli scavi per il posizionamento di cassonetti interrati sono stati trovati i resti delle mura altomedievali nei pressi di Via Cardinale Maffi.\nIl tracciato altomedioevale.\nDall'angolo sudorientale in senso antiorario:\nPorta a mare e Porta Buoza esistono tuttora nella cinta muraria repubblicana, ma non coincidono con quelle pi\u00f9 antiche di cui per\u00f2 hanno ereditato il nome. La Porta Santo Stefano esiste tutt'oggi nella cinta muraria, ma venne chiusa durante il dominio fiorentino.\nPeriodo repubblicano.\nGradualmente con la rinata importanza di Pisa e dei suoi commerci marittimi, si svilupparono nuovi quartieri con case, chiese e monasteri, specialmente a est e a nord-est, ma anche a ovest nella zona paludosa del fiume Ozzeri; inoltre sulla sponda sinistra esisteva una citt\u00e0 satellite, dove si stabilirono liberamente genti di ogni provenienza e religione, lavorando nelle rimesse per carovane, nelle aree di stoccaggio merci e in altre attivit\u00e0 commerciali e manifatturiere.\nLe mura repubblicane furono iniziate nel 1155 sotto il consolato di Cocco Griffi. La delibera della costruzione delle nuove mura avvenne in un periodo di grande prosperit\u00e0 economica e si procedette senza particolare urgenza essendo previsto fin dall'inizio un tempo di realizzazione attorno ai quindici-vent'anni. Furono impiegati diversi tipi di pietra, che creano tuttora vivaci effetti cromatici, dal bianco in basso al rosato nelle merlature, con bozze regolari e ben squadrate (una prerogativa che ha rarissimi esempi analoghi a quell'epoca), e si cre\u00f2 un recinto su entrambe le sponde dell'Arno che includeva 185 ettari di terreno, per un perimetro di circa sei chilometri, uno spessore medio di due metri e venti e un'altezza media di undici metri. Le mura definirono inoltre una nuova impostazione urbanistica pianificata, con l'asse Borgo-Via di Ponte Vecchio e l'Arno a dividerla in quattro settori quadrangolari.\nLungo le mura vennero innalzate alcune torri difensive (la torre di Santa Maria, la torre di Sant'Agnese e la torre del Leone) e le antiche porte, alcune nuove e altre in corrispondenza di quelle del tracciato altomedievale.\nPeriodo fiorentino.\nDopo la conquista fiorentina, in una prima fase dell'inizio del XV secolo al 1494 e successivamente nel corso del XVI secolo, le mura vennero restaurate dai Medici e vennero costruiti nuovi bastioni e fortezze che fossero adeguati alle nuove tecniche militari delle armi da fuoco. Le nuove costruzioni furono il bastione del Barbagianni in un punto gi\u00e0 pesantemente bombardato dalle truppe di Luigi XII in aiuto di Firenze, la cittadella nuova come avamposto militare fiorentino (demolendo un intero quartiere residenziale), la torre Guelfa nella zona della terzanaia, il bastione del Parlascio a guardia dell'ingresso a nord della citt\u00e0 e il bastione Stampace a sud ovest.\nNel 1626 vennero costruite delle fortificazioni alla moderna a ridosso delle mura, con bastioni di terra, spalti e strade coperte, strutture oggi scomparse.\nDemolizioni del XX secolo.\nNel XX secolo, con l'autorizzazione dell'allora soprintendenza di Pisa, alcuni tratti delle mura vennero abbattuti per ragioni urbanistiche e di viabilit\u00e0. Ad esempio nel 1929 fu abbattuto il tratto tra via Bonanno Pisano e via Paolo Savi per fare spazio all'ospedale Santa Chiara in fase di ampliamento, ma gi\u00e0 da alcuni anni si stavano abbattendo diversi tratti per diverse esigenze. La prima demolizione fu quella nel 1864 della porta San Gilio per creare una piazza che fungesse da porta di accesso alla citt\u00e0, l'odierna Piazza Vittorio Emanuele II. Successivamente furono abbattuti i tratti lungo via Benedetto Croce per dare aria al quartiere e in via Nino Bixio nei pressi della Chiesa di San Paolo a Ripa d'Arno per far passare la tranvia di Pisa. Un'altra demolizione fu quella di un tratto di mura e del bastione della Fortezza San Gallo per fare spazio alla rampa di accesso al nuovo ponte della Vittoria. Oltre alle demolizioni alcune parti subirono danni durante la seconda guerra mondiale. Alla fine del conflitto mondiale la lunghezza complessiva delle mura, dai 7\u00a0km di mura di ridusse cos\u00ec a 5,5\u00a0km.\nNell'ultimo scorcio del Novecento le mura pisane sono state danneggiate dallo smog che ne ha causato l'imbrunimento e dal diffondersi di numerosi rampicanti, quali l'edera, che ne hanno compromesso la stabilit\u00e0 con rischio di crollo di alcune parti. Inoltre, molti proprietari di lotti di terreno confinanti con le mura hanno costruito, nel corso degli anni, una lunga serie di superfetazioni, quali garage, magazzini e baracche, in adiacenza ai paramenti murari duecenteschi.\nRestauro e camminamento in quota.\nA partire da gennaio 2012 \u00e8 iniziato il restauro dei tratti a nord e nord est, la riqualificazione dei terreni adiacenti, il cosiddetto \"pomerio\" e il ripristino dei camminamenti in quota realizzato grazie ai fondi del PIUSS e che \u00e8 terminato alla fine del 2016. Alcune critiche al restauro sono state mosse dall'architetto Massimo Carmassi, direttore dell'Ufficio Progetti di Pisa dal 1974 al 1990, che denuncia la troppa invasivit\u00e0 dell'intervento; in particolare, vengono citati gli stucchi in malta bianca, materiale inadatto per tali restauri, il tamponamento parziale dei merli con inserti in laterizio e l'impatto visivo delle ringhiere a protezione del camminamento.\nDal 2013, in giorni specifici a discrezione dell'amministrazione comunale, \u00e8 stato possibile accedere ai camminamenti sulle mura nei tratti via via ultimati, mentre a partire dal 18 maggio 2018 le mura sono regolarmente aperte alle visite.\nIl camminamento aperto \u00e8 lungo 3,1\u00a0km e va dalla torre di Santa Maria a Piazza del Rosso, lungo tale tratto i punti di accesso sono presso la torre piezometrica del complesso Marzotto (vicino alla porta Pacis) e presso Piazza delle Gondole.\nCaratteristiche.\nLe mura avevano una lunghezza complessiva di poco meno di 7\u00a0km e sono alte in media 11\u00a0m con 2\u00a0m sotto terra. La composizione delle mura \u00e8, nella parte pi\u00f9 antica, di grossi blocchi di panchina di provenienza livornese mentre nel resto \u00e8 un misto di diversi materiali di cui nella parte grigia inferiore sono presenti calcari di San Giuliano Terme e nella parte rosata superiore conci squadrati di breccia di Asciano.\nIl tracciato attuale.\nDall'angolo sudorientale in senso antiorario:"}
{"id": "905497", "revid": "1226", "url": "https://it.wikipedia.org/wiki?curid=905497", "title": "Dischi volanti", "text": ""}
{"id": "905498", "revid": "438678", "url": "https://it.wikipedia.org/wiki?curid=905498", "title": "Simbolo nonterminale", "text": ""}
{"id": "905499", "revid": "339392", "url": "https://it.wikipedia.org/wiki?curid=905499", "title": "Cylon", "text": ""}
{"id": "905503", "revid": "36426", "url": "https://it.wikipedia.org/wiki?curid=905503", "title": "San Paolo a Ripa d'Arno", "text": ""}
{"id": "905504", "revid": "115666984", "url": "https://it.wikipedia.org/wiki?curid=905504", "title": "David di Donatello 1977", "text": "La cerimonia di premiazione della 22\u00aa edizione dei David di Donatello si \u00e8 svolta il 23 luglio 1977 al teatro antico di Taormina."}
{"id": "905505", "revid": "72396", "url": "https://it.wikipedia.org/wiki?curid=905505", "title": "Blinis", "text": ""}
{"id": "905506", "revid": "339392", "url": "https://it.wikipedia.org/wiki?curid=905506", "title": "Noirfest", "text": ""}
{"id": "905509", "revid": "919135", "url": "https://it.wikipedia.org/wiki?curid=905509", "title": "Rappresentazione dei gruppi", "text": "La teoria delle rappresentazioni dei gruppi \u00e8 il settore della matematica che studia le propriet\u00e0 dei gruppi attraverso le loro rappresentazioni come trasformazioni lineari di spazi vettoriali. La teoria delle rappresentazioni riveste grande importanza, in quanto consente di ridurre molti problemi di teoria dei gruppi a problemi di algebra lineare, area della matematica per la quale sono ben conosciuti risultati generali e sono disponibili algoritmi dotati di efficienti implementazioni. La teoria delle rappresentazioni dei gruppi \u00e8 molto importante anche in fisica, in particolare perch\u00e9 viene usata per descrivere come il gruppo di simmetria di un sistema fisico influenza le soluzioni delle equazioni che reggono il sistema stesso.\nSi possono definire delle rappresentazioni anche per altre strutture matematiche, come per le algebre associative, le algebre di Lie e le algebre di Hopf; in questa voce con \"rappresentazioni\" e \"teoria delle rappresentazioni\" ci si riferir\u00e0 solo a rappresentazioni dei gruppi.\nL'espressione \"rappresentazione di un gruppo\" viene utilizzata anche in una accezione pi\u00f9 generale come \"descrizione\" di un gruppo inteso come gruppo di trasformazioni di una configurazione di oggetti matematici. In maniera pi\u00f9 formale, una \"rappresentazione\" del gruppo \"G\" \u00e8 un omomorfismo di \"G\" nel gruppo degli automorfismi degli oggetti. Se si tratta di uno spazio vettoriale abbiamo una \"rappresentazione lineare\". A volte si usa il termine \"realizzazione\" per la nozione generale e si riserva il termine \"rappresentazione\" al caso speciale delle rappresentazioni lineari. In questa voce si tratta per lo pi\u00f9 la teoria delle rappresentazioni lineari; l'accezione generale viene descritta nell'ultima sezione.\nBranche della teoria delle rappresentazioni dei gruppi.\nLa teoria delle rappresentazioni dei gruppi si divide in diverse sottoteorie a seconda del tipo di gruppo a cui si riferisce. Analizzandole nel dettaglio le varie teorie sono abbastanza diverse, ma alcuni concetti ed alcune definizioni di base sono simili. Le sottoteorie principali riguardano i tipi di gruppi che seguono.\nLa teoria delle rappresentazioni dipende fortemente anche dal tipo di spazio vettoriale sul quale il gruppo agisce. Innanzitutto c'\u00e8 una distinzione tra le rappresentazioni finito-dimensionali e quelle infinito-dimensionali. Nel caso infinito-dimensionale le strutture supplementari sono molto importanti (ad esempio si deve distinguere se lo spazio sia o meno uno spazio di Hilbert o uno spazio di Banach).\nRisulta molto importante il tipo di campo sul quale viene definito lo spazio vettoriale. Il pi\u00f9 rilevante \u00e8 il campo dei numeri complessi. Importanti sono anche il campo dei numeri reali, i campi finiti e i campi dei numeri p-adici. In generale i campi algebricamente chiusi sono pi\u00f9 semplici da maneggiare rispetto a quelli non algebricamente chiusi. Significativa \u00e8 anche la caratteristica del campo; molti teoremi dei gruppi finiti dipendono dalla caratteristica del campo e non fanno distinzione sull'ordine del gruppo.\nDefinizioni.\nUna rappresentazione di un gruppo \"G\" su uno spazio vettoriale \"V\" su un campo \"K\" \u00e8 un omomorfismo di gruppi da \"G\" a GL(\"V\"), ovvero un gruppo generale lineare su \"V\".\nIn altre parole una rappresentazione \u00e8 una mappa:\ntale che\nIn questo caso \"V\" viene chiamato spazio di rappresentazione e la dimensione di \"V\" viene chiamata dimensione della rappresentazione. \u00c8 consuetudine riferirsi a \"V\" stesso come rappresentazione quando l'omomorfismo risulta chiaro dal contesto (e spesso anche quando non lo \u00e8).\nNel caso in cui \"V\" abbia dimensione finita pari ad \"n\" si \u00e8 soliti scegliere una base per \"V\" ed identificare GL(\"V\") con GL (\"n\", \"K\"), il gruppo delle matrici invertibili \"n\" \u00d7 \"n\" sul campo \"K\".\nIl nucleo o kernel di una rappresentazione formula_3 di un gruppo \"G\" \u00e8 definito come il sottogruppo normale di \"G\", la cui immagine su formula_3 \u00e8 la trasformazione identit\u00e0:\nUna rappresentazione fedele si ha quando l'omomorfismo \"G\" \u2192 GL(\"V\") \u00e8 iniettivo, cio\u00e8 \u00e8 quello il cui kernel \u00e8 il banale sottogruppo {\"e\"} costituito solo dall'elemento identit\u00e0 del gruppo.\nDati due \"K\"-spazi vettoriali \"V\" e \"W\", due rappresentazioni:\ne\nvengono chiamate equivalenti o isomorfe se e solo se esiste un isomorfismo tra gli spazi vettoriali\ntale che per ogni \"g\" in \"G\"\nEsempi.\nConsideriamo il numero complesso \"u\" = e2\u03c0i / 3 che gode della propriet\u00e0 \"u\"3 = 1. Il gruppo ciclico \"C\"3 = {1, \"u\", \"u\"2} ha una rappresentazione \u03c1 su C2 data dalle tre matrici:\nche forniscono \u03c1(1), \u03c1(\"u\") e \u03c1(\"u\"2) rispettivamente. Questa rappresentazione \u00e8 fedele perch\u00e9 \u03c1 \u00e8 una mappa uno a uno.\nUna rappresentazione isomorfa per \"C\"3 \u00e8 data da\nRiducibilit\u00e0.\nUn sottospazio \"W\" di \"V\" invariante sotto l'azione di gruppo viene detto \"sottorappresentazione\". Se \"V\" ha una sottorappresentazione propria non nulla, la rappresentazione si dice \"riducibile\". In caso contrario si ha una rappresentazione \"irriducibile\".\nSe la caratteristica del campo \"K\" non divide la cardinalit\u00e0 del gruppo, una rappresentazione di un gruppo finito pu\u00f2 essere decomposta in una somma diretta di sottorappresentazioni irriducibili (si veda il teorema di Maschke). Ci\u00f2 \u00e8 vero per le rappresentazioni sul campo dei numeri complessi.\nNell'esempio sopra, la rappresentazione data \u00e8 decomponibile in due sottorappresentazioni 1-dimensionali (date dai sottospazi span{(1,0)} e span{(0,1)}).\nGeneralizzazioni.\nRappresentazioni insiemistiche.\nUna \"rappresentazione insiemistica\" (nota anche come azione di gruppo o \"rappresentazione di permutazioni\") di un gruppo \"G\" su un insieme \"X\" \u00e8 data da una funzione \u03c1 definita da \"G\" a \"X\"\"X\", dall'insieme delle funzioni da \"X\" a \"X\", tali che per ogni \"g\"1, \"g\"2 in \"G\" e per ogni \"x\" in \"X\" sia:\nQuesta condizione e gli assiomi del gruppo fanno s\u00ec che \u03c1(\"g\") sia una biiezione (o permutazione) per ogni \"g\" in \"G\". Equivalentemente possiamo definire una rappresentazione di permutazioni come un omomorfismo di gruppo da G al gruppo simmetrico S\"X\" dell'insieme \"X\".\nPer avere maggiori informazioni si veda l'articolo su azione di gruppo.\nRappresentazioni in altre categorie.\nOgni gruppo \"G\" pu\u00f2 essere visto come una categoria con un singolo oggetto; i morfismi in questa categoria sono proprio gli elementi di \"G\". Data una categoria arbitraria \"C\", una \"rappresentazione\" di \"G\" in \"C\" \u00e8 una funzione da \"G\" a \"C\". Una funzione di questo tipo seleziona un oggetto \"X\" in \"C\" e un gruppo di omomorfismi da \"G\" in Aut(\"X\"), il gruppo di automorfismi di \"X\".\nNel caso in cui \"C\" appartenga a Vect\"K\", la categoria degli spazi vettoriali sul campo \"K\", questa definizione \u00e8 equivalente a una rappresentazione lineare. Allo stesso modo una rappresentazione insiemistica \u00e8 proprio una rappresentazione di \"G\" nella categoria degli insiemi.\nFacciamo un altro esempio con la categoria degli spazi topologici Top. Le rappresentazioni in Top sono omomorfismi da \"G\" al gruppo degli omeomorfismi di uno spazio topologico \"X\".\nVi sono altri due tipi di rappresentazioni strettamente collegate alle rappresentazioni lineari:"}
{"id": "905512", "revid": "1761611", "url": "https://it.wikipedia.org/wiki?curid=905512", "title": "Bang! (gioco di carte)", "text": "BANG! \u00e8 un gioco di carte con ambientazione western creato da Emiliano Sciarra ed edito dalla \"daVinci Editrice\".\nNel 2002 \"BANG!\" vinse il premio Best of Show a Lucca Comics &amp; Games nella sezione Miglior Gioco Italiano, mentre l'edizione statunitense pubblicata dalla Mayfair Games vinse nel 2004 l'Origins Award nelle categorie Best Traditional Card Game e Best Graphic Design of a Card Game or Expansion del 2003.\nStoria.\nLa concezione originale di \"BANG!\" risale a fine agosto 1999. A quel tempo Emiliano Sciarra stava cercando un gioco che riuscisse a coinvolgere i suoi parenti per le feste natalizie, e che quindi fosse semplice, coinvolgente e molto divertente. Contemporaneamente, essendo un assiduo giocatore del gioco di carte collezionabile \"\" con i propri amici, cercava un modo per riuscire a giocare a squadre quando al tavolo sono presenti un numero dispari di giocatori. Nella concezione originale non c'erano i ruoli e lo scopo era di guadagnare taglie eliminando gli altri giocatori. Ma poi, dopo pochi mesi, i due percorsi di ricerca ludica si incrociarono generando a fine 1999 il primo prototipo del gioco, molto simile a quello pubblicato dalla daVinci. La prima partita in assoluto di \"BANG!\" fu tenuta, secondo racconti dell'autore rilasciati pubblicamente pi\u00f9 volte, il 6 gennaio 2000 durante la festa per il compleanno del nonno, con alcuni parenti (fra cui la sorella Annalisa, che poi ricoprir\u00e0 un ruolo organizzativo all'interno della daVinci) attorno a un tavolo appartato.\nIl gioco fu poi presentato, pochi giorni dopo, ai soci del Circolo Scacchistico Civitavecchiese \"Luigi Valentini\", di cui Sciarra era fra i fondatori. Il gioco piacque a tal punto che per il giorno seguente i soci continuarono a scambiarsi SMS con la scritta \"BANG!\" a cui bisognava rispondere immediatamente con un altro SMS recante la dicitura \"Schivata!\" (il nome originale delle carte \"Mancato!\"), in ossequio al meccanismo principale del gioco. Per due anni i soci furono presi a tal punto dal gioco da trascurare di dedicarsi agli Scacchi per intavolare interminabili serie di partite che si protraevano fino all'alba. Il nome originale che Sciarra diede al gioco era \"Tombstone\", ma il nome \"BANG!\", osteggiato inizialmente dall'autore, fu ritenuto cos\u00ec immediato ed evocativo che alla fine fu utilizzato ufficialmente.\nA partire da met\u00e0 2000 Sciarra inizi\u00f2 a cercare editori disposti a pubblicare il gioco. Ma l'occasione si present\u00f2 solo nel dicembre 2001, quando Domenico Di Giorgio, gi\u00e0 fondatore dell'Associazione Novecentonovanta e della fanzine \"Un'Altra Cosa\" con cui collaborava spesso anche Sciarra, lo inform\u00f2 di aver fondato, assieme ad altri soci, una casa editrice di giochi da tavolo chiamata daVinci Editrice. Sciarra decise allora di proporre il suo gioco di carte. Secondo racconti dello stesso Di Giorgio e di Roberto Corbelli, allora presidente della daVinci, il gioco piacque a tal punto da scombussolare l'intero piano editoriale dell'azienda: fu deciso di fare di \"Bang!\" il primo gioco della daVinci. Il direttore artistico della daVinci, Stefano De Fazi, incaric\u00f2 il fumettista Alessandro Pierangelini dei disegni sulle carte. Pierangelini, De Fazi, Sciarra e Di Giorgio sono tutti di Civitavecchia e si conoscevano gi\u00e0 prima della fondazione della daVinci per i comuni interessi. La revisione delle regole inizi\u00f2 nel gennaio 2002. Il gioco fu disponibile al pubblico a partire da fine luglio dello stesso anno.\nNel gennaio 2008 l'editore cinese YOKA games pubblica il gioco , che utilizza le stesse meccaniche di \"Bang!\", ma che \u00e8 tematicamente basato su \"Il romanzo dei Tre Regni\" di Luo Guanzhong. Il gioco ha un enorme successo vendendo per 20 milioni di yuan nel 2009 e 100 milioni di yuan nel 2010 e viene ben presto esportato all'estero della Cina. La dvGiochi, tenta inizialmente ma senza successo di comporre amichevolmente il problema con la YOKA games, quindi fa causa con successo, prima a Honk Kong e poi a Shangai, ma non pu\u00f2 far nulla nella Cina continentale, dove il diritto d'autore sui giochi non viene riconosciuto. Quando la Yoka games esporta il gioco negli Stati Uniti, tenta nuovamente di bloccare la pubblicazione, ma il giudice ritenne la differenza d'ambientazione (da Far West alla Cina leggendaria) sufficiente a rendere \"Legend of Three Kingdoms\" (nome dell'edizione statunitense) un gioco differente.\nDifferenze con il prototipo originale.\nBench\u00e9 il funzionamento del prototipo originale sia molto simile al gioco pubblicato, ci sono nondimeno alcune differenze che mirarono a standardizzare il prodotto a un semplice mazzo di carte e semplificare il meccanismo. Ecco le principali differenze:\nIl regolamento.\nComincia a giocare lo sceriffo; e al proprio turno un giocatore pesca due carte e pu\u00f2 giocare quante carte vuole, eccetto per le carte \"Bang!\" di cui se ne pu\u00f2 giocare solo una. Gli effetti delle carte sono descritti mediante simboli e possono permettere di rubare una carta dalla mano di un giocatore, obbligare un giocatore a scartare una carta, mettere in prigione un personaggio, cambiare la distanza relativa rispetto agli altri giocatori oppure cambiare la distanza a cui si pu\u00f2 sparare.\nLe carte \"Bang!\" permettono di sparare ad un altro giocatore purch\u00e9 sia nel raggio di tiro della propria arma. Ogni giocatore \u00e8 considerato ad una distanza relativa di \"1\" rispetto ai due giocatori che gli siedono a fianco, a distanza relativa \"2\" rispetto a quelli che siedono al posto successivo e cos\u00ec via, sempre contando per la via pi\u00f9 breve. Si possono colpire gli avversari a distanza \"2\" avendo un'arma con gettata superiore come la Schofield, o utilizzando carte come Mirino che riducono la distanza tra i giocatori. Ogni personaggio \u00e8 sempre considerato come armato con una Colt. 45 che gli permette di colpire bersagli a distanza 1. Se il bersaglio ha una carta \"Mancato\" la pu\u00f2 giocare ed evitare di essere colpito, altrimenti perde un proiettile (cio\u00e8 un punto-vita). Quando un personaggio perde l'ultimo proiettile \u00e8 eliminato dal gioco.\nLa carta \"Birra\" pu\u00f2 essere usata per recuperare un punto-vita. Un personaggio non pu\u00f2 avere pi\u00f9 punti vita di quelli con cui ha iniziato il gioco.\nAlla fine del proprio turno, un personaggio deve scartare le carte in eccesso del numero di pallottole che ha il suo personaggio in quel momento. Il gioco continua in senso orario fino a che lo Sceriffo \u00e8 eliminato oppure fino a che tutti i fuorilegge e il rinnegato sono stati eliminati.\nPreparazione.\nAl gioco possono prendere parte da quattro a sette giocatori (che diventano da tre a otto, tramite l'espansione \"Dodge City\"). Ad ogni giocatore viene assegnata coperta una carta ruolo e una carta personaggio. I ruoli a seconda del numero di giocatori sono:\nTutti i giocatori rivelano il proprio personaggio, ma mantengono segreto il loro ruolo, eccetto che per lo sceriffo. Ogni giocatore riceve un numero di proiettili pari a quello dei suoi punti vita, lo sceriffo ne riceve uno in pi\u00f9.\nVittoria.\nLe condizioni di vittoria del gioco cambiano al variare del ruolo:\nRegole speciali per 3 giocatori.\nI ruoli sono vice, fuorilegge e rinnegato e sono tutti visibili. Per vincere il vice deve eliminare il rinnegato, il rinnegato deve eliminare il fuorilegge ed il fuorilegge deve eliminare il vice. Il vice inizia il gioco. Si vince non appena si raggiunge il proprio obiettivo, ma si deve eliminare di persona il proprio bersaglio, altrimenti l'obiettivo per i sopravvissuti diventa quello di restare l'ultimo personaggio in vita.\nQuando si elimina un altro giocatore, si pescano subito 3 carte dal mazzo. La Prigione pu\u00f2 essere giocata su chiunque. Come sempre la Birra non ha effetto quando si rimane solo in due.\nRegole speciali per 8 giocatori.\nOgni Rinnegato gioca per conto proprio e vince solo se rimane l'ultimo giocatore in vita, quindi se si arriva con lo sceriffo da solo contro i due rinnegati e lo sceriffo viene eliminato per primo, la vittoria va ai fuorilegge.\nStrategia.\nLo sceriffo deve ripulire la citt\u00e0 dai fuorilegge e dal rinnegato. Il compito \u00e8 relativamente semplice in una partita a 4 giocatori, poich\u00e9 deve di fatto sparare a tutti gli altri, ma la cosa si fa pi\u00f9 complicata quando i giocatori aumentano, ed entrano in gioco i vicesceriffi in incognito. Sparando nel gruppo si rischia adesso di accanirsi contro uno di loro, e lo Sceriffo, quando uccide un suo vice, perde, oltre ad un comodissimo alleato, tutte le sue carte, in mano e in gioco, per una regola speciale.\nI Fuorilegge possono adottare due tattiche diverse, entrambe efficaci ma molto rischiose. La prima consiste nel nascondersi nell'ombra, magari uccidendosi a vicenda per guadagnare taglie, e arrivare poi a freddare lo sceriffo da soli, senza alcun alleato. La seconda invece consiste nel fare l'esatto contrario: sparare allo sceriffo, e farsi subito riconoscere come fuorilegge, coalizzandosi con gli altri giocatori che ricoprono lo stesso ruolo contro il Rinnegato e il braccio armato della legge (lo sceriffo e i suoi vice, se ce ne fossero).\nI vicesceriffi devono ovviamente iniziare a sparare ai fuorilegge non appena questi si rivelano e proteggere lo sceriffo a tutti i costi, anche con la loro stessa vita, sfruttando il fatto di essere \"in incognito\" ma cercando di far capire subito allo sceriffo quello che sono, cio\u00e8 i suoi alleati contro i fuorilegge.\nIl rinnegato vuole diventare il nuovo sceriffo, e per farlo deve rimanere l'ultimo in gioco, assieme allo sceriffo (altrimenti, anche se sono stati eliminati, vincono i fuorilegge) e ucciderlo. Ovviamente, ci\u00f2 significa che deve fare il doppio gioco e possibilmente fingersi un \"innocente\" vicesceriffo, cos\u00ec da sparare sui fuorilegge senza attirarsi addosso il fuoco dello sceriffo.\nEspansioni.\n\"High Noon\" (Mezzogiorno di fuoco).\nUn mazzo di 13 carte (pi\u00f9 2 carte speciali pubblicate successivamente nell'edizione della pallottola, per un totale di 15 carte) che vengono tenute dallo sceriffo. Le carte non sono fatte per essere giocate da un giocatore in particolare; lo sceriffo rivela la carta in cima al mazzo all'inizio di ciascuno dei propri turni, e gli effetti della carta si applicano a tutti i giocatori, fino al successivo turno dello sceriffo. Pu\u00f2 succedere che i personaggi perdano le loro abilit\u00e0 speciali oppure i giocatori possano trovarsi a pescare una carta in meno all'inizio del turno. Oppure le carte \"Bang!\" possono essere vietate, come pure le carte \"Birra\";\n\"Dodge City\".\nUn set di 15 nuovi personaggi e 40 nuove carte da giocare, vengono introdotte le carte a bordo verde e un secondo rinnegato, portando il totale dei giocatori massimi a otto, oltre a nuove regole per poter giocare in tre;\n\"A Fistful Of Cards\" (Per Un Pugno Di Carte).\nEspansione simile a \"High Noon\", sono 15 nuove carte tenute dallo sceriffo. Ad ogni turno entra in gioco una carta, i cui effetti si applicano a tutti i giocatori. Alcune delle carte di questa espansione sono state create selezionando le idee proposte dai partecipanti ad un concorso pubblico appositamente indetto dalla casa editrice;\n\"Wild West Show\".\nEspansione uscita a maggio 2010 contenente 8 personaggi nuovi e 10 carte con uso simile ad \"High Noon\" ma differenti di attivazione (infatti non vengono attivate dallo sceriffo ad ogni giro ma da chiunque giochi una Diligenza o Wells Fargo non appena la gioca);\n\"Gold Rush\".\nEspansione presentata al Lucca Comics and Games 2011. Questa espansione composta da 24 carte equipaggiamento e 8 personaggi introduce un negozio per comprare carte aggiuntive (attraverso l'uso di 30 pepite di plastica), ed un meccanismo per far giocare anche i giocatori eliminati fino a fine partita (pistoleri ombra);\n\"The Valley of Shadows (La Valle delle Ombre)\".\nEspansione uscita inizialmente in esclusiva per la Repubblica Ceca e poi rivisitata dall'autore per il mercato internazionale. Composta da 8 nuovi personaggi e 16 carte da gioco \u00e8 stata presentata in anteprima a Essen- Spiel'14 in Germania e poi uscita a novembre 2014 anche in Italia;\n\"Armed &amp; Dangerous\".\nEspansione uscita a settembre 2017 contenente 8 personaggi nuovi e 28 carte. Alcune carte hanno il bordo arancione e sono usate o potenziate con dei segnalini Carica (32 nella confezione).\nContenuto delle espansioni.\nHigh Noon.\nCarte eventi di colore verde scuro nell'edizione originale diventate arancioni nelle edizioni successive.\nDodge City.\nCon questa espansione si pu\u00f2 estendere il gioco da 3 a 8 giocatori (aggiungendo un altro rinnegato).\nCarte di colore Marrone:\nCarte di colore blu:\nCarte di colore verde:\nCarte personaggio:\nA fistful of cards.\nCarte evento di colore blu scuro:\nWild West Show.\nCarte personaggio:\nCarte WWS (Wild West Show): Entrano in gioco parallelamente a quelle dei mazzetti \"High Noon\" o \"A Fistful of Cards\", ma si mettono in campo solo quando un qualsiasi giocatore gioca una Diligenza o un Wells Fargo e il loro effetto rimane finch\u00e9 non vengono sostituite da un'altra carta WWS. L'ultima carta del mazzo deve essere la carta Wild West Show che dura fino a fine gioco.\nGold Rush.\nIntroduce un mazzetto di carte equipaggiamento che viene tenuto separato dal mazzo normale di gioco. I giocatori possono comprare una delle tre carte equipaggiamento visibili pagandole con le \"pepite d'oro\", segnalini in plastica ambrata trasparente che possono essere ottenuti ferendo un altro giocatore o giocando una birra (in questo caso non si recuperano punti vita). In questo mazzetto sono presenti carte \"equipaggiamento\", alcune a bordo marrone, da giocare subito e scartare, e carte a bordo nero, da porre davanti a s\u00e9 e tenerle fino a che non vengono scartate o pescate da un altro giocatore. Un altro giocatore pu\u00f2 scartarle anche pagando il costo dell'equipaggiamento pi\u00f9 una pepita\nIl gioco presenta anche la modalit\u00e0 \"Pistoleri ombra\", che permette ai giocatori eliminati di tornare momentaneamente in gioco, durante il loro turno, pescare due carte, giocarle, scartare le eventuali rimanenti in mano ed a terra (compresi eventuali equipaggiamenti), e uscire nuovamente dal gioco, permettendo alla distanza tra giocatori vivi di diminuire man mano i giocatori vengono eliminati. Le pepite non vengono scartate quando un giocatore muore.\nIl rinnegato, una volta eliminato, gioca per la fazione che ha pi\u00f9 carte ruolo scoperte (la pi\u00f9 debole), ed in caso di parit\u00e0, con i fuorilegge. Una carta doubleface viene fornita allo scopo di identificare per chi gioca il rinnegato.\nSono presenti inoltre 8 nuovi personaggi.\nCarte equipaggiamento di colore marrone:\nCarte equipaggiamento di colore nero:\nPersonaggi:\nThe Valley of Shadows (La Valle delle Ombre).\nLa valle delle Ombre (in ceco: \"\u00dadol\u00ed St\u00edn\u016f\") \u00e8 un'espansione creata appositamente per il mercato ceco e slovacco dal distributore ALBI e dai contributi di diversi autori, che hanno partecipato mediante concorso. Le carte, selezionate e testate da Martin Bla\u017eko ed Emiliano Sciarra, sono state pubblicate in un pacchetto da 20 carte. Le carte non avevano inizialmente una traduzione ufficiale, ma erano visionabili presso il sito dell'autore. Solo due personaggi (Colorado Bill e Henry Block) sono stati ufficialmente pubblicati in Italia, nell'edizione del decennale.\nPersonaggi:\nCarte di colore marrone:\nCarte di colore Blu:\nArmed &amp; Dangerous.\nContiene, oltre a 8 nuovi personaggi e 6 carte del set base (per mantenere il mazzo bilanciato), 9 nuove \"carte potenziabili\" uniche a bordo marrone e 13 carte \"Dangerous\", che introducono delle nuove dinamiche di gioco grazie all'uso dei \"segnalini Carica\", rappresentati da 32 cubetti di plastica marroni. I segnalini Carica vengono posti in una riserva al centro del tavolo e permettono, con le modalit\u00e0 descritte sulle carte e sui personaggi, di potenziare o di attivare un effetto speciale di una carta, o di attivare l'abilit\u00e0 del personaggio.\nCarte Dangerous: sono carte a bordo arancione e vanno mescolate all'interno del mazzo da gioco in quanto hanno lo stesso funzionamento delle carte a bordo blu, ma con alcune regole differenti:\nCi sono 9 carte Dangerous soggette alle regole sopra descritte:\nLe \"armi Dangerous\" sono armi come quelle a bordo blu, ma con le regole delle carte Dangerous, quindi hanno un effetto speciale che pu\u00f2 essere attivato con i segnalini Carica solo giocando una carta \"Bang!\" (non vale per carte con effetto simile come \"Indiani!\", \"Gatling\", \"Pugno\", ecc.) e prima di verificarne l'esito (cio\u00e8 prima che l'avversario possa rispondere con un \"Mancato!\" o altre carte con effetto simile). Ci sono 4 armi Dangerous:\nLe \"carte potenziabili\" sono normali carte a bordo marrone il cui effetto pu\u00f2 essere potenziato spendendo i segnalini Carica riportati sulla carta. I segnalini Carica possono essere presi dal proprio personaggio e/o da carte Dangerous in gioco di fronte a s\u00e9 in qualsiasi combinazione, ricordando che, se i segnalini Carica su una carta Dangerous si esauriscono, questa va immediatamente scartata. Ci sono 9 carte potenziabili:\nPersonaggi:\nI segnalini Carica che attivano l'abilit\u00e0 del personaggio possono essere presi, oltre che dal personaggio stesso, anche dalle carte Dangerous in gioco di fronte a s\u00e8, mentre non \u00e8 possibile spostarli dal personaggio alle carte Dangerous in gioco, a meno di eccezioni esplicitamente scritte (ad esempio, \"Red Ringo\").\nCarte Speciali.\nNel 2007 \u00e8 stata pubblicata una versione deluxe del gioco chiamata \"BANG! La Pallottola!\", contenente carte del set base e delle prime tre espansioni, due carte personalizzabili (di cui una per un personaggio) ed alcune carte extra, oltre ad una stella da sceriffo.\nPersonaggi extra:\nCarte extra per \"High Noon\":\nTutti i giochi della linea BANG! Game System.\nNell'ottobre 2012 \u00e8 stato pubblicato un nuovo gioco,\" Samurai Sword\", basato sulle meccaniche di BANG! \u00e8 ambientato nel Giappone medievale. \"Samurai Sword\" presenta alcune novit\u00e0; l'innovazione principale \u00e8 l'assenza di eliminazione: grazie al sistema dei \"punti onore\" i giocatori partecipano fino al termine della partita. Nel 2013 \u00e8 stata pubblicata l'espansione \"Samurai Sword - Rising Sun\", con nuovi guerrieri, armi e carte.\nSempre nella linea BANG! Game System, a ottobre 2013, \u00e8 stato pubblicato \"BANG! The Dice Game\", un gioco di dadi che sfrutta il sistema di gioco di BANG!, dando al gioco un ritmo veloce e serrato. Nell'ottobre 2015 si aggiunge un nuovo gioco alla linea: \"Bang! The Duel\", un gioco pensato per due giocatori e viene presentato \"Bang! The Walking Dead\", il gioco classico ambientato per\u00f2 nel mondo degli zombie del famoso fumetto The Walking Dead.\nFra il 2016 e il 2017 vengono create le espansioni per BANG! The Dice Game \"(BANG! Old Saloon)\" e per BANG! The Duel (dove vengono aggiunte le plance per il gioco base). Esiste una versione deluxe di BANG, La Pallottola: edizione speciale in una confezione di metallo a forma di pallottola, che contiene le carte del gioco base, ben tre espansioni e una stella da sceriffo.\nCampionato Nazionale di BANG!\nOgni anno, a partire dal mese di febbraio, la casa editrice di BANG!, dV Giochi, organizza il Campionato Nazionale di BANG! con tornei che si svolgono in tutta Italia. Partecipare \u00e8 semplice: basta creare un account \"Giocatore\" sul sito ufficiale di BANG!, nella sezione dedicata (Campionato). Si pu\u00f2 prendere parte a un torneo gi\u00e0 presente in calendario, oppure organizzarne uno presso la propria citt\u00e0, in un luogo pubblico aperto a tutti.\nIl torneo \u00e8 costituito da una fase a punteggio, obbligatoria, e da una fase a duello, facoltativa. Nella fase a punteggio di un torneo di BANG! si usano le carte e i regolamenti del gioco base. Alla fase a punteggio segue una fase a duello, in cui si usano le carte e le regole del gioco BANG! the Duel. A discrezione dell\u2019Organizzatore e previa comunicazione ai partecipanti, il torneo pu\u00f2 concludersi con la fase a punteggio, senza svolgere la fase a duello. \nAl termine della fase a punteggio, l\u2019arbitro rende pubblica la classifica. I quattro giocatori col punteggio pi\u00f9 alto disputano due duelli semifinali (1\u00b0 contro 4\u00b0, e 2\u00b0 contro 3\u00b0) a eliminazione diretta. I vincitori dei duelli semifinali si sfidano in un duello finale per determinare 1\u00aa e 2\u00aa posizione. Il vincitore del torneo \u00e8 il giocatore che, per esito dei duelli, ha conquistato la 1\u00aa posizione in classifica.\nI quarti di finale, le due semifinali e la finale nazionale si svolgono pubblicamente a Lucca Comics &amp; Games, tra la fine di ottobre e l'inizio di novembre.\nAltri media.\nAl LuccaComics 2009 \u00e8 stato annunciato lo sviluppo, da parte della software house SpinVector e dalla societ\u00e0 di produzione Palzoun (che ha acquisito i diritti da DaVinci), del videogioco BANG!. Il prodotto, inizialmente previsto per l'inizio del 2010, venne poi ritardato e presentato per la prima volta al pubblico a Lucca Comics 2010 (dove erano giocabili le versioni PC, iPhone, iPad e Bada).\nIl videogioco \u00e8 stato distribuito inizialmente solo in single-player e in inglese sulle prime piattaforme tra la fine 2010 e l'inizio del 2011: per iPhone &amp; iPod touch e in versione HD per iPad (tramite App Store di Apple), per Samsung Bada (tramite Samsung Apps), per PC in direct download dal sito ufficiale e per Atom NetBook (tramite Intel AppUp) mentre a marzo 2011 \u00e8 stata pubblicata la versione per Symbian^3 (Nokia) tramite Ovi Store. Un'anteprima PSN \u00e8 stata presentata all'E3\u00a02011. \u00c8 prevista l'uscita anche su altre piattaforme non ancora comunicate ufficialmente (probabilmente Android, Mac, Linux e una console).\nIl videogioco \u00e8 attualmente disponibile in cinque lingue (inglese, italiano, francese, tedesco e spagnolo) e su Pc, Atom NetBook e iPad \u00e8 possibile giocare fino a 8 giocatori (sulle altre piattaforme solo fino a 5 anche se prevedono la modalit\u00e0 Pass-Play per permettere a pi\u00f9 persone di giocare in locale) e con gli aggiornamenti avvenuti sulle varie piattaforme fra ottobre e novembre 2011 include anche le carte giocabili dell'espansione \"Dodge City\", obiettivi, un pacchetto di personaggi sbloccabili e soprattutto la giocabilit\u00e0 online \"MultiCross\", ossia la possibilit\u00e0 di giocare on-line fra le varie piattaforme (attualmente sono escluse dal Multi-Cross le versioni Symbian^3 e Bada) in modo del tutto invisibile per il giocatore. L'aggiornamento alla versione MultiCross per tutte le piattaforme per cui viene distribuito \u00e8 gratuito, cos\u00ec come l'utilizzo del servizio di gioco online. Come si legge nelle FAQ del gioco, la politica di distribuzione delle espansioni sar\u00e0 diversa da quella del gioco cartaceo: infatti, le carte giocabili di Dodge City sono incluse gratuitamente nell'aggiornamento MultiCross, mentre i personaggi sono stati riorganizzati in pacchetti-espansione pi\u00f9 piccoli. Il primo pacchetto espansione di personaggi, incluso gratuitamente nell'aggiornamento MultiCross \u00e8 denominato \"Scavanger Pack\" e include Greg Digger, Herb Hunter e Vulture Sam. Il secondo pacchetto di espansione \u00e8 uscito (gratuitamente) durante le vacanze natalizie 2011 sulle varie piattaforme su cui \u00e8 gi\u00e0 presente il Multi-Cross; contiene un tavolo speciale e il personaggio Claus The Saint. Questi personaggi (e il tavolo natalizio speciale) sono sbloccabili attraverso il conseguimento di particolari obiettivi.\nInoltre, in occasione dei 150 dell'Unit\u00e0 d'Italia e della festa d'Indipendenza Americana sono state distribuite due versioni speciali lite del gioco (solo tramite AppStore) con dei personaggi speciali ma senza abilit\u00e0 (\u00e8 presente solo la modalit\u00e0 facile e non \u00e8 possibile il multi-player online)."}
{"id": "905513", "revid": "663330", "url": "https://it.wikipedia.org/wiki?curid=905513", "title": "David Yates", "text": "Ha ottenuto una grande notoriet\u00e0 grazie al suo ruolo di regista della seconda met\u00e0 della serie di film di Harry Potter.\nBiografia.\nInizi.\nYates ha avuto il desiderio di diventare un regista dopo aver visto il film \"Lo squalo\" di Steven Spielberg; quando aveva quattordici anni, la madre gli regal\u00f2 una videocamera. Inizi\u00f2 a realizzare piccoli filmati assieme al fratello Andrew, nei parchi locali. Ha studiato diritto, letteratura inglese e sociologia al \"St Helens College\" di Merseyside, dopodich\u00e9 si \u00e8 iscritto all'Universit\u00e0 dell'Essex ed in seguito ha frequentato la \"National Film and Television School\", di Beaconsfield.\nRegista.\nHa lavorato a lungo nella televisione britannica, principalmente per la BBC.\nIl primo incarico di rilievo \u00e8 stata la regia del film \"Harry Potter e l'Ordine della Fenice\", quinto capitolo della saga di Harry Potter, che \u00e8 uscito nelle sale di Europa e USA l'11 luglio 2007.\nIl successo del film ha spinto la Warner a proporre al regista di girare anche il sesto capitolo della saga, \"Harry Potter e il principe mezzosangue\" (uscito a luglio del 2009) e, successivamente ha diretto anche il settimo capitolo della saga \"Harry Potter e i Doni della Morte - Parte 1\" e \"Harry Potter e i Doni della Morte - Parte 2\", usciti rispettivamente nel 2010 e nel 2011.\nDopo il successo dei suoi film di Harry Potter, \u00e8 stato preso in considerazione per sostituire Guillermo del Toro come regista della trasposizione cinematografica de \"Lo Hobbit\" dopo l'abbandono del regista messicano. Nel 2014 dirige il pilot della serie tv \"Tyrant.\" Dopo cinque anni di lontananza dal grande schermo, Yates torna dietro la macchina da presa per dirigere \"The Legend of Tarzan\". Sempre nel 2016 \u00e8 uscito nei cinema \"Animali fantastici e dove trovarli\", primo di cinque prequel/spin-off di Harry Potter della sceneggiatrice J. K. Rowling. A novembre 2016 ha confermato che diriger\u00e0 anche gli altri quattro sequel del film."}
{"id": "905514", "revid": "2161050", "url": "https://it.wikipedia.org/wiki?curid=905514", "title": "Giovanni Botero", "text": "Biografia.\nNato in una famiglia di modeste condizioni economiche, all'et\u00e0 di 15 anni entr\u00f2 nel collegio dei Gesuiti di Palermo; fu poi in varie case dell'Italia centrale, fra cui nel Collegio Romano dove ebbe come compagno di corso Roberto Bellarmino. Pur essendo stimato quale poeta in versi in latino, forse a causa di un carattere difficile e da una tendenza alla polemica, nel 1561 dovette interrompere gli studi a Roma e fu inviato come insegnante in localit\u00e0 periferiche (ad Amelia e a Macerata). A Roma fu al servizio del giovane cardinale Federico Borromeo, del cui cugino, san Carlo, fu stretto collaboratore a Milano nel decennio precedente, impegnato nella riforma della diocesi, una volta uscito dalla Compagnia di Ges\u00f9 nel 1580. \nMor\u00ec all'et\u00e0 di 73 anni e fu sepolto a Torino nella chiesa dei Santi Martiri, retta dai gesuiti. La citt\u00e0 di Torino, nel 1860, gli ha dedicato una via.\nL'opera di Giovanni Botero.\nOccorre tenere presente sin dall'inizio che Giovanni Botero s'impegna nella sua nota opera dal titolo emblematico di \"Ragion di Stato\" - dieci agili libri di circa 300 pagine, ove rimedita le tesi esposte nel suo \"De Regia Sapientia\" - in quanto ritiene essenziale combattere il machiavellismo per poter riaffermare la stretta dipendenza di ogni potere politico dalla Religione e dalla Chiesa (fu segretario di Federico Borromeo) ed approfondire gli studi sulla \"Ragion di Stato\", principalmente al fine di individuare un pensiero politico-guida alternativo a quello cui si riferivano le tesi dei Riformatori (quello cio\u00e8 di Machiavelli e di Bodin). La controriforma, dunque, necessitava di un suo punto di riferimento in materia di \"scientia civilis\" (teoria politica), come aveva gi\u00e0 fatto presente Monsignor Minuccio Minucci.\nIl fine e, per alcuni aspetti, il metodo di Giovanni Botero pu\u00f2 solo apparentemente e \"prima facie\", richiamare quelli del Secretario Fiorentino [Niccol\u00f2 Machiavelli]: egli infatti considera lo stato come un dominio assoluto e stabile sui popoli, e la ragion di stato secondo lui altro non \u00e8 che l'insieme di tutti i metodi (\"i mezi\") e gli strumenti necessari e opportuni per conservare e gestire questo dominio. Ma in realt\u00e0, sia la sostanza del suo pensiero politico, che lo scopo ultimo cui esso \u00e8 indirizzato, sono decisamente divergenti, tanto che egli arriva a definire \"rea e falsa\" la Ragion di Stato machiavelliana e giunge a sostenere che il Principe, rispettoso dei precetti religiosi, non ha bisogno di leggere n\u00e9 Machiavelli n\u00e9 Tacito.\nSi comprende, allora, come la differenza principale del pensiero di Botero rispetto a quello di Machiavelli consista nell'importanza assegnata alla morale e alla religione come strumenti di governo e come sostanze della vera ragion di stato; l'uso spregiudicato di quella di natura machiavelliana, da parte del governante, dev'essere cio\u00e8 temperato dall'applicazione di virt\u00f9, quali la moderazione e la giustizia, e dalla considerazione non solo strumentale della religione. Ci\u00f2, infatti, conferisce allo stesso quella reputazione indispensabile per ottenere obbedienza dai sudditi. Egli, peraltro, afferma che solo \u00ab...i sudditi devoti e religiosi siano sudditi ubbidienti\u00bb. In questo senso Botero propone una ferma lotta alle eresie, che comportano dissidi fra i sudditi; lo stato deve essere confessionale e la ragion di stato comprende, al suo interno, la garanzia dell'ortodossia religiosa, la cui cura - nella divisione boteriana delle funzioni dello Stato - spetta alla Chiesa. \nUlteriore fondamentale differenza con il pensatore fiorentino \u00e8 l'importanza che Botero d\u00e0 all'economia e alla demografia come parametro per la misurazione della potenza di uno Stato. Egli, invero, non fu giurista e, conseguentemente, pose l'accento sull'interesse. Pienamente conscio dell'importanza della variabile economica, Botero prende ad esempio la Spagna, incapace di promuovere manifatture e attivit\u00e0 commerciali, come regno dalle risorse coloniali praticamente infinite, ma destinato ad essere relegato in secondo piano da Stati pi\u00f9 dinamici nel campo dello sviluppo e della crescita dell'agricoltura e delle attivit\u00e0 produttive interne. \nNell'ambito della polemica antieuropea, che port\u00f2, tra l'altro, a un'elaborazione del concetto di civilt\u00e0 in opposizione a ci\u00f2 che \u00e8 barbaro o selvaggio, Botero ha tratteggiato il processo di incivilimento come passaggio dall'idolatria alla coscienza religiosa cristiana, dalla pastorizia all'agricoltura, all'attivit\u00e0 industriale e commerciale; \u00e8 un processo che richiede, inoltre, il costituirsi di governi stabili e la promulgazione di leggi certe.\nCi sono anche cause storiche per questo emergere di un ideale di sovrano antieroico e antilaico. In un'epoca in cui il potere assoluto era giunto ad una definitiva affermazione, le doti necessarie ad un sovrano non sono quelle necessarie a conquistare un potere, ma soprattutto quelle atte a reggerlo saldamente e a conservarlo nel tempo. Bisogna ammettere per\u00f2, che lo Stato assoluto che andava affermandosi si presentava del tutto svincolato dalla morale, con l'imposizione di una politica cruda e realistica, lontana da ogni condizionamento o vuoto precetto intellettuale."}
{"id": "905515", "revid": "339392", "url": "https://it.wikipedia.org/wiki?curid=905515", "title": "Copa Am\u00e9rica 1959 (Argentina)", "text": ""}
{"id": "905517", "revid": "124453502", "url": "https://it.wikipedia.org/wiki?curid=905517", "title": "Cyber (sottocultura)", "text": "Cyber \u00e8 una cybercultura appartenente alla sottocultura complessa e diffusa in molti Stati del mondo, con differenze locali accentuate. Si articola su pi\u00f9 ambiti e mantiene centrale la simbiosi fra umani e tecnologia. Come approccio iniziale viene spesso posta - in modo semplicistico - a met\u00e0 strada fra la scena gotica e quella rave, con frange tendenti alla prima (\"cybergoth\") e altre storicamente vicine alla seconda (\"cyberkids\").\nOrigini ed evoluzione.\nLe origini della subcultura cyber sono varie e complesse, il risultato di pi\u00f9 componenti incontratesi fra la fine degli anni '80 e i giorni nostri. Gi\u00e0 durante la \"Second Summer of Love\" inglese che lanci\u00f2 la cultura rave si possono individuare personalit\u00e0 e crew (come la \"Mutoid Waste Company\") che incarnavano molti archetipi della letteratura cyberpunk di quegli anni. Mentre la cultura rave si espandeva fino alla met\u00e0 degli anni '90, essa si ramificava enormemente, e fra i vari risultati abbiamo la subcultura cyber, che seppe reinventarsi anche nel passaggio dai festival illegali ai club trance. \u00c8 in questo periodo che nasce la collaborazione fra la giovane marca \"Cyberdog\" e l'artista \"Dominic Elvin\", che vede fondere moda giapponese e atmosfere semi-industriali.\nNel frattempo la scena rave, raggiunto lo zenith di popolarit\u00e0, andava normalizzandosi e veniva accettata socialmente, perdendo il suo elemento dirompente; \u00e8 in questo periodo che in moto opposto, vediamo nascere da un lato la cultura teknival, dall'altro la cultura cyber come la conosciamo ora. Durante il primo decennio del nuovo millennio derivazioni commerciali della musica house e techno hanno eliminato ogni elemento \"subculturale\" dal circuito dei club nati nell'era di Ibiza, e come conseguenza la scena cyber ha preso maggiore coscienza ed ha accettato influenze stilistiche perfino dalla cultura gotica moderna. La complessit\u00e0 di questa evoluzione, ed il fatto che si sia sviluppata in un'epoca appena antecedente al Web 2.0, ha fatto s\u00ec che molti giovani, media e commentatori non abbiano chiare le origini e i confini della subcultura cyber.\nMusica.\nI cyber tendono a seguire una ampia gamma di generi musicali, purch\u00e9 elettronici. Fra i generi pi\u00f9 popolari figurano: hard trance, hard house, nu-nrg, futurepop, powernoize . Hanno buon seguito anche IDM, happy hardcore, psy trance, hardstyle e altro ancora.\n\u00c8 bene sottolineare che generi come il gothic rock, la darkwave da un lato; house e la musica techno dall'altro - non sono tipicamente cyber, e che altri come aggrotech sono connessi solo alla sfumatura cybergoth.\nLook.\nParticolarmente caratteristico \u00e8 il vestiario e gli accessori che i cyber sfoggiano nei loro club. \u00c8 caratterizzato da largo uso di materiali reattivi alle luci UV o fosforescenti. In aggiunta, sono molto diffusi i glowstick, usati come bracciali o per ballare, con effetti molto scenici (scie e vortici di luce nella penombra). A parte i colori fluo, sono molto usate tinte fredde come nero e bianco. Al riguardo bisogna specificare che ci sono notevoli variazioni da Paese a Paese: nel Regno Unito i colori acidi e luminosi prevalgono sul nero (rendendo evidente le origini comuni con la scena rave); in Germania il look \u00e8 invece pi\u00f9 simile a quello gotico moderno, con largo uso di pvc e una predominanza dei cybergoth.\nI vestiti hanno spesso un taglio innovativo e geometrico, i pantaloni sono molto larghi, si usano \"platform shoes\" e magliette aderenti. Diffusi anche i cosiddetti \"fluffies\" (scaldamuscoli con folto pelo artificiale) e i \"goggles\" (occhiali di tipo aviatore/motociclista, portati sulla fronte). Infine, sono comuni acconciature elaborate e sintetiche, costituite da extensions o dreads di plastica o lana colorata vivacemente.\nMarche famose nella scena sono ad esempio Cyberdog, Futurstate, PlastikWrap, Neon Blue e in Italia alcuni capi della Spacetrip.\nCultura.\nI basamenti della cultura \"popolare\" cyber sono: libri, manga e film. I libri sono perlopi\u00f9 del genere cyberpunk (con in testa Gibson, Sterling, Stephenson), che interroga l'evoluzione dei costumi sociali nel futuro prossimo, influenzati dal crescente ruolo della tecnologia. I manga, fra cui spicca la saga di \"Ghost in the Shell\", seguono le stesse linee della letteratura cyberpunk, ma vi aggiungono un aspetto estetico che ha influenzato molto la subcultura. La filmografia \u00e8 costituita sia da adattamenti cinematografici di opere cyberpunk o manga, sia da alcuni titoli pi\u00f9 tipicamente fantascientifici. Opere fondamentali come \"Tetsuo\" vengono considerate invece pi\u00f9 affini all'antecedente cultura Industrial; mentre come punto di giuntura fra il cyberpunk proprio e la fantascienza classica troviamo gli scritti di Philip K. Dick (fra cui \"Il cacciatore di androidi\"). Allo stesso modo, film come Blade Runner, girato da Ridley Scott, sono propriamente cyberpunk, ma \u00e8 stato sottolineato come la cultura cyber attuale si sia spinta oltre quest'ultimo - verso orizzonti meno distopici e dove l'elemento organico (\"biopunk\") cresce rispetto a quello robotico.\nIdeologia.\nA fianco di questa cultura, possiamo individuare un livello pi\u00f9 alto, anche se meno seguito. Esso \u00e8 dato dalla riflessione seria e costante sulla sopracitata simbiosi fra umani e tecnologia. I cyber che si interessano a questo aspetto della loro scena hanno spesso posizioni progressiste, anche se non necessariamente ottimistiche. Alcuni arrivano a sposare tesi transumaniste, accettando la manipolazione razionale del DNA umano, al fine di migliorare la specie e affrancarla dalla sua insita debolezza, altri, al contrario, esprimono forti critiche. L'immaginario cyber, \u00e8 infatti spesso contraddistinto da icone distopiche, eroi solitari che cercano di sopravvivere in un pianeta inquinato e piombato nel caos. Questo doppio approccio al futuro non deve stupire, ma far riflettere su un certo fatalismo insito nell'ideologia \"alta\" della subcultura.\nDiffusione.\nLa scena cyber, tipicamente composta da giovani fra i 15 e i 30 anni (ma con una vecchia guardia molto attiva sopra i 30) ha una diffusione a macchia nel mondo. Ha piena coscienza di s\u00e9 in Paesi come Regno Unito, Australia, Finlandia, in America Settentrionale e in Sudafrica. In Giappone tende a confondersi in modo particolare con la scena visual kei, con interpretazioni indigene a volte fraintese dagli stessi Occidentali come puriste. La situazione nel resto d'Europa e Sud America \u00e8 pi\u00f9 complessa: qui vi sono scene locali propriamente cyber ma quasi sempre sorpassate in numero dai cybergoth. Verso la fine del primo decennio del millennio, si assiste a una crescita della scena cyber propriamente detta anche in Spagna ed Italia; in quest'ultimo Paese si possono citare per la loro attivit\u00e0 la community \"wintermute.it\", e gli eventi targati \"La Nuit de Sade\", \"ElectroWorld\", \"Massive\" e \"POST APOCALISSE\"."}
{"id": "905518", "revid": "1543377", "url": "https://it.wikipedia.org/wiki?curid=905518", "title": "National Geographic (Italia)", "text": "National Geographic, anche abbreviato in Nat Geo, \u00e8 un canale televisivo tematico italiano a pagamento edito da Fox Networks Group Italy e disponibile nella piattaforma televisiva a pagamento Sky Italia. \u00c8 l'edizione italiana dell'omonimo canale televisivo presente in pi\u00f9 di 140 paesi del mondo in edizione localizzata.\nStoria.\nNational Geographic Channel divent\u00f2 disponibile per il mercato televisivo italiano dal 1\u00ba aprile 2000 sulla piattaforma televisiva Stream TV. In seguito alla chiusura di Stream TV e contestualmente alla nascita della piattaforma televisiva commerciale Sky, il 31 luglio 2003 National Geographic Channel viene inglobato in quest'ultima. \nIl 1\u00ba settembre 2004 venne lanciato National Geographic Channel +1.\nIl 10 luglio 2006 venne lanciato National Geographic Channel HD al canale 409 dello Sky Box HD, che inizialmente aveva una programmazione diversa da quella del canale principale. Il 19 luglio 2009 National Geographic Channel HD pass\u00f2 dal canale 409 al canale 402 e a partire dal 1\u00ba settembre 2009 ritrasmette la stessa programmazione di National Geographic Channel. Dall'8 novembre 2010 la versione HD, a seguito di una riorganizzazione della sezione \"Mondi e culture\", passa al canale 403.\nIl 15 novembre 2016 il canale sub\u00ec un rebrand e cambi\u00f2 nome in National Geographic.\nIl 1\u00ba giugno 2018 diventa disponibile anche sul digitale terrestre all'interno della piattaforma Mediaset Premium.\nIl 1\u00ba aprile 2020 diventa disponibile anche su Now TV insieme ai contenuti on demand di NatGeo+.\nDal 1\u00ba luglio 2020 il canale National Geographic non \u00e8 pi\u00f9 disponibile per i clienti Sky sul digitale terrestre.\nDal 9 settembre 2020 il canale \u00e8 visibile esclusivamente in HD sul satellite; tuttavia la versione SD del canale ha continuato a essere disponibile in streaming su Sky Go fino al 29 marzo 2021.\nContenuti.\nNational Geographic Channel trasmette documentari di ogni genere, da quelli sugli animali (\"Animali assassini\" e \"Animali D.O.C.\") a quelli drammatici (\"Quei secondi fatali\" e \"Indagini ad alta quota\") a quelli di scienza (\"Ai confini della scienza\" e \"Notizie dal pianeta Terra\"). In seguito alla nascita del canale National Geographic Wild, i documentari sugli animali si sono spostati. Raramente per\u00f2 vengono trasmessi documentari sul mondo animale. Le vecchie serie \"Mayday. Disastri aerei\" e \"Mayday, Scena del disastro\" sono state inglobate nella serie \"Indagini ad alta quota\".\nAltre versioni.\nNational Geographic +1.\nNational Geographic +1 \u00e8 la versione \"timeshift\" del canale che trasmette la programmazione di National Geographic posticipata di un'ora.\nNational Geographic HD.\nNational Geographic HD \u00e8 la versione in alta definizione di National Geographic."}
{"id": "905523", "revid": "115667006", "url": "https://it.wikipedia.org/wiki?curid=905523", "title": "David di Donatello 1978", "text": "La cerimonia di premiazione della 23\u00aa edizione dei David di Donatello si \u00e8 svolta il 1\u00ba luglio 1978 a Piazzale Michelangelo di Firenze."}
{"id": "905525", "revid": "124123", "url": "https://it.wikipedia.org/wiki?curid=905525", "title": "Paul Hermann M\u00fcller", "text": "Biografia.\nDopo essersi laureato nel 1925 lavor\u00f2 presso un'azienda chimica svizzera, dove nel 1939 scopr\u00ec le azioni insetticide del DDT, dimostrandone l'azione di contrasto alla malaria. Per questa scoperta venne insignito del Premio Nobel per la medicina nel 1948."}
{"id": "905528", "revid": "287204", "url": "https://it.wikipedia.org/wiki?curid=905528", "title": "Paul Hermann Muller", "text": ""}
{"id": "905529", "revid": "460535", "url": "https://it.wikipedia.org/wiki?curid=905529", "title": "Katana Film", "text": "La Katana film era una casa di produzione cinematografica costituita a Catania nel 1914 sull'onda della fondazione della grande societ\u00e0 di produzione Etna film.\nLa societ\u00e0.\nLa societ\u00e0, assieme alle consorelle Jonio Film e Sicula Film, venne costituita dall'avvocato catanese Gaetano Tedeschi e produsse diversi film fra i quali si ricordano \"Il latitante\" del 1915, interpretato da Desdemona Balistrieri, moglie dell'attore Angelo Musco, e \"Per te amore\" interpretato da Rosina Anselmi. Chiuse dopo un biennio.\nProduzione.\n\"Il latitante\" e \"La guerra e la moda\" (entrambi con la Balistrieri), della Sicula film, \"La fidanzata dell'Etna\", \"Pane nemico\" e \"Presentat'arm\", con Elvira Radaelli."}
{"id": "905532", "revid": "599013", "url": "https://it.wikipedia.org/wiki?curid=905532", "title": "Cappella musicale pontificia sistina", "text": "La Cappella musicale pontificia sistina \u00e8 un coro polifonico con sede nella Citt\u00e0 del Vaticano preposto all'accompagnamento musicale delle liturgie presiedute dal papa. \nStoria.\nPrima del trasferimento della sede papale ad Avignone (1309) la basilica di San Pietro in Vaticano possedeva pi\u00f9 cappelle Musicali, che avevano raggiunto grande prestigio, ma che in seguito decaddero rapidamente fino ad una quasi totale fatiscenza.\nCon il ritorno del papa a Roma, nel 1378, venne subito avvertita l'esigenza di rinnovare l'apparato musicale sacro. Il papa Sisto IV, a questa rinascita musicale romana, diede un preciso ordinamento, creando poco dopo la sua elezione (9 agosto 1471) un proprio \"Collegio dei Cappellani cantori\", primo nucleo della futura \"Cappella Sistina\" (le due parole \"Cappella Sistina\" siglano, nel tempo, una delle istituzioni corali pi\u00f9 prestigiose del mondo, anche se il nome ufficiale del coro \u00e8 quello di: \"Cappella Musicale Pontificia Sistina\").\nSar\u00e0 utile ricordare che il nome \"Cappella\" stava ad indicare il luogo dove venivano eseguite le musiche a carattere religioso (la Cappella Sistina): questo nome, poi, venne a definire \"il canto a cappella\", cio\u00e8 il canto polifonico eseguito in quel luogo. Il nome Sistina, invece risale a papa Sisto IV che organizz\u00f2 il servizio liturgico nell'oratorio (da lui fatto costruire e annesso al Palazzo Pontificio).\n\u00c8 appena il caso di ricordare che la Cappella Sistina (come oratorio) divenne, poi, anche famosa per gli affreschi sui lati, dovuti a famosi pittori: Perugino, Pinturicchio, Signorelli, Botticelli, Ghirlandaio, nonch\u00e9 per la parete di fondo con il memorabile Giudizio Universale e la \"Volta\" di Michelangelo.\nA documentazione di quanto detto, sar\u00e0 interessante sottolineare che ancora oggi i Cantori della Cappella Sistina solennizzano le funzioni papali, le quali, se un tempo per buona parte avevano luogo nella Cappella Sistina, oggi pi\u00f9 frequentemente avvengono nella basilica di San Pietro in Vaticano.\nIn San Pietro, durante le Cappelle Papali presiedute dal Papa, la Cappella Sistina \u00e8 situata (guardando dalla facciata) alla destra del baldacchino del Bernini, alla tribuna di Sant'Elena.\nNel 1898 don Lorenzo Perosi ottenne da papa Leone XIII il titolo di \"Direttore Perpetuo della Cappella Sistina\", ruolo che ricopr\u00ec fino alla morte. Nel 1956 gli succedette alla direzione del coro il maestro Domenico Bartolucci, gi\u00e0 chiamato qualche anno prima dallo stesso Perosi come vice maestro.\nEra dipendente dalla Prefettura della casa pontificia in seguito al regolamento approvato da papa Paolo VI l'8 agosto 1969.\nNel 1997 papa Giovanni Paolo II nomina maestro mons. Giuseppe Liberto. Il 16 ottobre 2010 \u00e8 stato nominato da papa Benedetto XVI quale maestro mons. Massimo Palombella, riconfermato nel 2015 da papa Francesco.\nIl 17 gennaio 2019, con lettera apostolica in forma di \"motu proprio\" di papa Francesco, la Cappella musicale \u00e8 stata inserita nell'Ufficio delle celebrazioni liturgiche del sommo pontefice il cui maestro, mons. Guido Marini, \u00e8 stato nominato responsabile e incaricato di redigere un nuovo statuto revisionando il regolamento vigente, mentre l'arcivescovo Guido Pozzo \u00e8 stato nominato sovrintendente all'economia della Cappella stessa. Il 10 luglio dello stesso anno, a seguito delle dimissioni di Palombella, viene nominato Maestro \"ad interim\" mons. Marcos Pavan, gi\u00e0 \"Magister puerorum\" sotto il direttorato di mons. Liberto.\nAttivit\u00e0 attuale.\nLa Cappella \u00e8 composta da venti cantori adulti e circa trentacinque \"pueri cantores\", preparati dal maestro direttore e \"Magister Puerorum\", Marcos Pavan.\nOltre al suo principale impegno nell'ambito delle liturgie papale, la Cappella \"Sistina\", sia nella sua completezza che con la sola sezione di voci bianche, svolge attivit\u00e0 concertistica in tutto il mondo, compatibilmente con le numerose celebrazioni del pontefice, attuando cos\u00ec un'opera di evangelizzazione attraverso il patrimonio storico della musica per la liturgia. \nSotto la direzione del maestro Massimo Palombella la Cappella \"Sistina\" ha iniziato a pubblicare in esclusiva con l'etichetta discografica Deutsche Grammophon.\nNel 2016 \u00e8 stata insignita del prestigioso premio internazionale Echo Klassik per il CD \"Cantate Domino\".\nI \"Pueri Cantores\".\nTralasciando le remote notizie riguardanti una scuola di fanciulli cantori organizzata da san Gregorio Magno nel VI secolo per le cerimonie papali, e che possiamo considerare un'antenata di quella attuale, possiamo ricordare che il Maestro Perosi, divenuto direttore della Cappella Sistina nel 1898, aveva introdotto nel coro fanciulli cantori, espellendone gli oramai esigui cantori evirati, affiancandoli ai falsettisti gi\u00e0 facenti parte del coro.\nQuesti \"pueri cantores\" non erano per\u00f2 a tutti gli effetti membri della Cappella Sistina in quanto solo all'occorrenza venivano chiamati a farne parte da altri cori della citt\u00e0 di Roma.\nI \"pueri cantores\" della Cappella Sistina nella attuale configurazione vennero istituiti ufficialmente nel 1956, con la nomina alla direzione della Cappella Musicale Pontificia Sistina del maestro Domenico Bartolucci, il quale provvide anche ad un generale riordino della secolare Istituzione vaticana.\nVenne cos\u00ec organizzata una scuola comprendente, inizialmente, l'ultimo anno della classe elementare e l'intera scuola media (solo da qualche anno \u00e8 stata aggiunta la quarta elementare). L'istruzione musicale dei \"pueri\" fu affidata per quasi quarant'anni a padri serviti Giovanni Maria Catena e Raffaele Maria Preite. In seguito alla morte di padre Catena, avvenuta nel 1992, il maestro Bartolucci affid\u00f2 l'incarico di \"Magister Puerorum\" al maestro Renzo Cilia il quale lavor\u00f2 in stretto contatto con lui fino al 1997. Nel 1998, anno successivo al suo insediamento, Giuseppe Liberto affid\u00f2 l'incarico a Marcos Pavan, Successivamente nel 2010 il direttore Massimo Palombella nomina Luciano Luciani e Adriano Caroletti Maestri dei Pueri fino al 2014, quando rientra in carica il Maestro Pavan coadiuvato dal vice Michele Marinelli.\nI \"pueri cantores\" vengono selezionati in II elementare, nella loro scuola d'origine, e chiamati successivamente ad un'audizione nella Sala Pio XII dove il Coro prova i brani da eseguire. I ragazzi scelti affrontano sei anni di canto (di cui uno preparatorio), dalla III elementare alla III media (voce permettendo). I ragazzi di V elementare entrano ufficialmente nel coro, dopo gli anni preparatori, il giorno di santa Cecilia in cui la classe entrante recita il giuramento ad alta voce nella basilica di Santa Cecilia in Trastevere.\nLa giornata dei \"pueri cantores\" si sviluppa cos\u00ec, dal luned\u00ec al venerd\u00ec:\nPersonalit\u00e0 legate al coro.\nTra i giovani fanciulli cantori del Coro della Cappella Sistina fecero parte tra gli altri anche Odoardo Ceccarelli, Beniamino Gigli, Nazzareno De Angelis, Alberto Sordi - che cant\u00f2 come soprano durante il pontificato di papa Pio XI e, sotto il pontificato di papa Giovanni XXIII, i fratelli Michetti che fondarono in seguito il gruppo musicale de \"i Cugini di Campagna\", nonch\u00e9 Giorgio Brandi, membro del medesimo gruppo.\nTra i cantanti lirici con una carriera pi\u00f9 o meno importante si possono citare il tenore Bruno Beccaria, considerato in Sistina tra i migliori contralti che i Pueri Cantores abbiano mai avuto, il tenore Gianni Bavaglio, il tenore Giuseppe Sabbatini, il basso Otello Felici, il baritono Pietro Spagnoli, il tenore Vittorio Grigolo ed il tenore Luciano Ganci. Secondo Francesco Cossiga tra i \"pueri cantores\" vi era, negli anni Trenta, anche un giovane Giulio Andreotti."}
{"id": "905535", "revid": "729019", "url": "https://it.wikipedia.org/wiki?curid=905535", "title": "Pezzi da caccia", "text": "I pezzi da caccia (o pezzi in caccia) sono cannoni navali, non necessariamente di grosso calibro, ma sempre con canne piuttosto lunghe per poter godere di una grande gittata. I pezzi da caccia per definizione furono quelli utilizzati tra la fine del XVII secolo e gli anni quaranta del XIX secolo, nell'epoca d'oro della navigazione a vela, ma anche sulle cannoniere a vapore usate nella guerra di secessione americana, come ad esempio la USS \"Carondelet\".\nDurante il XVIII secolo erano in genere cannoni lunghi in bronzo da 9 libbre (inglesi) o 8 libbre (francesi, olandesi e spagnoli), anche se non erano sconosciuti pezzi leggermente pi\u00f9 pesanti da 12 libbre (diffusi in Italia, uno dei quali \u00e8 esposto al museo navale di Barcellona), oppure costosissimi pezzi in ottone. Questi cannoni erano in grado di sparare a lunghe distanze, e venivano installati in postazione fissa a prua ed orientati in avanti. Furono chiamati pezzi da caccia dai francesi perch\u00e9 venivano utilizzati quando una nave si metteva in caccia, cio\u00e8 inseguiva un'altra nave, generalmente pi\u00f9 debole, che cercava di sfuggirgli. Il corrispondente pezzo a poppa, destinato a contrastare i pezzi in caccia, era chiamato \"pezzo (o cannone) in ritirata\".\nDurante la guerra navale nell'et\u00e0 della vela la maggior parte della potenza di fuoco di una nave si concentrava sui fianchi, nella bordata, come veniva denominato il fuoco di un intero bordo della batteria principale, e solo pochi cannoni (in genere 2) erano posizionati a prua o a poppa. Arrivati a distanza di tiro i pezzi da caccia sparavano per cercare di danneggiare le vele, l'alberatura o il sartiame della nave nemica; a distanze pi\u00f9 ravvicinate si utilizzavano due palle di ghisa incatenate per tranciare l'alberatura della nave e fermarne cos\u00ec la fuga. Il termine \"pezzo\" deriva dal linguaggio rozzo dei marinai che stava a significare il componente (o pezzo) fondamentale del cannone che era la canna in ghisa."}
{"id": "905537", "revid": "1543377", "url": "https://it.wikipedia.org/wiki?curid=905537", "title": "Mam Nay", "text": "Biografia.\nConsegu\u00ec la laurea nel 1956, ed ebbe come insegnante Son Sen, futuro leader del Partito. Negli anni sessanta Son Sen fu anche il suo direttore all\"'Institute de P\u00e9dagogie\" di Phnom Penh, dove Chan insegn\u00f2 scienze naturali.\nCominci\u00f2 la sua attivit\u00e0 politica quando era ancora direttore del collegio di Balaing, scrivendo opuscoli che incitavano alla rivoluzione. All'epoca il suo vicedirettore era Kang Kek Iew, futuro aguzzino dei Khmer rossi conosciuto con il soprannome \"Deuch\". Con quest'ultimo diresse alcune delle pi\u00f9 famigerate carceri delle aree controllate dalla guerriglia.\nQuando Pol Pot sal\u00ec al potere nel 1975, Chan diresse, insieme a \"Deuch\" e a \"Pon\", la prigione di Tuol Sleng, a Phnom Penh, quale crudele torturatore ed esperto di interrogatori.\nDopo la caduta del regime diresse, su ordine di Ny Korn, la prigione del \"Fronte 250\", riservata a miliziani Khmer rossi colpevoli di indisciplina e ai soldati vietnamiti fatti prigionieri.\nDisert\u00f2 nel 1996 insieme a Ieng Sary, e per alcuni anni visse nella stessa zona di quest'ultimo, coltivando cereali.\nNel 1999 il \"Far Eastern Economic Review\" sostenne che Chan fosse un poliziotto del Governo Regio nella regione di Pailin, provincia di Battambang, e che non fosse mai stato arrestato. Ma Chan si rese ben presto irreperibile, dal momento in cui fu catturato Deuch.\nNel 2002 viveva recluso nella zona occidentale del Paese.\nIn un'intervista a \"L'Express\" concessa nel 2002 ha dichiarato di non avere alcun rimorso per le sue efferate azioni."}
{"id": "905540", "revid": "88740", "url": "https://it.wikipedia.org/wiki?curid=905540", "title": "Jonio Film", "text": "La Jonio Film fu una casa di produzione cinematografica costituita a Catania nel 1914 sull'onda della fondazione della grande societ\u00e0 di produzione Etna film.\nLa societ\u00e0.\nLa societ\u00e0, assieme alle consorelle Katana film e Sicula film, venne costituita dall'avvocato catanese Gaetano Tedeschi e dur\u00f2 un biennio.\nProdusse diversi film interpretati dagli attori catanesi, tra cui Desdemona Balistrieri, moglie dell'attore Angelo Musco, Rosina Anselmi, Mariano Bottino ed Attilio Rapisarda. Tra i film prodotti si ricorda \"Valeria\" del 1916."}
{"id": "905543", "revid": "834", "url": "https://it.wikipedia.org/wiki?curid=905543", "title": "Georg Von Peurbach", "text": ""}
{"id": "905544", "revid": "438678", "url": "https://it.wikipedia.org/wiki?curid=905544", "title": "Saranno famosi (film)", "text": "Saranno famosi (\"Fame\") \u00e8 un film musicale del 1980 ideato e prodotto da David De Silva, diretto da Alan Parker, e scritto da Christopher Gore (con numerose modifiche introdotte dallo stesso regista). Il film segue le vicende di un gruppo di studenti negli anni di corso dell'istituto \"High School of Performing Arts\" di New York. Il film \u00e8 suddiviso in capitoli, che corrispondono alle audizioni, al primo, al secondo, al terzo ed al quarto ed ultimo anno di corso.\nNel 2009 \u00e8 stato realizzato un remake del film intitolato \"Fame - Saranno famosi\".\nTrama.\nPresso la prestigiosa \"High School of Performing Arts\" di Manhattan, New York, si stanno svolgendo le severissime audizioni per i nuovi corsi dell'istituto. Centinaia di giovani aspiranti cantanti, attori e ballerini si presentano davanti alla giuria, che assiste alle performance e ascolta le bugie su successi passati ed esperienze lavorative, che i ragazzi raccontano per poter essere ammessi.\nAlla fine delle selezioni, gli studenti ammessi alla scuola d'arte dovranno affrontare gli studi di tutte le discipline che li accompagneranno per i successivi quattro anni. Fra di loro: Leroy Johnson, ballerino in contrasto con gli insegnanti; la viziata ballerina Lisa Monroe; il musicista di umili origini Bruno Martelli; la dolce ma determinata attrice/cantante Coco Hernandez; la timida ed insicura attrice Doris Finsecker; l'\"intrattenitore\" Ralph Garcy; il timido ma talentuoso Montgomery MacNeil.\nAlla fine dei quattro anni, il corso si conclude con un saggio a cui partecipano tutti gli studenti (tranne Hilary che lascia la scuola), la cui personalit\u00e0, una volta usciti dalla scuola, sar\u00e0 profondamente cambiata.\nColonna sonora.\nLa colonna sonora di \"Saranno famosi\", realizzata da Lesley Gore e Michael Gore e pubblicata dalla Polygram Records, vinse l'Oscar alla migliore colonna sonora.\nSpin-off.\nIl successo di \"Saranno famosi\" ha generato uno spin-off televisivo \"Saranno famosi\" ed un musical, andato in scena al West End di Londra per dieci anni.\nLa prima serie cerca di riprendere i personaggi del film: Leroy Johnson, Coco Hernandez, Bruno Martelli, Montgomery MacNeil e gli insegnanti Benjamin Shorofsky e Elizabeth Sherwood. Le loro storie individuali e le rispettive caratterizzazioni per\u00f2 cambiano con lo sviluppo delle vicende narrate."}
{"id": "905546", "revid": "348618", "url": "https://it.wikipedia.org/wiki?curid=905546", "title": "Mike Mentzer", "text": "Biografia.\nMike Mentzer rappresent\u00f2 l'uomo della \u201crinascita\u201d del culturismo. Conosciuto tanto per la sua cultura e la sua adesione alla filosofia oggettivista di Ayn Rand, quanto per il suo fisico davvero impressionante, Mentzer acquista notoriet\u00e0 in primo luogo come campione di culturismo e successivamente come esperto del settore.\nClassificatosi decimo al \"Mr. America\" del 1971 \"AAU\", Mentzer viene successivamente in contatto con Arthur Jones, che a quel tempo stava promuovendo le sue teorie di allenamento basate sul principio del \u201cmeno \u00e8 meglio\u201d e la sua linea di attrezzi \"Nautilus\". Dall'amicizia e dal confronto con le teorie di Jones, Mentzer arriva a elaborare il principio di allenamento ad alta intensit\u00e0 \u201cheavy duty\u201d, fondato su brevi ma intense sessioni di allenamento sportivo, che ha esposto in numerosi articoli e in molti video e libri.\nNel 1976 Mentzer conquista il \"Mr. America IFBB\" e nel 1978 vince la categoria dei pesi massimi ai campionati mondiali dilettanti \"IFBB\" con un punteggio perfetto. L'anno successivo si classifica secondo dietro Frank Zane nel \"Mr. Olympia IFBB\". Nel 1980, dopo essere stato relegato alla quinta posizione al \"Mr. Olympia IFBB\", vinta poi dal famoso culturista Arnold Schwarzenegger, Mentzer abbandona le competizioni di culturismo e si dedica all'attivit\u00e0 di \"personal trainer\", continuando a scrivere per diverse riviste e pubblicando numerosi libri.\nNegli ultimi anni della sua vita Mike scopre di essere affetto da seri problemi di cuore. Il 10 giugno del 2001, il giorno dopo avere completato la registrazione del suo ultimo video di allenamento, Mike viene trovato morto dal fratello Ray, nell'appartamento che i due condividevano a Los Angeles. Aveva 49 anni. Due giorni pi\u00f9 tardi, Ray, che stava seguendo una terapia di dialisi per una malattia renale, fu trovato morto nello stesso appartamento."}
{"id": "905547", "revid": "286850", "url": "https://it.wikipedia.org/wiki?curid=905547", "title": "Messaggi subliminali", "text": ""}
{"id": "905549", "revid": "716642", "url": "https://it.wikipedia.org/wiki?curid=905549", "title": "St Patrick's Athletic Football Club", "text": "Il St Patrick's Athletic Football Club, meglio noto come St. Patrick's, \u00e8 una societ\u00e0 calcistica irlandese con sede nella citt\u00e0 di Dublino. Gioca nella FAI Premier Division, la prima divisione del calcio irlandese.\nIl club, fondato nel 1929, ha sede nel sobborgo dublinese di Inchicore e gioca le sue partite casalinghe al Richmond Park in tenuta bianco-rossa. Il soprannome pi\u00f9 ricorrente \u00e8 \"The Saints\" o \"Pats\".\nIl St. Patrick's ha vinto otto campionati, l'ultimo dei quali nel 2013, mentre nel 2014 ha conquistato la sua terza Coppa d'Irlanda.\nI Saints in Europa.\nIn UEFA Champions League non ha mai superato il primo turno preliminare, subendo nel 1999 anche un umiliante doppio 5-0 dallo Zimbru Chisinau.\nLe maggiori soddisfazioni le ha ottenute nella stagione 2008-2009, superando i primi due turni preliminari della Coppa UEFA 2008-2009 contro l'Olimps Riga e la squadra svedese dell'Elfsborg, che solo l'anno prima aveva raggiunto la fase a gironi di tale competizione. Memorabile la partita di ritorno in casa del Pats, in cui negli ultimi minuti i gol di Jason Gavan e Mark Quigley regalarono la qualificazione ai dublinesi, la prima per un club proveniente dall'Irlanda. Il turno successivo fu contro l', squadra troppo forte, almeno sulla carta, per la squadra dell'Inchicore. Eppure a Berlino i Saints riescono a limitare i danni perdendo solo 2-0, mentre al ritorno, giocato allo stadio RDS di Dublino, i Pats giocano una grande partita, colpendo 2 pali, e pareggiando 0-0. In quella partita si metter\u00e0 in mostra il talento di Keith Fahey, che a gennaio lascer\u00e0 i Pats per andare al Birmingham City FC. In campionato il Pats raggiunge il secondo posto alle spalle dei Bohemians, che permette ai bianco-rossi di giocare l'Europa League 2009-2010 partendo dal secondo turno preliminare.\nNella stagione successiva il St. Patrick's partecipa alla neonata Europa League. Nel secondo turno di qualificazione l'avversario sorteggiato \u00e8 il Valletta FC, squadra maltese. Il St Patrick's gioca la gara d'andata in casa, in cui non va oltre l'1-1. Nel ritorno, un gol di Declan O'Brien regala ai Saints la qualificazione, contro i russi del Krylya Sovetov. Nella gara di andata il St Patrick's vince grazie ad un gol di O'Brien, mentre nel ritorno, sotto di 3 gol, un autogol e il gol ancora di O'Brien regala ai Saints la possibilit\u00e0 di andare all'ultimo turno di qualificazione, contro i rumeni della Steaua Bucarest.\nTifosi.\nIl St.Patrick's pu\u00f2 contare su un buon numero di tifosi, che accorrono sempre numerosi nelle partite casalinghe. Il gruppo pi\u00f9 caldo \u00e8 il S.E.I. (Shed Ends Invincibles), che pu\u00f2 contare un gruppo Ultras pari solo a quello degli Shamrock Rovers e dello Sligo Rovers, le tifoserie con le quali c'\u00e8 maggiore rivalit\u00e0. Il gemellaggio con la tifoseria italiana \u00e8: il \nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020."}
{"id": "905551", "revid": "460535", "url": "https://it.wikipedia.org/wiki?curid=905551", "title": "Sicula Film", "text": "La Sicula Film era una casa di produzione cinematografica costituita a Catania nel 1914, sull'onda della fondazione della societ\u00e0 di produzione Etna film, che dur\u00f2 solo pochi anni.\nLa societ\u00e0.\nLa societ\u00e0, assieme alle consorelle Katana Film e Jonio Film, venne costituita dall'avvocato catanese Gaetano Tedeschi e produsse diversi film interpretati dagli attori catanesi Desdemona Balistrieri, moglie dell'attore Angelo Musco, Rosina Anselmi, Attilio Rapisarda e Mariano Bottino. \nFra i film prodotti si ricordano \"Alba di Libert\u00e0\", \"Presentat-arm!\", ambedue del 1915, ed \"Il vincolo segreto\", del 1916 interpretati dagli attori catanesi Attilio Rapisarda e Mariano Bottino."}
{"id": "905552", "revid": "834", "url": "https://it.wikipedia.org/wiki?curid=905552", "title": "Georg von Peurbach", "text": ""}
{"id": "905553", "revid": "834", "url": "https://it.wikipedia.org/wiki?curid=905553", "title": "Georg Purbach", "text": ""}
{"id": "905562", "revid": "123679100", "url": "https://it.wikipedia.org/wiki?curid=905562", "title": "Makedonia (quotidiano)", "text": "Makedonia (in greco: \"\u039c\u03b1\u03ba\u03b5\u03b4\u03bf\u03bd\u03af\u03b1\", \"Macedonia\") \u00e8 un quotidiano Greco con sede a Salonicco. \"Makedonia\" \u00e8 stata fondata nel 1911 da Konstantinos Vellidis, con un predominio particolarmente evidente nella zona di Grecia del Nord."}
{"id": "905563", "revid": "287204", "url": "https://it.wikipedia.org/wiki?curid=905563", "title": "Jos\u00e8 Acasuso", "text": ""}
{"id": "905565", "revid": "71814", "url": "https://it.wikipedia.org/wiki?curid=905565", "title": "Console (stati moderni)", "text": ""}
{"id": "905569", "revid": "287204", "url": "https://it.wikipedia.org/wiki?curid=905569", "title": "Jose Acasuso", "text": ""}
{"id": "905571", "revid": "72265", "url": "https://it.wikipedia.org/wiki?curid=905571", "title": "Creatore", "text": ""}
{"id": "905573", "revid": "628767", "url": "https://it.wikipedia.org/wiki?curid=905573", "title": "Monte Hood", "text": "Il monte Hood () \u00e8 uno stratovulcano potenzialmente attivo situato nell'arco vulcanico delle Cascate, negli Stati Uniti. Originato da una zona di subduzione sulla costa del Pacifico, rientra nello stato dell'Oregon e si trova a circa 80 km a est-sudest di Portland, al confine tra le contee di Clackamas e di Hood River. Oltre ad essere la cima pi\u00f9 alta dell'Oregon, risulta una tra le maggiori della nazione per la sua prominenza topografica e l'unica ad ospitare piste da sci con impianti di risalita aperti tutto l'anno nel Nord America.\nL'altezza assegnata alla vetta innevata del Monte Hood \u00e8 variata nel corso della sua storia. Le fonti moderne indicano tre diverse altezze: 3.429 m, una rilevazione del 1991 che correggeva una precedente misurazione del 1986 effettuata da parte della United States National Geodetic Survey (NGS), 3.426, come concluso da una spedizione scientifica del 1993, e 3.425,6 in epoche precedenti. La vetta ospita 12 ghiacciai e nevai con una propria denominazione: si tratta della quarta localit\u00e0 pi\u00f9 alta della catena delle Cascate. Il monte Hood viene considerato il vulcano dell'Oregon con maggiori possibilit\u00e0 di risveglio, malgrado in base al suo passato un'eruzione esplosiva appaia improbabile. Il rischio di un'eruzione nei prossimi 30 anni si stima tra il 3 e il 7%, ragion per cui la United States Geological Survey (USGS) lo indica quale \"potenzialmente attivo\", malgrado informalmente sia considerato dormiente.\nToponimo.\nMentre alcuni sostengono che la denominazione riservata dalla trib\u00f9 dei Multnomah per il monte Hood fosse \"Wy'east\", la designazione risult\u00f2 probabilmente frutto di un'opera del 1890 dell'autore missionario Frederic Balch, anche se Balch non lo adoper\u00f2 personalmente. In una versione della storia di Balch, i due figli del Grande Spirito Sahale si innamorarono della bella fanciulla Loowit, che non riusciva a decidere quale dei due sposare. I due coraggiosi, Wy'east e Pahto (senza nome nel suo romanzo, ma poi indicati in un adattamento successivo), bruciarono foreste e villaggi nella loro battaglia volta a conquistarla. Sahale si infuri\u00f2 e percosse i tre amanti. Vedendo ci\u00f2 che aveva fatto, decise di seppellirli in tre tombe a forma di montagna in tre punti precisi. Il bellissimo monte St. Helens sarebbe stato riservato a Loowit, il fiero e orgoglioso monte Hood per Wy'east e il cupo monte Adams per il deluso Pahto.\nEsistono altre versioni della leggenda: secondo un diverso racconto, Wy'east (Hood) combatt\u00e9 Pahto (Adams) per la mano della bella La-wa-la-clough (St. Helens). In una diversa ancora, Wy'east, capo della trib\u00f9 Multnomah, gareggi\u00f2 con il capo dei Klickitat: la grande rabbia e i danni che causarono portarono alla loro trasformazione in vulcani. Si dice che la loro battaglia abbia distrutto il Ponte degli Dei, una formazione geologica locale, e abbia quindi creato le pericolose rapide delle Cascate del Columbia.\nLa montagna ricevette il nome attuale il 29 ottobre 1792 per opera del luogotenente William Broughton, un membro della spedizione esplorativa del capitano George Vancouver. Il tenente Broughton osserv\u00f2 il suo picco mentre si trovava a Belle Vue Point di quella che oggi \u00e8 l'isola di Sauvie durante i suoi viaggi lungo il fiume Columbia, scrivendo: \"Una montagna assai alta e innevata si presentava ora con la sua imponenza nel mezzo di un vasto tratto di terra bassa o moderatamente elevata [il riferimento \u00e8 all'odierna Vancouver] [...], dove sembrava poter terminare il fiume\". Il tenente Broughton battezz\u00f2 la montagna in onore di Samuel Hood, I Visconte di Hood, un ammiraglio britannico durante la battaglia di Chesapeake.\nLewis e Clark individuarono la montagna il 18 ottobre 1805. Pochi giorni dopo, in quella che sarebbe diventata The Dalles, Clark riport\u00f2: \"L'apice della montagna dalla cima rotonda, che abbiamo visto a breve distanza sotto le rive del fiume, \u00e8 a circa 60 km da noi, a ovest. In questo momento si presenta ricoperta di neve. L'abbiamo chiamata Falls Mountain o Timm Mountain\". Timm era la designazione riservata dai nativi a Celilo Falls. Clark scopr\u00ec in seguito che la vetta combaciava con il monte Hood di Vancouver.\nDue esploratori francesi della Compagnia della Baia di Hudson potrebbero aver viaggiato nell'area del fiume Dog a est dell'Hood nel 1818. Questi riferirono di essersi arrampicati su un ghiacciaio sulla \"Montagne de Neige\" (\"Montagna di neve\"), probabilmente il ghiacciaio Eliot.\nNavi.\nDue navi rifornimento della marina americana sono state chiamate in onore del monte Hood, nonostante l'uomo a cui era stata dedicata la cima fosse un comandante nemico, essendo britannico. La USS \"Mount Hood\" (AE-11) fu commissionata nel luglio 1944 e distrutta nel novembre 1944, mentre era ancorata nella base navale di Manus, nelle isole dell'Ammiragliato. Il suo carico esplosivo si incendi\u00f2, causando 45 morti accertati, 327 dispersi e 371 feriti. Una seconda imbarcazione, la AE-29, and\u00f2 commissionata nel maggio 1971 e dismessa nell'agosto 1999.\nGeografia.\nIl dibattito sull'altezza.\nIl monte Hood fu avvistato per la prima volta dagli esploratori europei nel 1792 e si ritiene che la sua elevazione, a differenza di varie vette della catena di cui fa parte, sia variata di pochi metri a causa della leggera attivit\u00e0 sismica. I cambiamenti di elevazione dagli anni '50 si devono principalmente a metodi di rilevamento migliorati. Malgrado la montagna stessa non vari\u00f2 la sua elevazione pi\u00f9 di tanto, le stime sull'Hood variarono notevolmente nel corso degli anni.\nI primi esploratori sul fiume Columbia stimarono che l'elevazione fosse compresa tra i 3.000 e i 3.700 m. Due persone nella spedizione di Thomas J. Dryer del 1854 calcolarono che l'elevazione fosse pari a 5.596 m e che la linea degli alberi si rintracciasse a circa 3.430 m. Due mesi dopo, fu un certo Belden ad interessarsi al monte Hood e a raccontare di una scalata tramite un'importante e cruda testimonianza:\nBelden stimava che l'altezza del monte Hood fosse di piedi ( m), dato che venne corretto a piedi () solo nel 1867: i resoconti dell'Himalaya non riportano mai fenomeni come quello narrato dall'autore sopraccitato, circostanza che la dice lunga sul peso specifico esercitato da questi vulcani durante la salita nei confronti dei primi coloni.\nNel 1866, il reverendo G. H. Atkinson determin\u00f2 l'altezza a 5.400 m; nel frattempo, un ingegnere di Portland utilizz\u00f2 metodi di rilevamento da una linea di base di Portland e stim\u00f2 un'altezza compresa tra i 5.500 e i 5.800 m. Molte mappe distribuite alla fine del XIX secolo riportavano 5.596 m, sebbene l'Atlante scolastico di Mitchell indicasse 4.300 m come valore corretto. Per qualche tempo, molte pubblicazioni presumevano che l'Hood costituisse il punto pi\u00f9 alto del Nord America.\nAnche i moderni rilievi dell'altezza variano, ma non con gli enormi margini visti in passato. Uno studio del 1993 da parte di un gruppo scientifico che giunse alla vetta del picco con poco pi\u00f9 di 7 kg di apparecchiature elettroniche attest\u00f2 l'altezza a 3.426 m, con un margine di errore massimo indicato di 32 mm. Malgrado l'autorit\u00e0 dei rilievi effettuati, molti altri autori collocano l'altezza della vetta a una quota leggermente inferiori, ovvero 3.425,6 m.\nAd oggi, si tende per convenzione ad accettare come dato i 3.429 m.\nGhiacciai.\nIl monte Hood ospita 12 ghiacciai con una propria denominazione o nevai, il pi\u00f9 visitato dei quali \u00e8 il ghiacciaio Palmer, in parte all'interno dell'area sciistica di Timberline Lodge e sulla via di arrampicata pi\u00f9 popolare. I ghiacciai si sviluppano quasi del tutto al di sopra dei 1.800 m, ovvero quasi all'altezza media della linea degli alberi. Oltre l'80% della superficie glaciale risiede al di sopra dei 2.100 m.\nI ghiacciai e i nevai permanenti coprono un'area di 1.348 ettari e contengono un volume di circa 0,348 km\u00b3. L'Eliot \u00e8 il maggiore per volume, in virt\u00f9 dei suoi 0,09 km\u00b3, e ha la profondit\u00e0 pi\u00f9 spessa misurata dal radar del ghiaccio a 110 m. Il pi\u00f9 grande per superficie \u00e8 invece il Coe-Ladd, con i suoi 215 ettari.\nGhiacciai e nevai coprono circa l'80% della montagna al di sopra dei 2.100 m, ma sono diminuiti in media del 34% per superficie tra il 1907 e il 2004. Il ritiro cominci\u00f2 durante la prima met\u00e0 del XX secolo, avanzando o rallentando a ritmi alterni negli anni '60 e '70 e poi tornando ad accelerare da allora ad oggi. Si ritiene che il periodo in cui questi si estendevano in maniera maggiore nella storia recente sia da individuare all'inizio del XVIII secolo.\nDurante l'ultimo grande evento glaciale tra 29.000 e 10.000 anni fa, i ghiacciai raggiunsero un livello compreso tra 700 e 790 m, a una distanza massima di 15 km dalla vetta. La ritirata rilasci\u00f2 un considerevole ristagno, alcuni dei quali riempirono e appiattirono la parte superiore della valle del fiume Hood vicino a Parkdale e gener\u00f2 l'altopiano di Dee.\nLa glaciazione pi\u00f9 antica produsse morene vicino a Brightwood e segni evidenti sul lato sud-est che potrebbero risalire a 140.000 anni fa.\nAttivit\u00e0 vulcanica.\nL'area sommitale erosa dai ghiacciai \u00e8 costituita da diversi duomi di lava andesitici o dacitici; i crolli del Pleistocene produssero valanghe e lahar (flussi di fango in rapido movimento), i quali attraversarono il fiume Columbia verso nord. Le attivit\u00e0 del vulcano eroso si possono circoscrivere in almeno quattro cicli eruttivi principali negli ultimi 15.000 anni.\nLe ultime tre eruzioni dell'Hood hanno avuto luogo negli ultimi 1.800 anni da bocche alte sul fianco sud-ovest, producendo depositi distribuitisi principalmente a sud e ad ovest dei fiumi Sandy e Zigzag. L'ultimo ciclo si verific\u00f2 da 220 a 170 anni fa, quando si generarono cupole di lava dacitica, flussi piroclastici e colate di fango senza grandi eruzioni esplosive. Si tende a ipotizzare che il prominente Crater Rock, situato appena sotto la cima, sia una testimonianza di quanto oggi sopravvive dell'epoca. Tale lasso temporale include l'ultima grande eruzione del 1781-1782, con una parentesi leggermente pi\u00f9 recente terminata poco prima dell'arrivo degli esploratori Lewis e Clark nel 1805. L'ultimo evento eruttivo minore accadde nell'agosto 1907.\nI ghiacciai sulle pendici superiori della montagna potrebbero costituire una fonte di lahar potenzialmente pericolosa nel caso in cui il cratere eruttasse di nuovo. Le bocche presenti vicino alla vetta risultano note per l'emissione di gas come diossido di carbonio e anidride solforosa. Prima dell'eruzione del monte Saint Helens nel 1980, l'unica fatalit\u00e0 dovuta all'attivit\u00e0 di un vulcano dell'arco delle Cascate avvenne nel 1934, quando uno scalatore soffoc\u00f2 per via della mancanza di ossigeno mentre esplorava le grotte di ghiaccio sciolto dalle fumarole nel ghiacciaio Coalman sul Monte Hood.\nDal 1950, si registrarono diversi sciami sismici ogni anno a Mount Hood, in particolare nel luglio 1980 e nel giugno 2002. L'attivit\u00e0 sismica \u00e8 monitorata dall'Osservatorio vulcanologico delle Cascate (\"Cascades Volcano Observatory\") per conto dell'USGS con sede a Vancouver, che pubblica aggiornamenti settimanali o a cadenza giornaliera in caso di attivit\u00e0 eruttiva significativa nella catena montuosa.\nLe prove pi\u00f9 recenti dell'attivit\u00e0 vulcanica dell'Hood sono costituite da fumarole vicino a Crater Rock e sorgenti calde sui fianchi del vulcano.\nAttivit\u00e0 ricreative.\nArrampicata.\nIl monte Hood \u00e8 il punto pi\u00f9 alto dell'Oregon e un importante punto di riferimento visibile fino a 160 km di distanza. In termini di sfida tecnica di arrampicata, \u00e8 adatta anche ai principianti, con circa 10.000 persone tentano di scalarlo ogni anno. Tuttavia, non esistono sentieri agevoli per raggiungere la vetta e, anche dalla via di arrampicata del lato meridionale, si richiedono attrezzature tecniche come corde, piccozze, ramponi: i rischi maggiori sono rappresentati dai crepacci, dalla caduta di sassi e dal tempo spesso inclemente. L'alta stagione di arrampicata va generalmente da aprile a met\u00e0 giugno.\nSi suole selezionare sei vie principali per avvicinarsi alla montagna, con circa 30 varianti totali per la vetta. Le salite variano in difficolt\u00e0 dal livello 2 alla classe 5.9+ (per \"Acrophobia\") della scala del sistema decimale Yosemite. Il cammino pi\u00f9 popolare, soprannominato \"south route\", inizia a Timberline Lodge e procede sul ghiacciaio Palmer fino a Crater Rock, la grande prominenza presente alla testa dell'ammasso nevoso. Il percorso procede a est intorno a Crater Rock e attraversa il ghiacciaio Coalman sull'Hogsback, una cresta che va da Crater Rock fino agli immediati pressi alla vetta. L'Hogsback termina in una crepaccia terminale, dove il ghiacciaio Coalman si separa dalla roccia sommitale, e poi ai Pearly Gates, un varco nella formazione rocciosa sommitale, oltre che a destra dell'altopiano pi\u00f9 elevato e della vetta vera e propria.\nPiccozze tecniche, protezione anticadute ed esperienza sono oggi consigliate se si tenta di procedere lungo la variante del versante sinistro o nei pressi del Pearly Gates. Il servizio forestale consiglia diverse altre opzioni di percorso a causa di questi cambiamenti nelle condizioni (ad esempio \"Old Chute\", West Crater Rim, ecc.).\nIncidenti in arrampicata.\nFino al maggio 2002, si contavano pi\u00f9 di 130 persone morte in incidenti legati all'arrampicata da quando sono attivi i registri sul Monte Hood, il primo dei quali nel 1896.\nGli incidenti del maggio 1986, dicembre 2006 e dicembre 2009 suscitarono un vivido interesse da parte dei media nazionali e internazionali. Sebbene le valanghe costituiscano un pericolo comune su altre montagne ghiacciate, la maggior parte dei decessi al monte Hood si devono a cadute di ammassi rocciosi e nevosi e ipotermia. Nonostante una quadruplicazione dei visitatori della foresta dal 1990, meno di 50 persone richiedono nel giro di un anno i soccorsi. Difatti, solo il 3,4% delle missioni di ricerca e soccorso nel 2006 erano per alpinisti.\nEscursionismo.\nLa foresta del monte Hood ospita circa 1.600 km di sentieri percorribili. Il sentiero Coopers Spur conduce a 2.594 m di altezza, il punto maggiormente elevato raggiungibile a cui si pu\u00f2 arrivare sulla montagna senza doversi premunire di attrezzature da alpinismo.\nIl Timberline Trail, che circumnaviga l'intera montagna e raggiunge i 2.200 m di altezza, and\u00f2 costruito negli anni '30 dal Civilian Conservation Corps. In genere, l'escursione di 65,5 km non vede neve da fine luglio fino ai mesi autunnali. Il percorso si snoda tra pi\u00f9 di 3.048 m di salita e discesa in termini di dislivello e alcune sezioni variano di anno in anno a seconda degli attraversamenti del fiume. Sono presenti vari punti di accesso, il pi\u00f9 breve dei quali dista poco dal Timberline Lodge. Una parte del Pacific Crest Trail coincide con il Timberline Trail sul lato occidentale del vulcano.\nIl \"precursore\" del Pacific Crest Trail era l'Oregon Skyline Trail, istituito nel 1920, che collegava Mount Hood al lago Crater.\nSci.\nTimberline Lodge \u00e8 un \"National Historic Landmark\" situato sul fianco meridionale del monte Hood appena alle pendici del ghiacciaio Palmer, con un'altitudine di circa 1.800 m.\nLa montagna conta sei aree sciistiche, estese per oltre 19 km\u00b2: Timberline, Mount Hood Meadows, Ski Bowl, Cooper Spur, Snow Bunny e Summit. L'impianto di risalita presso Timberline, con base a quasi 2.120 m, offre l'unico skilift aperto tutto l'anno in Nord America. Esistono ancora dei rifugi operativi sul monte Hood, ovvero Coopers Spur, Cairn Basin e McNeil Point, nonch\u00e9 la cabina Tilly Jane A-frame. La vetta ospitava una vedetta antincendio nei primi anni del 1900, ma questa non sopravvisse alle intemperie e non and\u00f2 pi\u00f9 ricostruita.\nIl monte Hood si trova all'interno della foresta nazionale omonima, che si sviluppa per 4.318 km\u00b2, tra cui quattro riserve naturali per un totale di 1.271 km\u00b2 e pi\u00f9 di 1.900 di sentieri escursionistici.\nIl passo pi\u00f9 a nord-ovest intorno alla montagna si chiama Lolo: i nativi americani lo attraversarono mentre viaggiavano tra la Willamette Valley e Celilo Falls."}
{"id": "905575", "revid": "46291", "url": "https://it.wikipedia.org/wiki?curid=905575", "title": "Sparrmannia africana", "text": "Sparrmannia africana , comunemente nota come canapa africana o tiglio africano, \u00e8 una pianta ornamentale della famiglia Malvaceae, nativa del Sudafrica.\nDistribuzione e habitat.\n\u00c8 un endemismo della Provincia del Capo del Sudafrica\nColtivazione.\nDi interesse decorativo, \u00e8 una pianta che pu\u00f2 essere tenuta nel vaso e riprodotta per talea o anche per semina. Come pianta da appartamento, si distingue per l'estrema rapidit\u00e0 di crescita.\nColtivata in un posto abbastanza luminoso, produce dei fiori simili a quelli del tiglio."}
{"id": "905577", "revid": "984922", "url": "https://it.wikipedia.org/wiki?curid=905577", "title": "Desdemona Balistrieri", "text": "Recit\u00f2 in teatro al fianco del marito e gir\u00f2 anche dei film muti all'inizio della sua carriera. Fra questi si ricorda \"Il latitante\" del 1915 prodotto dalla Katana film."}
{"id": "905595", "revid": "767487", "url": "https://it.wikipedia.org/wiki?curid=905595", "title": "Legio I Iovia", "text": "La Legio I \"Iovia\" (\"devota/dedicata a Giove\") fu una legione romana raccolta dall'imperatore Diocleziano, ancora in attivit\u00e0 all'inizio del V secolo.\nStoria della legione.\nIl titolo \"Iovia\" fa riferimento a Giove, che era il nume tutelare di Diocleziano; all'interno del sistema di governo della tetrarchia, i due imperatori, Diocleziano e Massimiano Erculeo affermavano infatti di appartenere alle \"dinastie\" di Ercole (Massimiano) e Giove (Diocleziano).\nRaccolta all'inizio del regno di Diocleziano, la I \"Iovia\" venne schierata nella provincia di Scizia (a \"Capidava\", oggi Crucea), appena separata dalla Mesia Inferiore, assieme alla II \"Herculia\", probabilmente la legione gemella della \"Iovia\" e intitolata al nume tutelare di Massimiano. Secondo la \"Notitia dignitatum\", un documento dei primi anni del V secolo, la I \"Iovia\" era ancora in Scizia sotto il \"dux Scythiae\": campo base della legione era a Troesmis, a difesa della frontiera del Danubio, ma diverse coorti erano distribuite sul territorio.\nLa I \"Iovia\" e la II \"Herculia\" furono alla base degli \"Ioviani\" e degli \"Herculiani\", due importanti legioni tardo imperiali."}
{"id": "905634", "revid": "838137", "url": "https://it.wikipedia.org/wiki?curid=905634", "title": "20074 Laskerschueler", "text": ""}
{"id": "905638", "revid": "287204", "url": "https://it.wikipedia.org/wiki?curid=905638", "title": "20074 Laskerschuler", "text": ""}
{"id": "905650", "revid": "287204", "url": "https://it.wikipedia.org/wiki?curid=905650", "title": "20164 Janzajic", "text": ""}
{"id": "905676", "revid": "287204", "url": "https://it.wikipedia.org/wiki?curid=905676", "title": "20254 Upice", "text": ""}
{"id": "905678", "revid": "287204", "url": "https://it.wikipedia.org/wiki?curid=905678", "title": "20256 Adolfneckar", "text": ""}
{"id": "905679", "revid": "287204", "url": "https://it.wikipedia.org/wiki?curid=905679", "title": "20364 Zdenekmiler", "text": ""}
{"id": "905680", "revid": "14691", "url": "https://it.wikipedia.org/wiki?curid=905680", "title": "Regno di Benin", "text": ""}
{"id": "905681", "revid": "14691", "url": "https://it.wikipedia.org/wiki?curid=905681", "title": "Impero del Benin", "text": ""}
{"id": "905685", "revid": "14691", "url": "https://it.wikipedia.org/wiki?curid=905685", "title": "Impero di Benin", "text": ""}
{"id": "905686", "revid": "14286399", "url": "https://it.wikipedia.org/wiki?curid=905686", "title": "Rohypnol", "text": ""}
{"id": "905688", "revid": "287204", "url": "https://it.wikipedia.org/wiki?curid=905688", "title": "20495 Rimavska Sobota", "text": ""}
{"id": "905690", "revid": "1186766", "url": "https://it.wikipedia.org/wiki?curid=905690", "title": "Benin (disambigua)", "text": ""}
{"id": "905691", "revid": "34928", "url": "https://it.wikipedia.org/wiki?curid=905691", "title": "Tetrachisesaedro", "text": ""}
{"id": "905694", "revid": "34928", "url": "https://it.wikipedia.org/wiki?curid=905694", "title": "Triachistetraedro", "text": ""}
{"id": "905697", "revid": "34928", "url": "https://it.wikipedia.org/wiki?curid=905697", "title": "Triachisottaedro", "text": ""}
{"id": "905699", "revid": "1543377", "url": "https://it.wikipedia.org/wiki?curid=905699", "title": "Legio VI Parthica", "text": "La Legio VI \"Parthica\" (\"[della campagna contro] i Parti\") era una legione romana, raccolta probabilmente dall'imperatore Diocleziano alla fine del III secolo ed ancora attiva all'inizio del V secolo.\nVenne organizzata da Diocleziano, probabilmente assieme alla IIII e V \"Parthica\", in occasione della riorganizzazione delle province orientali: la VI costituiva met\u00e0 della guarnigione di una delle nuove province, dunque col rango di unit\u00e0 limitanea. Va notato come il nome della VI, \"Parthica\", facesse riferimento ad un nemico, i Parti, che non esisteva pi\u00f9 da qualche decennio: il nome e la numerazione di queste unit\u00e0 furono scelti evidentemente in relazione alle tre legioni \"Parthica\" (la I, II e III \"Parthica\", appunto) gi\u00e0 presenti.\nAll'inizio del V secolo era divenuta una unit\u00e0 pseudocomitatense dell'esercito orientale: il passaggio da limitanea a pseudocomitatense, cio\u00e8 da unit\u00e0 difensiva localizzata sulla frontiera a unit\u00e0 dell'esercito di manovra, potrebbe indicare che la provincia assegnatale era stata perduta, o che l'esercito aveva subito una riorganizzazione, e che quindi la VI aveva perso il proprio campo."}
{"id": "905700", "revid": "287204", "url": "https://it.wikipedia.org/wiki?curid=905700", "title": "20496 Jenik", "text": ""}
{"id": "905701", "revid": "287204", "url": "https://it.wikipedia.org/wiki?curid=905701", "title": "20497 Marenka", "text": ""}
{"id": "905703", "revid": "23117", "url": "https://it.wikipedia.org/wiki?curid=905703", "title": "Eduards Vinicio Espinal Marte", "text": ""}
{"id": "905704", "revid": "287204", "url": "https://it.wikipedia.org/wiki?curid=905704", "title": "20991 Jankollar", "text": ""}
{"id": "905707", "revid": "838137", "url": "https://it.wikipedia.org/wiki?curid=905707", "title": "21000 L'Encyclopedie", "text": ""}
{"id": "905708", "revid": "599", "url": "https://it.wikipedia.org/wiki?curid=905708", "title": "Teoria delle rappresentazioni dei gruppi", "text": ""}
{"id": "905714", "revid": "1320609", "url": "https://it.wikipedia.org/wiki?curid=905714", "title": "David Mumford", "text": "Nato in Inghilterra, \u00e8 conosciuto per i suoi studi nel campo della geometria algebrica e sul riconoscimento delle forme. \u00c8 docente presso il dipartimento di matematica applicata della Brown University, ma vanta una lunga carriera universitaria presso la Harvard University.\nBiografia.\n\u00c8 nato a Worth, nel West Sussex, da padre inglese e madre statunitense. Il padre William fond\u00f2 una scuola sperimentale in Tanzania e lavor\u00f2 per le Nazioni Unite sin dalla fondazione e per tutto il periodo dell'infanzia di suo figlio David.\nStudi nel campo della geometria algebrica.\nDopo aver frequentato la Exeter School, Mumford si iscrive alla Harvard University dove \u00e8 allievo di Oscar Zariski. Completa il suo Ph.D. nel 1961 con una tesi intitolata \"Esistenza dello schema modulare per curve di qualsiasi tipo\". Sviluppa poi una serie di studi in geometria nella direzione del collegamento della geometria tradizionale con le pi\u00f9 recenti tecniche algebriche. Un suo primo libro importante porta il titolo \"Geometric Invariant Theory\" e riguarda gli spazi modulari. \nNei successivi libri \"Abelian Varieties\" (con C. P. Ramanujam) sulle equazioni che definiscono le variet\u00e0 abeliane e \"Curves on an Algebraic Surface\" sulle superfici algebriche Mumford stabilisce importanti relazioni tra le vecchie teorie e le nuove. \nI suoi scritti sulla teoria degli schemi, inediti per anni, sono ora disponibili su \"The Red Book of Varieties and Schemes\" (ISBN 3-540-63293-X).\nTra i lavori ancora inediti vi sono degli scritti sulle variet\u00e0 definite da quadriche e uno studio sugli scritti di Gor\u014d Shimura dagli anni sessanta in poi.\nLe ricerche di Mumford hanno contribuito a rivalutare la teoria classica delle funzioni theta, mostrando che gli sviluppi algebrici riescono a sostenere buona parte della teoria. Questo lavoro sulle equazioni che definiscono delle variet\u00e0 abeliane apparve negli anni 1966-67. Ha poi pubblicato altri libri.\nMumford \u00e8 stato anche uno dei fondatori della teoria dell'immersione toroidale e ha cercato di applicare questa teoria alle tecniche delle basi di Gr\u00f6bner, attraverso il lavoro dei suoi studenti nel campo dell'algebra computazionale.\nAttivit\u00e0 recenti e in corso.\nNel 2002, scrive un libro con Caroline Series e David Wright sulla geometria della visione: \"Indra's Pearls: The Vision of Felix Klein\" (ISBN 0-521-35253-3).\nAttualmente si occupa della teoria dei pattern proposta da Ulf Grenander.\nVita privata.\nDavid Mumford ha sposato Erika Jentsh, da lui conosciuta al Radcliffe College, una poetessa di successo con molti riconoscimenti e un dottorato in letteratura e Lingua celtica a Harvard. Dal loro matrimonio sono nati quattro figli. Dopo la morte di Erika Jentsh, sposa in seconde nozze Jenifer Gordon.\nIl figlio Steve (nato nel 1960) \u00e8 un pittore affermato che opera e vive a New York.\nPremi e riconoscimenti.\nMumford \u00e8 stato premiato con la medaglia Fields nel 1974; inoltre ha ottenuto la MacArthur Fellowship dal 1987 al 1992, ha vinto il premio Shaw nel 2006 e nel 2007 ha ricevuto, dall'American Mathematical Society, il premio Steele nella sezione Esposizione Matematica.\nAi premi e riconoscimenti gi\u00e0 menzionati, si aggiungono:"}
{"id": "905715", "revid": "767487", "url": "https://it.wikipedia.org/wiki?curid=905715", "title": "\u0116", "text": "Il simbolo \u0116 \u00e8 una lettera usata nell'alfabeto lituano (in nona posizione), in quello k\u00f6lsch e in quello cheyenne. In lituano corrisponde alla vocale anteriore medio-alta (o semichiusa) non arrotondata lunga . \u00c8 formata apponendo un punto sopra la lettera E dell'alfabeto latino. \nQuesto carattere \u00e8 anche utilizzato per traslitterare nell'alfabeto latino la lettera cirillica \u042d."}
{"id": "905717", "revid": "767487", "url": "https://it.wikipedia.org/wiki?curid=905717", "title": "In memoria di me", "text": "In memoria di me \u00e8 un film del 2007 diretto da Saverio Costanzo.\nIl soggetto \u00e8 ispirato al romanzo \"Lacrime impure\" di Furio Monicelli pubblicato per la prima volta nel 1960 col titolo \"Il gesuita perfetto\".\n\u00c8 stato presentato in concorso al Festival di Berlino.\nTrama.\nAndrea \u00e8 un giovane che, dopo una vita di successi che per\u00f2 lo delude nell'intimo, sceglie di entrare in noviziato.\nQui passa le sue giornate in silenzio e riflessione, insieme agli altri novizi e sotto la guida di un padre maestro. Andrea viene cos\u00ec a conoscenza dei molti dubbi di alcuni suoi compagni; vede Fausto, uno di questi, abbandonare di notte il convento. Con il tempo si convincer\u00e0 lui stesso di non avere la vocazione e decider\u00e0 di andarsene insieme a Zanna, un altro suo confratello.\nMa, forse anche per merito di un discorso che sente fare a Zanna dal padre superiore, decide invece di restare e di abbracciare totalmente la propria vocazione.\nStile.\nIl film \u00e8 girato lasciando ampi istanti di silenzio e inquadrature rigide. I primi piani e la fotografia vogliono riprodurre l'atmosfera claustrofobica e mistica di un convento religioso.\nProduzione.\nIl film \u00e8 ambientato nel Monastero di San Giorgio Maggiore nell'isola di San Giorgio Maggiore a Venezia."}
{"id": "905720", "revid": "1235755", "url": "https://it.wikipedia.org/wiki?curid=905720", "title": "Agust\u00edn Calleri", "text": "In carriera ha vinto due tornei: l'Abierto Mexicano Telcel nel 2003 sconfiggendo in finale il connazionale Mariano Zabaleta e l'Austrian Open di Kitzb\u00fchel battendo Juan Ignacio Chela. In Coppa Davis ha raggiunto nel 2006 e nel 2008 la finale, venendo sconfitto prima dalla Russia e poi dalla Spagna. In entrambe le occasioni Calleri ha disputato il doppio.\nBiografia.\nGli esordi.\nNato a R\u00eco Cuarto, cittadina argentina della Provincia di C\u00f3rdoba, il 14 settembre 1976, passa al professionismo nel 1995 ma disputa le prime partite a livello Challenger solo sul finire del 1997 quando al torneo di Buenos Aires elimina il connazionale Lucas Arnold Ker al primo turno per poi soccombere a Agust\u00edn Garizzio e viene eliminato subito al primo turno a Santiago del Cile da Martin Rodriguez.\nNei primi mesi del 1998 frequenta il circuito dei Futures e in aprile conquista consecutivamente i tornei F4 e F5 sconfiggendo tra gli altri dei giovani Massimo Dell'Acqua e Giorgio Galimberti. Due mesi dopo si aggiudica il suo primo challenger a Weiden, successo grazie al quale entra nei primi 200 del mondo.\nSeguiranno poi la vittoria a Newcastle in luglio e la semifinale a Santiago del Cile in ottobre, che lo porteranno a chiudere l'anno alla 149\u00aa posizione del ranking.\nNel 1999 si dedica quasi esclusivamente al circuito challenger. Arriva fino in semifinale ad Espinho e ai quarti a Punta del Este, Grenoble, Lubiana, Braunschweig, Venezia, Quito e Guadalajara. A luglio partecipa al suo primo World Series ad Umago e a sorpresa sconfigge in tre set la testa di serie numero 7 Mariano Puerta (allora n. 47 del mondo), elimina agevolmente lo sloveno Borut Urh al secondo turno e viene sconfitto dallo spagnolo Albert Portas al terzo.\n2000-2001.\nNel 2000 alterna presenza ai challenger con altre a tornei di categorie superiori quali International Series, International Series Gold, Masters Series e dello Slam.\nA marzo partecipa al Master di Miami e sconfigge al primo turno l'elvetico Marc Rosset prima di perdere dal top ten Tim Henman.\nIn aprile vince il challenger di San Luis Potos\u00ed in Messico sconfiggendo nei quarti Davide Sanguinetti e in semifinale un giovane Guillermo Coria, un mese dopo perde la finale di Zagabria e due settimane dopo partecipa per la prima volta al Roland Garros raggiungendo il terzo turno grazie alle vittorie a sorpresa sullo spagnolo F\u00e9lix Mantilla (n. 63) e sulla testa di serie n. 14 Dominik Hrbat\u00fd. Con questo risultato il 12 giugno 2000 scala altre 13 posizioni ed entra per la prima volta nelle prime 100 posizioni del ranking al numero 89.\nLa stagione prosegue con la vittoria del challenger di Venezia e la semifinale all'International Series Gold di Kitzb\u00fchel dove riesce nell'impresa di eliminare il Marat Safin (n. 9), Sl\u00e1va Dosed\u011bl (n. 59) e Alberto Mart\u00edn (n. 69) rispettivamente al secondo e terzo turno e ai quarti di finale, prima di soccombere ad \u00c0lex Corretja (n. 10). Calleri chiude l'anno alla 62\u00aa posizione, dopo averne scalate pi\u00f9 di settanta durante l'anno.\nLa prima parte del 2001 vede il tennista argentino subire una serie di sconfitte ai primi turni fino all'uscita dai primi 100 che coincide con la prima partecipazione agli Us Open, dove viene eliminato al primo turno dal marocchino Hicham Arazi. Dalla settimana successiva per\u00f2 arrivano dei segnali di ripresa come la semifinale all'International Series di Costa do Sauipe e le vittorie nei challenger di Guadalajara, San Paolo e Buenos Aires che limitano i danni di una stagione negativa chiusa all'85\u00aa posizione.\n2002-2003.\nIl 2002 si apre bene grazie alla finale nella Copa Telmex di Buenos Aires ottenuta in seguito alla prestigiosa vittoria sul brasiliano Gustavo Kuerten, allora dominatore assoluto della terra rossa, e alla prima vittoria in un torneo di doppio al Movistar Open di Santiago del Cile in coppia col connazionale Marian Hood. Dopo il terzo turno al Masters di Miami, Calleri si dedica alla stagione su terra europea dove arrivano le semifinali di Maiorca e B\u00e5stad. Gli scarsi risultati sul cemento e sull'erba dei mesi successivi verranno compensati dai quarti di Cosa do Sauipe ma soprattutto da quelli raggiunti al Master di Madrid ottenuti grazie alle vittorie contro i pi\u00f9 quotati James Blake, Marat Safin e Thomas Johansson, risultato a sorpresa se si considera il fatto che vengano disputati indoor su superficie veloce.\nNel 2003, dopo l'eliminazione al primo turno agli Australian Open e i quarti di Vi\u00f1a del Mar, Calleri vince il suo primo International Series ad Acapulco sconfiggendo nell'ordine il tennista di casa Miguel Gallardo-Valles, il numero 20 Gast\u00f3n Gaudio, l'ex numero uno Marcelo R\u00edos, lo spagnolo F\u00e9lix Mantilla e l'argentino Mariano Zabaleta. Ad aprile raggiunge la seconda finale della stagione al torneo dell'Estoril, ma qui viene sconfitto dal russo Nikolaj Davydenko. Il buon periodo continua con la semifinale di Torneo God\u00f3 dove viene battuto da Carlos Moy\u00e1 e culmina nella prima finale in un Masters Series ad Amburgo dove batte il numero sei del mondo Andy Roddick al secondo turno e viene fermato solo da Guillermo Coria, entra cos\u00ec per la prima volta nelle prime venti posizioni del ranking e in luglio raggiunge la 16\u00aa posizione che sar\u00e0 il suo best ranking. Dopo una deludente eliminazione al primo turno del Roland Garros per mano di Franco Squillari le prestazioni dell'argentino calano drasticamente e da maggio in poi sar\u00e0 capace soltanto di raggiungere i quarti della Kremlin Cup di Mosca. In settembre debutta comunque in Coppa Davis nella semifinale contro la Spagna e, insieme a Lucas Arnold Ker, conquista il punto del doppio contro \u00c0lex Corretja ed Albert Costa e vince il primo singolare della terza giornata contro Juan Carlos Ferrero portando il risultato sul due pari, ma l'Argentina verr\u00e0 eliminata in seguito alla sconfitta di Gast\u00f3n Gaudio contro Carlos Moy\u00e1 nella quinta e decisiva partita.\n2004-2005.\nParte subito bene anche nel 2004, al primo torneo della sua stagione, il Qatar ExxonMobil Open di Doha che si disputa nella settimana subito successiva l'epifania, viene eliminato soltanto in semifinale e un mese raggiunge la sua prima finale a Costa do Sauipe in cui viene sconfitto in tre set da Gustavo Kuerten. Nella prima settimana di febbraio viene selezionato per giocare nel primo turno di Coppa Davis contro il Marocco dove conquista facilmente il punto del doppio sempre insieme e Arnold Ker e il successivo singolare contro Mounir El Aarej che chiude lo scontro sul 5-0.\nSi comporta bene sul cemento americano dove \u00e8 capace di arrivare al quarto turno e ai quarti di finale rispettivamente ai Masters Series di Indian Wells e di Miami. Successivamente torna sulla terra rossa europea e dopo i quarti di finale a Barcellona e il ritiro al primo turno al Roland Garros ma come negli altri anni la seconda parte della stagione vede un netto calo di forma del tennista argentino che comunque parteciper\u00e0 al torneo di singolare dei Giochi olimpici di Atene in cui batte lo slovacco Karol Beck al primo turno per poi ritirarsi prima ancora di disputare il secondo turno contro il russo Igor' Andreev. Da segnalare comunque in ottobre la vittoria nel torneo indoor di Basilea in coppia con il cileno Fernando Gonz\u00e1lez.\nA causa della non positiva partenza del 2005, in cui non conferma la finale di Costa do Sauipe, in cui viene sconfitto ai quarti dall'appena diciottenne Rafael Nadal, ma soprattutto i risultati sui Masters americani, Calleri scivola oltre la centesima posizione del ranking e torna cos\u00ec a disputare tornei Challenger, viene comunque convocato per la Coppa Davis per l'incontro con la Repubblica Ceca dove gioca il quarto singolare chiudendo anche qui il risultato sul 5-0. Con la semifinale di Rimini, la vittoria a Stettino e la finale nell'International Series di Amersfoort scala nuovamente la classifica e chiude l'annoa alla 56\u00aa posizione, dieci in pi\u00f9 rispetto al gennaio dello stesso anno.\n2006-2007.\nNella stagione 2006 dopo gli scarsi risultati sul cemento si riprende sulla terra rossa americana con la semifinale di Buenos Aires (sconfitto da Filippo Volandri) e i quarti di Acapulco (battuto da Luis Horna) e conferma poi di trovarsi bene sul cemento di Miami con il raggiungimento dei quarti dove soccombe al numero sei del mondo Ivan Ljubi\u010di\u0107. In febbraio torna in Coppa Davis in occasione del primo turno contro la Svezia e in coppia con David Nalbandian conquista il punto di doppio contro la coppia formata da Simon Aspelin e Jonas Bj\u00f6rkman.\nDopo qualche mese di scarsi risultati, in cui perde anche il posto in Davis, torna ad ottenere punti pesanti in luglio con la semifinale a Swedish Open, in cui raccoglie solo sei game contro Davidenko (n. 5), ma soprattutto vincendo a Kitzb\u00fchel il secondo torneo in carriera al termine di un cammino che lo ha visto usufruire di un bye al primo turno, battere il meno quotato Rainer Eitzinger e poi sconfiggere quattro teste di serie consecutive come Nicol\u00e1s Mass\u00fa, Gast\u00f3n Gaudio, Fernando Verdasco e Juan Ignacio Chela in finale. Riconquista il posto in Davis in occasione della semifinale contro l'Australia e anche qui conquista il punto di doppio, sempre in coppia con Nalbandian, e il punto del 4-0 contro Paul Hanley.\nIl periodo molto positivo prosegue con la semifinale a Sopot ottenuta la settimana successiva e, in agosto, la prima finale sul cemento a New Haven con l'ennesima sconfitta al cospetto di Davydenko.\nChiude l'anno con la partecipazione alla finale di Coppa Davis e proprio qui arriva la sua prima sconfitta in questa competizione contro Marat Safin e Dmitrij Tursunov. La Russia si aggiudicher\u00e0 poi il trofeo con la vittoria in quattro set di Safin su Jos\u00e9 Acasuso nel quarto singolare.\nIl 2007 comincia con la semifinale ad Auckland a cui seguono i quarti di Costa do Sauipe e la semifinale di Acapulco. Sulla terra rossa europea, dopo un buon inizio caratterizzato dalla semifinale a Barcellona dove sconfigge al terzo turno il numero 5 del mondo Tommy Robredo che una settimana dopo lo elimina ai quarti dell'Estoril, raccoglie pochi punti con le eliminazioni al primo turno dei Masters di Roma ed Amburgo e l'ennesima prematura uscita al Roland Garros. Non riesce a bissare il successo di Kitzb\u00fchel dell'anno precedente dove viene sconfitto in semifinale da Potito Starace e il resto della stagione passa quasi totalmente nell'anonimato eccetto per la vittoria al secondo turno degli US Open su Lleyton Hewitt, per poi subire la sconfitta del connazionale Juan M\u00f3naco al turno successivo.\n2008-2010.\nIl 2008 si apre con i quarti di Doha e Sidney a cui seguono dopo un mese quelli di Buenos Aires, dove vince anche il doppio insieme a Luis Horna, Acapulco e Houston e in maggio la semifinale di Casablanca. In seguito alla quinta sconfitta consecutiva al primo turno del Roland Garros, questa volta con Mardy Fish, dedica la seconda settimana alla partecipazione al Challenger di Prost\u011bjov che si aggiudica sconfiggendo in finale l'italo-argentino Mart\u00edn Vassallo Arg\u00fcello. In luglio colleziona una buona semifinale a Stoccarda e il mese successivo viene selezionato insieme a Juan M\u00f3naco, David Nalbandian e Guillermo Ca\u00f1as dal CT della Nazionale Argentina Alberto Mancini per partecipare ai Giochi della XXIX Olimpiade di Pechino, grazie anche alla defezione di Juan Ignacio Chela per infortunio.. In Cina batte al primo turno il bahamense Devin Mullings ma al secondo turno si arrende al tennista di Taipei Lu Yen-Hsun. Nonostante i pessimi risultati che gli avevano fatto perdere il posto per quarti e semifinale, torna in Coppa Davis per la sua seconda finale, questa volta contro la Spagna, in cui viene sconfitto in doppio come due anni prima contro la Russia. Difatti questa sar\u00e0 l'ultima apparizione ad alti livelli di Calleri che nel resto della stagione otterr\u00e0 una serie di eliminazioni al primo turno. Il periodo nero si estender\u00e0 anche all'anno successivo che vedr\u00e0 Calleri perdere ben 14 dei 17 match giocati fino alla sconfitta al primo turno contro il messicano Santiago Gonz\u00e1lez al challenger di Bogot\u00e0 di luglio che sar\u00e0 anche l'ultimo match della carriera infatti, dopo vari mesi di inattivit\u00e0, comunica ufficialmente il suo ritiro dall'attivit\u00e0 agonistica il 17 febbraio 2010 in occasione del torneo di Buenos Aires."}
{"id": "905726", "revid": "1543377", "url": "https://it.wikipedia.org/wiki?curid=905726", "title": "Eliodoro (mago)", "text": "Figlio di una nobile famiglia siciliana, si dedic\u00f2 alla religione cattolica e fu anche tra i candidati a diventare vescovo della diocesi di Catania. A quel tempo Catania era sotto la giurisdizione dell'Impero Romano d'Oriente retto da Leone III l'Isaurico. Fallito questo obiettivo, si sarebbe dedicato alla magia. Oltre all'accusa di stregoneria, gli venne mossa anche quella di essere un fabbricante di idoli e \u00ab\"discepolo degli Ebrei\"\u00bb. Fu uno strenuo oppositore di Leone II il Taumaturgo, vescovo di Catania dal 765 al 785, dal quale ricevette la condanna a morte per le sue pratiche: nel 778 Eliodoro fu bruciato vivo nel \"forum Achelles\".\nMito.\nSecondo la leggenda Eliodoro, conobbe uno stregone di origine ebraica, che lo inizi\u00f2 alla magia. Costui gli consegn\u00f2 un manoscritto magico che Eliodoro lesse in un cerimoniale magico tenuto di notte in cima ad una colonna per evocare il demonio. All'apparire del diavolo, Eliodoro avrebbe manifestato il suo desiderio di potere, e avrebbe contratto con il demonio un patto in base al quale avrebbe avuto esauditi i suoi desideri in cambio dell'abiura della sua fede cristiana.\nIl mito a cui \u00e8 legata la sua figura \u00e8 quello del \"Liotru\", cio\u00e8 dell'elefante di pietra collocato oggi in Piazza del Duomo a Catania. Si raccontava infatti che lo avesse scolpito egli stesso, forgiandolo dalla lava dell'Etna, per poi cavalcarlo mentre compiva le sue magie. Il nome stesso di \"Liotru\" \u00e8 una corruzione popolare del nome \"Eliodoro\".\nLa tradizione popolare vuole che Eliodoro, dopo aver animato il suo elefante di pietra lavica, imperversasse per la citt\u00e0 in sella all'animale magico, rendendo impossibile la vita dei suoi abitanti. Si narra che fosse in grado di acquistare qualsiasi mercanzia con pietre preziose ed oro, che per\u00f2 diventavano normali sassi nelle mani dei poveri mercanti.\nEsistono diversi aneddoti sul potere di Eliodoro di Catania e sulla sua natura burlesca e dispettosa. Uno di questi vuole che egli abbia beffato il nipote del Vescovo facendolo puntare su un cavallo che altri non era che un demone evocato dal negromante, e che al momento della vittoria di quest'ultimo abbia poi rivelato a tutti i presenti la sua vera natura per poi scomparire nel nulla."}
{"id": "905728", "revid": "1632387", "url": "https://it.wikipedia.org/wiki?curid=905728", "title": "Mardy Fish", "text": "Fish in carriera ha vinto sei tornei nell'ambito dell'ATP Tour e ha raggiunto la finale di quattro eventi Masters Series: a Cincinnati nel 2003 e 2010, ad Indian Wells nel 2008 e a Montreal nel 2011. Nell'ambito del Grande Slam ha raggiunto i quarti di finale all'Australian Open nel 2007, agli US Open 2008 e a Wimbledon nel 2011. Alle Olimpiadi estive del 2004, Fish ha ottenuto la medaglia d'argento.\nNell'aprile 2011, Fish ha superato il connazionale Andy Roddick diventando il numero 1 americano nella classifica ATP, raggiungendo il suo \"best ranking \"come numero 7 del mondo.\nSi \u00e8 ritirato nel 2015 dopo gli US Open. Nel gennaio 2019, Fish ha sostituito Jim Courier come capitano della squadra di Coppa Davis degli Stati Uniti.\nCarriera.\n2003.\nFish si fa conoscere al mondo esplodendo nel 2003, quando raggiunge quattro finali; dapprima a Delray Beach e Nottingham e successivamente la prima di un Master 1000, a Cincinnati, perdendo dall'amico Andy Roddick e vince il suo primo torneo ATP di Stoccolma battendo Robin S\u00f6derling. Raggiunge inoltre due terzi turni in due tornei del Grande Slam: Australian Open e Wimbledon. Con questi risultati sorprendenti entra tra i primi venti al mondo.\n2004.\nNel 2004 il tennista statunitense raggiunge quattro finali, come l'anno precedente, tuttavia senza vincere. Le prime avvengono a San Jos\u00e9 e Halle (Westfalen) in Germania. Le altre due sono anche le pi\u00f9 soddisfacenti per Fish, le finali di Coppa Davis e delle Olimpiadi ottenendo la medaglia d'argento, ma viene sconfitto dal cileno Nicol\u00e1s Mass\u00fa. L'uscita al primo turno degli Australian Open e la non partecipazione ai Roland Garros, come a Roma, Madrid e Montr\u00e9al, per infortuni che mineranno la sua carriera, gli fanno perdere punti importanti. Pertanto esce dai primi venti e finisce l'anno da numero 37.\n2005.\nNel 2005 Fish inizia ad avere problemi di salute, con una serie di infortuni che lo porteranno ad essere un giocatore abbastanza discontinuo, nonostante i duri lavori fatti e gli allenamenti. Inizia male agli Australian Open uscendo al secondo turno che paradossalmente sar\u00e0 il suo miglior risultato dell'intera stagione. Da maggio in poi, fatta eccezione per un brutto primo turno ai Roland Garros (la terra comunque non \u00e8 la sua superficie), non giocher\u00e0 neppure un torneo fino alla fine della stagione, ma si concede un altro primo turno agli US Open. Conclude l'anno come 225\u00ba del mondo.\n2006.\nIl 2006 \u00e8 l'anno del recupero, grazie a grandi sacrifici e pazienza. Inizia la stagione portandosi dietro alcuni problemi, saltando sia gli Australian Open che i Roland Garros. In generale giocher\u00e0 pochi tornei sulla terra. Tuttavia arriva a due buoni risultati: il terzo turno a Wimbledon 2006 e a Indian Wells. Molto positivamente vince il torneo, a met\u00e0 stagione, di Houston, paradossalmente proprio sulla terra. Conclude l'anno con una grande scalata al numero 47.\n2007.\nNel 2007 sorprendentemente Fish ritrova subito la forma necessaria e arriva al suo miglior risultato agli Australian Open: i quarti di finale. A met\u00e0 anno ha un momento di cedimento, uscendo al primo turno a Roma, Madrid e Cincinnati. Raggiunge una finale a New Haven, ma grazie a quell'importante risultato torna a buonissimi livelli concludendo l'anno da numero 37.\n2008.\n\u00c8 il 2008 e continua la scalata di Fish nel ranking mondiale che arriva a fine stagione da numero 24. \u00c8 infatti il risultato di due finali, una ancora a New Haven e soprattutto la sua seconda finale di Master 1000, a Indian Wells. Raggiunge inoltre il suo miglior risultato agli US Open: i quarti di finale.\n2009.\nI guai con gli infortuni e la discontinuit\u00e0 tornano nel 2009. Nonostante raggiunga due finali che conosce gi\u00e0, a Delray Beach e a San Jos\u00e9, vincendo la prima, ottenendo il suo terzo torneo ATP, smette di giocare a met\u00e0 stagione dopo un terzo turno a Wimbledon 2009. Questo fa s\u00ec che scenda di ranking concludendo l'anno da numero 55.\n2010-2011.\nInizia la scia davvero positiva della carriera di Fish, i due anni successivi rappresentano grandi risultati e il picco del suo gioco. Nel 2010, nonostante l'inizio in sordina con un primo turno agli Australian Open, raggiunge ben quattro finali, numero che non eguagliava dal 2003 e ne vince due. Perde a Londra ma conquista i tornei di Newport ed Atlanta portando a quota cinque il numero dei tornei ATP. \u00c8 la prima volta in carriera che vince pi\u00f9 di un torneo in un anno. L'ultima delle quattro finali \u00e8 la terza di un importantissimo Master 1000, la sua seconda volta a Cincinnati, ma perde da Roger Federer dopo un combattutissimo match 7-6, 6-7, 4-6. Si concede anche gli ottavi di finale agli US Open e conclude l'anno tornando tra i primi venti da numero 16, suo migliore piazzamento. Nel 2011 raggiunge la semifinale del torneo Master 1000 di Miami e ai Roland Garros 2011 raggiunge il terzo turno, risultato che eguaglia quello ottenuto poco prima sulla terra agli Internazionali d'Italia. A Wimbledon 2011 \u00e8 un altro miglior risultato nel torneo su erba del Grande Slam, i quarti di finale dopo aver battuto negli ottavi il numero 6 Tom\u00e1\u0161 Berdych. Da met\u00e0 stagione la situazione migliora in maniera esponenziale, raggiungendo la sua quarta finale ad un Master 1000, a Montr\u00e9al e subito dopo una molto soddisfacente semifinale all'ennesimo Master di Cincinnati. Ai Parigi Masters va al terzo turno. In generale quella di Montreal \u00e8 una delle tre finali disputate nel corso dell'anno, le altre due sono ancora ad Atlanta e Los Angeles. Vince ad Atlanta guadagnando il suo sesto torneo ATP in carriera ed \u00e8 un altro ottimo anno. Conclude la stagione tra i primi dieci nel mondo, inizialmente da numero 7, poi da numero 8. Questo gli assicura l'opportunit\u00e0 di partecipare all'ATP World Tour Finals di fine anno dedicato ai primi dieci giocatori del mondo. Sfortunatamente si ferma al Robin Round, poich\u00e9 afflitto da dolori alle gambe e soprattutto alla coscia.\n2012.\nDopo aver raggiunto l'apice l'anno prima, il 2012 \u00e8 un anno di calo e di incostanza per Mardy Fish. Esce al secondo turno agli Australian Open e gioca solamente 13 incontri (incassando 6 sconfitte), scendendo da numero 7 a numero 12 del ranking mondiale; \u00e8 infatti affetto da un'aritmia cardiaca che gli d\u00e0 problemi. \u00c8 operato all'ospedale di Los Angeles, successivamente riprende un blando allenamento e si d\u00e0 al golf, infatti non parteciper\u00e0 ai Roland Garros. Nonostante ci\u00f2 partecipa con un certo successo a Wimbledon 2012, raggiungendo gli ottavi di finale. La stagione continua con solamente tre tornei: Miami, Montr\u00e9al e Cincinnati: in tutti e tre si ferma ai quarti finale. Non raggiunge nessuna finale ATP, salta le Olimpiadi e agli US Open si ritira prima di giocare agli ottavi contro Roger Federer. In seguito a questo episodio riveler\u00e0 in diverse conferenze stampa di soffrire di attacchi di panico e di incontrollabili crisi di ansia dovute soprattutto alla pressione psicologica a cui \u00e8 sottoposto un giocatore di tennis. Conclude l'anno scendendo ancora fino al numero 27, nonostante i quarti ai tre Master, avendo disputato cos\u00ec poche partite.\n2013-2015.\nIl 2013 \u00e8 l'anno del viale del tramonto. Fish subito non conferma la sua presenza agli Australian Open lamentando problemi fisici ed emotivi. Torna a giocare in casa dopo sei mesi di inattivit\u00e0 ad Indian Wells come numero 32 del mondo e raggiunge il terzo turno perdendo da un potente ma confuso Jo-Wilfried Tsonga in due tie-break, risultato molto positivo visti i trascorsi. Ciononostante Fish salta tutta la parte centrale della stagione e torna a giocare solo a luglio a Washington, dove, dando fondo alle sue ultime energie, riesce a raggiungere il terzo turno battendo il numero 32 del mondo Julien Benneteau, per poi essere sconfitto in due set da Kevin Anderson. Sull'onda della fiducia prova a partecipare a Cincinnati e Winston-Salem ma con scarsissimi risultati. Consapevole delle sue limitazioni fisiche, conclude qui la sua stagione, da numero 373 del mondo. Nel 2014 Fish non gioca a causa dei problemi di gestione dell'ansia. Gli attacchi di panico gli causano tra l'altro un'esagerata tachicardia che mina le condizioni del suo cuore. Nonostante ci\u00f2, Fish \u00e8 ancora ufficialmente in attivit\u00e0, come numero 515 del mondo.\nTorna in campo, dopo oltre 18 mesi, ad Indian Wells venendo sconfitto in tre set da Ryan Harrison. Nel mese di luglio annuncia che quelli di Atlanta, Cincinnati e gli US Open saranno gli ultimi tornei prima di appendere la racchetta al chiodo.\nStile di gioco.\nFish \u00e8 uno dei pochi giocatori della sua epoca ad avere un gioco totalmente \"a tutto campo\". Possiede ottimi approcci difensivi e a rete (\u00e8 infatti notevole anche nel doppio, cosa non comune ad un singolarista ad alti livelli) e con un potente servizio e un affidabilissimo rovescio ha anche un approccio offensivo, generando vincenti. Infatti il suo colpo migliore \u00e8 sicuramente il rovescio a due mani con il quale spesso chiude i punti. Nel 2010 ha perso ben 10 chili, che lo hanno reso pi\u00f9 in agile e in forma.\nNella cultura di massa.\nLa storia della carriera di Mardy Fish \u00e8 raccontata in un documentario a lui dedicato \" Fish vs Federer \" del 2021, diretto da Chapman e Maclain Way della serie Netflix \" Untold\". Il documentario parte dagli esordi nel tennis di Fish bambino e parla anche della sua amicizia-rivalit\u00e0 con Andy Roddick. Ma soprattutto \"Untold\" \u00e8 centrato sul momento saliente della carriera di Mardy Fish quando agli US Open del 2012 non riusc\u00ec a entrare in campo per affrontare Roger Federer. Un attacco di panico dovuto ad ansia e accumulo di stress gli imped\u00ec di uscire dagli spogliatoi. Mardy Fish nelle interviste successive fu il primo a parlare di salute mentale nello sport e di come lo stress e l'ansia da prestazione lo avessero completamente bloccato."}
{"id": "905730", "revid": "125956669", "url": "https://it.wikipedia.org/wiki?curid=905730", "title": "Associazione Calcistica Locri 1909", "text": "L'Associazione Calcistica Locri 1909, meglio nota come Locri, \u00e8 una societ\u00e0 calcistica Italiana con sede nella citt\u00e0 di Locri. Dalla stagione 2019-2020 milita nel campionato di Eccellenza e gioca le partite casalinghe allo stadio Barone Giuseppe Raffaele Macr\u00ec.\nStoria.\nL\u2019Associazione Calcio Locri \u00e8 la pi\u00f9 antica societ\u00e0 calcistica calabrese esistente e una fra le pi\u00f9 importanti, fondata da un gruppo di appassionati sportivi nel 1909 a Gerace Marina (attuale Locri), con il nome di \u201cFortitudo Locrese\u201d.\nFin dall\u2019inizio dell\u2019attivit\u00e0 si distingue per agonismo e valore tecnico, e nella stagione 1927-1928 risulta essere unica societ\u00e0 della provincia di Reggio Calabria a disputare il Campionato di Terza Divisione insieme al Catanzaro, Cosenza, Vigor Nicastro e Paolana. Al termine del campionato si classifica al primo posto a pari merito con il Cosenza.\nNegli anni successivi, fino a tutto il 1940, disputa regolarmente e con alterne fortune, il Campionato di Prima Divisione.\nNel primo Dopoguerra, mutata la denominazione in quella di \u201cJuventina Locri\u201d riprende l\u2019attivit\u00e0 disputando dal 1945 al 1959 molti campionati nel massimo livello regionale.\nNella stagione sportiva 1959-1960 \u00e8 scelta per disputare, unica dell\u2019intera provincia, il nuovo campionato di Serie D ed in seguito la Juve Locri \u00e8 sul punto di approdare alla Serie C dopo una lotta serrata con il Crotone (che alla fine vinse il campionato), e con il Barletta, l\u2019Avellino e il Brindisi.\nDopo la retrocessione avvenuta nel 1966, la societ\u00e0 amaranto disputa il campionato di Promozione e, dopo la fusione con l\u2019altra squadra locale che aveva ripreso l\u2019antica denominazione di Fortitudo Locrese, l\u2019Unione Sportiva Locri vince il girone B del campionato di Promozione.\nNei primi anni Settanta il Locri domina la scena calcistica calabrese, tentando pi\u00f9 volte di raggiungere la serie superiore. Nella stagione 1970-1971 \u00e8 protagonista di un bellissimo testa a testa con la Palmese, che per\u00f2 alla fine ha la meglio.\nGli amaranto vincono il campionato di Prima Categoria nella stagione 1982-1983 e approdano alla serie superiore.\nAgli inizi della stagione calcistica 1986-1987 il presidente Nino Tallarida cedette la squadra gratuitamente \"regalando\" giocatori del calibro di Ciccio Giorgi al Comune che chiam\u00f2 al vertice della societ\u00e0 nella qualit\u00e0 di Commissario unico, il rag. Giuseppe Gelonese, che accogliendo l'invito del sindaco, avv. Francesco Carnuccio, dell'assessore allo Sport Pino Sainato e dell'assessore Alfonso Passafaro e dell'intera amministrazione comunale avvi\u00f2 l'opera di rilancio del sodalizio amaranto, opera che fu proseguita dall'ing. Pierino Parasporo. Seguirono anni gloriosi dove la squadra amaranto, con una nuova dirigenza, guidata da Pasquale d'Ettore , arrivo' in Finale Nazionale Dilettanti di Coppa Italia giocando fino in Toscana.\nNel Campionato Nazionale Dilettanti 1996-1997, il Locri chiuse al secondo posto in classifica a soli due punti dal capolista, sfiorando la storica promozione in Serie C2. La partita decisiva, giocata in casa all'ultima giornata davanti a circa 6.000 tifosi, termin\u00f2 a reti inviolate; il risultato premi\u00f2 dunque i \"pitagorici\". Tuttavia, la magistratura ordinaria apr\u00ec un'inchiesta sull'esito della partita, con l'ipotesi che sia stata truccata dalle cosche che in quel periodo erano protagoniste di una violenta faida che interessava il centro Jonico. L'ipotesi fu avallata dalle intimidazioni mafiose che subirono tre giocatori Amaranto e dalle successive dimissioni del presidente Giorgio Barresi da consigliere comunale, dopo l'inserimento del suo nome in un'inchiesta della DIA di Catanzaro.\nSeguirono 5 anni di serie D con risultati discreti, poi nel 2001/2002 e 2002/2003 invece ebbe 2 retrocessioni consecutive giungendo nel Campionato di Promozione Calabrese.\nDagli anni duemila a quelli attuali.\nNel 2008-2009, l'A.C. Locri chiude all'undicesimo posto nel girone B calabrese di Promozione. La stagione seguente vede un inizio in sordina degli amaranto, che li porter\u00e0 a giocarsi la permanenza nella categorie ai play-out col Capo Vaticano. Tuttavia il Locri riesce a spuntarla nel doppio scontro (5-2 complessivo), ma la stagione seguente la squadra, penalizzata anche di tre punti, si classifica sedicesima e retrocede in Prima Categoria.\nL'8 Agosto 2014 viene formata una nuova societ\u00e0, grazie al titolo della Benestarnatilese, l' A.C. Locri 1909 ritorna a partecipare nel campionato Regionale di Promozione Girone B dopo un anno di inattivit\u00e0. La nuova societ\u00e0 formata dal presidente Antonio Spadaro e allenata dal duo Silvano-Commisso affronter\u00e0 quindi il campionato nella stagione 2014/2015..\nNel campionato di Promozione 2014/2015 la squadra si classifica al secondo posto, ottenendo unica squadra del girone solo 2 sconfitte in trasferta e l'imbattibilit\u00e0 in casa, e risultando la migliore difesa con solo 16 reti subite nel campionato. Fa rinascere nel paese e nella Locride di nuovo la passione per il calcio locale e sia in casa che in trasferta \u00e8 seguita da centinaia di tifosi con famiglia al seguito. Nel finale di campionato inanella 7 vittorie consecutive e accede ai Play-Off perdendo per\u00f2 per 1-2 la partita finale in casa contro la squadra Reggiomediterranea davanti a 2.000 tifosi e restando nel campionato di Promozione.\nIl 26 Marzo 2016 l' A.C. Locri 1909 vince il campionato Regionale di Promozione Girone B 2015/2016 con 3 turni di anticipo, tornando cos\u00ec in Eccellenza Calabria dopo 13 anni.\nLa classifica finale evidenzia Locri vincente con 69 punti, 21 vittorie, 6 pareggi e 1 sola sconfitta. 51 gol fatti e soli 9 subiti (migliore difesa del campionato).\nLa stagione 2016/2017 \u00e8 quella del ritorno in Eccellenza e la squadra Amaranto chiude all'ottavo posto con 37 punti conquistati, con una salvezza conquistata con 2 giornate di anticipo, a 2 punti dalla zona Play-Out, ma dalla quale il Locri non \u00e8 stato quasi mai coinvolta nell'arco dell'intera stagione. Lo score finale \u00e8 di 10 vittorie, 7 pareggi e 13 sconfitte, con 35 reti realizzate e 43 subite. Il \"Comunale\" \u00e8 risultato vero fortino della compagine Amaranto, anche se ottime prove si sono registrate in numerose trasferte esterne (Cittanova, Trebisacce, Luzzi, Roggiano), dalle quali per\u00f2 non sono stati conquistati sufficienti punti.\nIl 2017/2018 si apre con la riconferma nel campionato di Eccellenza Calabrese, ma con il cambio alla guida tecnica da Francesco Ferraro ad Umberto Scorrano (ex capitano Amaranto), con Natino Varr\u00e0 nelle vesti di Direttore Sportivo. La societ\u00e0 effettua un riassestamento all'interno delle cariche, ma conferma Antonella Modafferi presidente del sodalizio Amaranto. L'A.C. Locri 1909 si appresta ad affrontare un nuovo campionato di Eccellenza, ma con l'incognita campo da gioco, in quanto al \"Comunale\" \u00e8 previsto un intervento di riqualificazione con la stesura di un manto erboso in sintetico.\nIl 23 Dicembre 2017 sul campo neutro di Catanzaro il Locri vince la Coppa Italia Regionale con il risultato di 2-1 contro il Cotronei Calcio.\nIl 18 Marzo del 2018 grazie al pareggio per 1-1 contro il Castrovillari, sul campo neutro di Amantea, gli Amaranto tornano in Serie D dopo 16 anni.\nIl 5 Maggio del 2018 il Locri centra il \"Triplete\" vincendo anche la Supercoppa della Regione battendo in un triangolare il ASD Bocale ADMO e ASD Corigliano Calabro.\nNella stagione di Serie D 2018/2019, dopo un ottimo avvio di campionato che li vede arrivare a Bari dopo qualche giornata da secondi in classifica (con 500 tifosi al seguito), e finire il girone d'andata in una posizione non preoccupante, l'A. C. Locri 1909 inizia male il girone di ritorno ottenendo una serie di sconfitte che lo fanno scivolare nelle zone pericolose della classifica.\nChiudendo il campionato al 15\u00ba posto con 39 punti \u00e8 costretto a giocarsi la permanenza nella categoria fuori casa contro il Citt\u00e0 di Messina. Il 12 Maggio 2019 si gioca il Play-Out a porte chiuse al \"Despar Stadium\" di Messina, perdendo per 2-0 retrocede in Eccellenza dopo un solo anno trascorso nel massimo torneo dilettantistico.\nAllenatori e presidenti.\nDi seguito la cronologia parziale degli allenatori e dei presidenti:\nTifoseria.\nIl tifo organizzato a Locri nasce nel 1992 con la nascita dello storico gruppo Ultras \"Pessimi Elementi\" (attuale Ultras Locri 1992) mentre nell'estate del 8 Agosto 2014, durante la presentazione della nuova societ\u00e0, i ragazzi pi\u00f9 giovani formano il gruppo Ultras \"NGL 2014\" (Nuova Guardia Locri)\nGli stessi hanno un solo gemellaggio con la tifoseria dell'Angri (SA) che dura dal lontano 1997, mentre si registrano tre sole amicizie; con il gruppo C.U.C.N 1982 di Reggio Calabria, con il gruppo UC73 di Catanzaro e con il gruppo US'01 di Sambiase (CZ).\nIl \"Derby\" e anche la rivalit\u00e0 pi\u00f9 sentita \u00e8 quella con la vicina Siderno, un vero e proprio campanilismo tra le due citt\u00e0 confinanti, che sfocia anche in ambito sociale. Tale derby \u00e8 uno dei pi\u00f9 sentiti dell\u2019intera Calabria ed \u00e8 da sempre caratterizzato da una splendida cornice di pubblico.\nAltre rivalit\u00e0 sono quelle con Crotone, Vigor Lamezia e Cir\u00f3."}
{"id": "905732", "revid": "439868", "url": "https://it.wikipedia.org/wiki?curid=905732", "title": "Manfred Eigen", "text": "Biografia.\nFiglio di una famiglia di musicisti, terminati gli studi superiori nel 1944 presso \"Humanistischen Gymnasium\" della citt\u00e0 natale (oggi Gymnasium am Ostring), cominci\u00f2 a studiare fisica e chimica all'Universit\u00e0 di Gottinga conseguendo il dottorato nel 1951 con il docente Arnold Eucken. Nel 1957 diventa direttore dell'Max-Planck-Institut f\u00fcr biophysikalische Chemie di Gottinga e nel 1965 professore onorario della TU Braunschweig. Attualmente \u00e8 membro onorario di diverse accademie scientifiche e universit\u00e0, tra le quali l'Universit\u00e0 di Harvard.\nInsieme a Ronald George Wreyford Norrish e George Porter vinse, nel 1967, il premio Nobel per la chimica grazie ai suoi studi su reazioni di fotolisi molto veloci catalizzate da un fascio laser. Il suo nome \u00e8 anche legato all'interpretazione dell'origine della vita tramite il modello delle quasipecie, elaborato insieme con Peter Schuster nel 1979.\nOpera.\nManfred Eigen ha sviluppato metodi in cinetica chimica per avere reazioni pi\u00f9 veloci. Con il metodo \"Relaxationsmethode\" si hanno velocit\u00e0 di reazione pi\u00f9 elevate in biochimica. Il nome di Eigens \u00e8 legato agli ipercicli, che spiegano i collegamenti nei cicli di reazione, ovvero l'auto-organizzazione nella origine della vita; lavoro portato avanti con Peter Schuster nel 1979 e conosciuto come \"Eigen-Wilkins-Mechanismus\" (meccanismo di Eigen-Wilkins). Studiando le reazioni enzimatiche ha successivamente teorizzato sulla evoluzione.\nEigen studi\u00f2 il contenuto degli acidi nucleici, attraverso la polimerasi riproducente la nucleasi. Con la ripetizione di cicli anabolici e catabolici ha ricreato gli acidi nucleici, creando una mutazione genetica resistente alla ossidazione. Tali sperimentazione richiedono poche ore di lavoro.\nQueste ricerche portarono allo sviluppo della \"Evolutionsmaschine\", un bioreattore che pu\u00f2 essere usato per lo studio in vitro di virus e altri microrganismi. Variando i parametri del reattore si variano la frequenza e la velocit\u00e0 di reazione delle mutazioni. Questi procedimenti sono utilizzati su scala industriale.\nEigen ha fondato due aziende biotecnologiche, \"Evotec\" e \"Direvo\", nel campo del \"High-Throughput-Screening\" e della \"Directed evolution\"."}
{"id": "905733", "revid": "228587", "url": "https://it.wikipedia.org/wiki?curid=905733", "title": "Oba (cultura edo)", "text": "Nella cultura tradizionale del popolo Edo dell'Africa Occidentale, l'oba \u00e8 contemporaneamente un re e un capo religioso. L'espressione entr\u00f2 in uso almeno a partire dal XIII secolo.\nOrigine del nome.\nI re degli Edo iniziarono a chiamarsi \"oba\" nel XIII secolo, con Eweka I, considerato fondatore del Regno del Benin. Precedentemente, i sovrani edo erano chiamati \"ogiso\", che in lingua edo significa \"re del cielo\". Le origini del nuovo titolo \"oba\" non sono chiare. Secondo alcuni, \"oba\" sarebbe una parola di origine yoruba per \"re\". Un'ipotesi di origine del termine dalla lingua edo la ricondurrebbe alla frase \"o baa\" (\"\u00e8 difficile\"). Un'altra possibilit\u00e0 \u00e8 che sia abbreviazione di Obagodo, che secondo la tradizione fu il nome del primo ogiso.\nRuolo culturale.\nNelle regioni della moderna Nigeria abitate dagli Edo (il cosiddetto Edoland), l'oba (discendente degli antichi oba di epoca precoloniale) gode ancora di grandissimo rispetto e svolge un ruolo di guida per il suo popolo. Attualmente, la carica di oba \u00e8 coperta da oba Erediauwa.\nIl ruolo centrale dell'oba nella cultura edo si riflette in molti usi linguistici ancora oggi diffusi. Per esempio, un uomo adulto viene indicato col termine \"okpioba\" (letteralmente \"uomo dell'oba\") e una donna adulta \u00e8 una \"okhuoba\" (\"donna dell'oba\"). Anche i saluti corrispondenti a \"buon mattino\", \"buon pomeriggio\" e \"buona sera\" menzionano l'oba: \"oba owie\" (\"re del mattino\"), \"oba avan\" (\"re del pomeriggio\"), \"oba ota\" (\"re della sera\")."}
{"id": "905734", "revid": "115667022", "url": "https://it.wikipedia.org/wiki?curid=905734", "title": "David di Donatello 1979", "text": "La cerimonia di premiazione della 24\u00aa edizione dei David di Donatello si \u00e8 svolta il 20 ottobre 1979 al Teatro dell'Opera di Roma."}
{"id": "905737", "revid": "123148909", "url": "https://it.wikipedia.org/wiki?curid=905737", "title": "Revue Noire", "text": "Revue Noire \u00e8 una rivista di cultura contemporanea specializzata sull'Africa, una casa editrice e di produzione musicale e culturale. \"Revue Noire\" \u00e8 considerata una fonte primaria sulla produzione artistica africana e ha avuto un ruolo fondamentale nello studio, nella promozione e nella diffusione delle arti contemporanee dell'Africa e della sua diaspora.\nStoria.\n\"Revue Noire\" nasce nel 1991 a Parigi con il preciso obiettivo di dimostrare che \"c'\u00e8 dell'arte in Africa\". Il nome \u00e8 un omaggio alla Revue Blanche, una rivista francese degli anni Cinquanta e a Jos\u00e9phine Baker e alla Parigi degli anni Trenta dove si parlava di \"revues n\u00e8gres\".\nLa rivista \u00e8 fondata da Jean Loup Pivin, Simon Njami, Bruno Tilliette e Pascal Martin Saint L\u00e9on; col tempo fanno parte del comitato di redazione anche Pierre Gaudibert, Jacques Soulillou, Andr\u00e9 Magnin (soltanto per il primo numero), Francisco d'Almeida, Everlyn Nicodemus, N'Gon\u00e9 Fall (assistente di redazione dal 1994 e poi direttrice di redazione dal 1999), Cl\u00e9mentine Deliss, Etienne F\u00e9au e Isabelle Boni-Claverie. I collaboratori della rivista cambiano a seconda del tema e del paese preso in esame; tra questi si possono ricordare Yacouba Konat\u00e9 e Brahim Alaoui. \nTra il 1991 e il 2001 pubblica 34 numeri; dal 2001 \"Revue Noire\" continua le sue attivit\u00e0 come casa editrice e come rivista on-line, ma interrompe la pubblicazione cartacea del trimestrale. Nel 2010 riprende vita il progetto editoriale.\nOltre a pubblicare la rivista, \"Revue Noire\" \u00e8 anche una casa editrice che pubblica libri, una societ\u00e0 di produzione che realizza documentari, cortometraggi, dischi (alcuni numeri della rivista comprendevano un CD di musica), esposizioni ed eventi. In particolare le sue due antologie sull'arte e sulla fotografia africana rappresentano delle pubblicazioni fondamentali nel settore.\nApproccio.\nFin dalla sua nascita la rivista si caratterizza per un'edizione prestigiosa e per monografie e dossier tematici per paese o per argomento, pi\u00f9 focalizzati sulla rappresentazione fotografica di una splendida Africa (vivace e artistica) che sull'approfondimento critico.\n\"Revue Noire\" ha sede a Parigi ma realizza le sue ricerche nei vari paesi e nelle varie citt\u00e0 oggetto dei suoi numeri, attraverso visite e indagini sul terreno. Tra gli speciali: Abidjan, Libreville, Dakar, Kinshasa, Namibia, Camerun, Capo Verde, Sudafrica, Marocco, Mali, Burkina Faso, Niger, Nigeria, Togo, Ghana, Benin, Gibuti, Etiopia, Eritrea, Mozambico, Madagascar, Zimbabwe, Angola, i Caraibi, Oceano Indiano, Brasile, Canada, Londra e Parigi africana, cinema, arti dello spettacolo, danza, moda, Africa mediterranea a nera, artisti africani e l'AIDS, citt\u00e0 africane e cucina africana e arte. \nL'attenzione \u00e8 posta su tutte le arti: arti visive (tra le quali anche la fotografia), architettura, danza, teatro, letteratura, moda e cinema.\nInizialmente i destinatari della rivista sono il pubblico europeo e occidentale. La maggior parte dei lettori \u00e8 dell'America del Nord, dell'Europa e del Giappone. In Africa il pubblico \u00e8 costituito da persone di cultura e intellettuali."}
{"id": "905747", "revid": "1781168", "url": "https://it.wikipedia.org/wiki?curid=905747", "title": "Giovanni Canestrini (biologo)", "text": "Ebbe un ruolo fondamentale nell'introduzione in Italia delle teorie di Charles Darwin sull'evoluzione, traducendo le sue opere e diffondendo il suo pensiero.\nBiografia.\nGiovanni Battista Girolamo Romedio Canestrini nacque nel 1835 a Rev\u00f2, in Val di Non, all'epoca parte dell'Impero austriaco da Giuseppe e Silvia De Carneri.\nStudi\u00f2 dapprima a Gorizia e a Merano, successivamente frequent\u00f2 l'universit\u00e0 di Vienna dove si laure\u00f2 in filosofia e scienze naturali nel 1861. Pass\u00f2 un breve periodo al Museo zoologico dell'Universit\u00e0 di Genova.\nDal 1862 al 1868 fu professore di storia naturale nell'Universit\u00e0 di Modena e Reggio Emilia. Si occup\u00f2 di zoologia sistematica, antropologia e paletnologia. Dopo aver richiesto ed ottenuto dal Comune di Modena un fondo di 750 lire, nel 1863 inizi\u00f2 saggi di scavo nel territorio modenese sui siti delle terramare, villaggi dell\u2019et\u00e0 del bronzo i cui resti erano sfruttati all\u2019epoca come cave di terriccio fertilizzante per usi agricoli. La raccolta di reperti archeologici e zoologici formata da Canestrini costituir\u00e0 nel 1871 il primo nucleo del Museo Civico di Modena, fondato da Carlo Boni. Con la collaborazione di Leonardo Salimbeni, nel 1864 Canestrini far\u00e0 uscire la prima traduzione italiana dell'opera darwiniana \"L'origine delle specie\", per i tipi della Zanichelli di Modena. Divent\u00f2 quindi fra i maggiori promotori delle idee darwiniane in Italia. Nel 1865 fu uno dei fondatori della Societ\u00e0 dei naturalisti di Modena, di cui fu il primo presidente.\nNel 1869 divent\u00f2 professore di zoologia, anatomia comparata e fisiologia generale nell'Universit\u00e0 di Padova, dove rimarr\u00e0 fino alla morte. Fino al 1873 si dedic\u00f2 soprattutto di riordinare e catalogare le collezione zoologiche e aracnologiche del Museo universitario. All'Universit\u00e0 di Padova fu anche preside della facolt\u00e0 di scienze dal 1885 al 1891.\nNel 1873 condusse degli studi antropologici sui resti di Francesco Petrarca. Canestrini sostenne che all'apertura della tomba il cranio si disgreg\u00f2 rapidamente a causa dell'esposizione all'aria. L'affermazione \u00e8 stata messa in discussione perch\u00e9 lo studioso ha avuto comunque modo di prendere diverse misure e realizzare un calco. Vito Terribile Wiel Marin, docente di anatomia patologica a Padova, ha ipotizzato che l'abbia fatto cadere.\nNel 1872 fond\u00f2 la \"Societ\u00e0 veneto-trentina di scienze naturali\", con lo scopo di incentivare i rapporti fra studiosi delle due regioni. L'attivit\u00e0 era malvista dalle autorit\u00e0 austro-ungariche, che per le sue posizioni irredentiste nel 1878 gli vietarono di tornare nella sua terra d'origine.\nNel 1878 cur\u00f2 assieme a Francesco Bassani la traduzione de \"L'espressione delle emozioni nell'uomo e negli animali\" di Darwin. Ebbe contatti con Ernst Haeckel e anche con lo stesso Darwin. \nPose le basi per l'insegnamento in Italia dell'antropologia, nel 1878-79 fece istituire il primo corso libero di antropologia e inizi\u00f2 una raccolta di crani e strumenti antropologici. Fond\u00f2 nel proprio istituto di Padova il primo laboratorio italiano di batteriologia, conducendovi ricerche pionieristiche e originali, e pubblicando un apprezzato manuale di merito. Sotto il profilo scientifico diede contributi originali e fondamentali in acarologia, in aracnologia (pionieristici in Italia gli studi tassonomici con il collega Pietro Pavesi), e in varie altre discipline di interesse biologico.\nFu socio effettivo dell'Istituto veneto di scienze, lettere ed arti dal 1878 al 1890. Nel 1881 fu eletto nel consiglio comunale di Padova in una lista formata dall'Associazione costituzionale progressista e dai moderati.\nEbbe diversi incarichi governativi. Nel 1882 ad esempio partecip\u00f2 ad una campagna talassografica sul pirotrasporto Washington assieme al fratello Riccardo.\nMor\u00ec a Padova nel 1900. Nel 1901 la Societ\u00e0 degli studenti trentini propose di apporre una lapide commemorativa sulla sua casa natale a Rev\u00f2, ma la maggioranza comunale rifiut\u00f2 con la motivazione che sarebbe stato un atto antireligioso. Il 14 settembre fu inaugurato, in Piazza Dante a Trento, un busto in marmo, opera di Andrea Malfatti. Successivamente fu danneggiato e sostituito con una replica in bronzo, opera dello stesso Malfatti (l'originale in marmo venne custodito dal Museo tridentino di scienze naturali, oggi MUSE). Alcide De Gasperi propose polemicamente di scrivere come dedica: \"A Giovanni Canestrini. Studi\u00f2 e fatic\u00f2 molto ma sbagli\u00f2 strada. Riposa in pace.\" Nel 1936 su iniziativa del Museo tridentino di scienze naturali fu posta anche una lapide sulla sua casa natale.\nOpere.\n\"(elenco parziale)\""}
{"id": "905748", "revid": "109423497", "url": "https://it.wikipedia.org/wiki?curid=905748", "title": "Morgan Aero 8", "text": "La Morgan Aero 8 \u00e8 un'automobile cabriolet prodotta dalla britannica Morgan Motor Company dal 2000.\nSviluppo.\nLa Aero 8 veste un ruolo particolare nella storia della Morgan, perch\u00e9 \u00e8 il primo \"design\" nuovo dalla Morgan Plus 8 del 1968 ed \u00e8 anche la prima Morgan con la carrozzeria in alluminio.\n\u00c8 prodotta a mano nella fabbrica di \"Malvern Link\", dove ne vengono prodotte 9 per settimana.\nI pannelli della carrozzeria non sono saldati tra loro ma incollati e rivettati per diminuire il peso e garantire al contempo una maggiore rigidit\u00e0 torsionale.\nEquipaggiata dapprima da un motore V8 facente parte della famiglia BMW M62 ed in seguito dal BMW N62 da 4398 cm\u00b3 di cilindrata erogante una potenza di 333 CV a 6100 giri/min con una coppia massima di 450 Nm a 3600 giri/min, ha una velocit\u00e0 massima di 260 km/h autolimitata, e una accelerazione da 0 a100 km/h in meno di 4,5 s.\nVersioni speciali.\nMorgan Aero 8 GTN.\nLa GTN \u00e8 una versione speciale bicolore della Aero prodotta in 15 esemplari. Il motore \u00e8 un BMW V8 che eroga 300\u00a0CV. Il peso \u00e8 di 1000\u00a0kg. Il cambio \u00e8 manuale a 6 marce. La velocit\u00e0 massima \u00e8 di 170 miglia orarie (273,588 km/h), mentre passa da 0 a 100\u00a0km/h in 4,3 secondi. Il prezzo \u00e8 di 72500 sterline. Monta pneumatici 225/40 ZR18.\nMorgan Aero Supersports.\nLa Supersports venne realizzata nel 2010 per commemorare il centenario dalla nascita della casa automobilistica britannica. Il telaio era realizzato impiegando un misto di alluminio e frassino, mentre il propulsore che al equipaggiava era un BMW V8 4.8 dalla potenza di 367 cv.\nAttivit\u00e0 sportiva.\nLa Aero 8 ha partecipato alla 24 ore di Le Mans nel 2002 (senza raggiungere il traguardo) e nel 2004 (dove non fu classificata) e al campionato FIA GT, sia ufficialmente che tramite team privati, riscuotendo un buon successo nella stagione 2009."}
{"id": "905749", "revid": "729019", "url": "https://it.wikipedia.org/wiki?curid=905749", "title": "Tamara McKinney", "text": "Punta di diamante della squadra statunitense femminile di sci alpino negli anni ottanta, disciplina dominata della atlete svizzere, in carriera vinse complessivamente quattro medaglie iridate e si aggiudic\u00f2 anche tre Coppe del Mondo di specialit\u00e0.\nBiografia.\n ma originaria di Squaw Valley , era una sciatrice particolarmente efficace nelle prove tecniche, ma comunque in grado di ottenere buoni risultati anche in discesa libera e quindi nelle combinate.\nStagioni 1979-1982.\nLa sciatrice in Coppa del Mondo realizz\u00f2 il suo primo podio, nonch\u00e9 primo risultato di rilievo, il 10 dicembre 1978 sulle nevi italiane di Piancavallo, salendo sul terzo gradino del podio nello slalom speciale vinto dalla connazionale Abbi Fisher davanti alla francese Perrine Pelen. Nella stagione seguente esord\u00ec ai Giochi olimpici invernali, ma a non concluse n\u00e9 lo slalom gigante n\u00e9 lo slalom speciale.\nNel 1980-1981 in Coppa del Mondo conquist\u00f2 il primo successo, in slalom gigante il 22 gennaio sul tracciato elvetico di Haute-Nendaz, e a fine stagione risult\u00f2 6\u00aa nella classifica generale, con 6 podi (3 le vittorie). L'anno dopo ai Mondiali di Schladming fu 6\u00aa nello slalom gigante, mentre in Coppa del Mondo ottenne nuovamente 6 podi (ma senza vittorie) e fu 9\u00aa nella classifica generale.\nStagioni 1983-1987.\nNella stagione 1982-1983, grazie anche a 11 podi (7 le vittorie) si aggiudic\u00f2 la Coppa del Mondo assoluta - prima donna statunitense a conquistare la coppa di cristallo - e la Coppa del Mondo di slalom speciale. Ai XIV Giochi olimpici invernali di si piazz\u00f2 4\u00aa nello slalom gigante e non complet\u00f2 lo slalom speciale; nella stessa stagione in Coppa del Mondo increment\u00f2 il palmar\u00e8s vincendo la Coppa del Mondo di slalom speciale, dopo aver ottenuto complessivamente 8 podi con 4 vittorie.\nFu presente ai Mondiali del 1985 disputati a Bormio, dove conquist\u00f2 la medaglia di bronzo nella combinata; due anni dopo vinse la sua ultima gara in Coppa del Mondo, l'11 gennaio 1987 a Mellau in slalom gigante, e biss\u00f2 la medaglia di bronzo iridata nella combinata in occasione dei Mondiali nel 1987 di Crans-Montana.\nStagioni 1988-1990.\nAi XV Giochi olimpici invernali di non concluse n\u00e9 lo slalom gigante n\u00e9 lo slalom speciale, mentre l'anno dopo ai Mondiali di Vail vinse la medaglia d'oro nella combinata e quella di bronzo nello slalom speciale. In Coppa del Mondo il 3 marzo seguente sal\u00ec per l'ultima volta sul podio (3\u00aa in slalom speciale a Furano) e il successivo 10 marzo fu per l'ultima volta al cancelletto di partenza, in occasione dello slalom speciale disputato a Shigak\u014dgen e chiuso dalla McKinney al 4\u00ba posto.\nNell'ottobre del 1989 sub\u00ec un grave infortunio (frattura della gamba) a Saas-Fee, dove si stava allenando con la nazionale statunitense in vista della Coppa del Mondo 1990; non torn\u00f2 pi\u00f9 alle gare e annunci\u00f2 il definitivo ritiro un anno dopo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:"}
{"id": "905752", "revid": "33751", "url": "https://it.wikipedia.org/wiki?curid=905752", "title": "Thais Wiggers", "text": ""}
{"id": "905755", "revid": "1573940", "url": "https://it.wikipedia.org/wiki?curid=905755", "title": "Casa Miniati", "text": "Casa Miniati \u00e8 un edificio medievale di Pisa, situato in via Santa Maria, angolo con via Volta.\nDescrizione.\nPosta in una posizione angolare, questa costruzione spicca per i bianchi archetti della struttura architettonica chiaramente visibili all'esterno: si tratta di archi di scarico ogivali risalenti alla seconda met\u00e0 del XII secolo o all'inizio del XIII, creati con conci tagliati in bozze regolari in pietra verrucana o nel pi\u00f9 pregiato calcare di San Giuliano (pi\u00f9 chiaro, nella parte inferiore).\nSi vedono inoltre le architravi che sorreggono i vari piani, mentre l'ultimo piano e al solaio, realizzato in muratura piena presenta alcune monofore e strette finestre rettangolari.\nA questa casa torre fu aggregata un'altra confinante a destra, con un'elegante bifora all'ultimo piano."}
{"id": "905756", "revid": "983767", "url": "https://it.wikipedia.org/wiki?curid=905756", "title": "Storia della Sardegna vandala", "text": "La storia della Sardegna vandala ebbe inizio in coincidenza dell'epilogo della lunga dominazione romana in Sardegna, alla met\u00e0 V secolo, quando l'isola venne conquistata dai Vandali, popolazione germanica stabilitasi nel Nord Africa. La Sardegna rimase vandala per circa ottant'anni, dal 456 al 534.\nLa conquista.\nLa conquista dell'ex provincia di Sardegna e Corsica da parte dei Vandali si colloca in un periodo compreso tra il 456 e il 476 circa. La prima occupazione avvenuta nel 456 d.C. fu un'occupazione solo parziale e limitata verosimilmente a qualche citt\u00e0 costiera, tant'\u00e8 che nel 466 il conte romano Marcellino - forse incoraggiato da papa Ilario - riusc\u00ec per un breve periodo a reimpossessarsi dell'isola. Tuttavia fra il 474 e il 482 la Sardegna ricadde sotto il dominio dei Vandali, guidati forse da Genserico o dal figlio Unerico.\nDurante queste campagne di conquista, delle quali peraltro si ignorano molti dettagli, Olbia, una delle citt\u00e0 sarde pi\u00f9 prospere, venne violentemente attaccata dal mare e il suo porto distrutto.\nIl possesso della Sardegna garantiva ai Vandali la sicurezza sulle rotte commerciali marittime tra Africa settentrionale e il resto del Mediterraneo e l'isola stessa, \"limes\" marittimo del regno vandalo, assumeva un importante ruolo strategico.\nAmministrazione vandalica.\nIl sistema amministrativo vandalico non differiva molto da quello del periodo romano. La Sardegna era retta da un governatore detto \"praeses\", scelto fra gli uomini di fiducia della famiglia reale vandala e residente a Caralis, che aveva sia funzioni civili che militari; egli era assistito da una moltitudine di funzionari ausiliari fra cui i \"procuratores\" (procuratori), addetti alla riscossione dei tributi, e i \"conductores\" (conduttori), economi dei possedimenti reali.\nIl territorio isolano fu suddiviso in vari \"cleroi\" (lotti) che furono assegnati in parte alla corona e in parte ai guerrieri. I proprietari terrieri sardo-romani riuscirono in alcuni casi a conservare i propri latifondi in cambio del pagamento di tasse molto salate.\nLa Barbagia, il territorio montano centro-orientale dell'Isola, rimase invece un ducato semi-indipendente cos\u00ec come era avvenuto nel precedente periodo romano e poi anche nella prima parte di quello successivo bizantino. Sul finire della dominazione vandalica nei monti delle Barbagie o del Gerrei si rifugiarono anche quei gruppi di Mauri citati da Procopio di Cesarea, inviati sull'isola dai Vandali, che, stanziati in un primo momento in agro di Caralis, si diedero poi alla macchia nelle montagne dell'interno da dove in periodo bizantino compivano incursioni ai danni di \"Forum Traiani\" (Fordongianus). Contro di essi il generale bizantino Salomone organizz\u00f2 una spedizione militare nell'inverno del 537.\nIl regno sardo di Goda.\nNel 533, forse approfittando di una notevole autonomia, Goda, governatore vandalo della Sardegna (l'unico di cui si conosca il nome) di origine gota, si autoproclam\u00f2 re (\"rex\") dell'Isola, coniando monete proprie in bronzo, tra cui una raffigurante sul dritto il suo busto e nel rovescio l'effigie del \"Sardus Pater\". E fu cos\u00ec che \u00ab\"in Sardegna si form\u00f2 per la prima volta una statualit\u00e0, anche se limitata ai territori controllati dai Vandali e per pochi mesi.\"\u00bb.\nGiustiniano, Imperatore d\u2019Oriente, forse chiamato in aiuto da Goda, decise di intervenire e invi\u00f2 un esercito comandato dal Generale Belisario, coadiuvato dal duca Cirillo. Il corpo di spedizione bizantino guidato da Belisario era composto da 16.000 soldati e 600 navi e si diresse verso l'Africa mentre il duca Cirillo con alcune navi con a bordo 400 uomini si diresse in un primo tempo verso \"Caralis\".\nIntanto il re dei Vandali Gelimero, pur dovendo affrontare una rivolta in Tripolitania, mand\u00f2 il fratello Tata con un grosso contingente di 120 navi e 5.000 uomini in Sardegna per soffocare la rivolta capeggiata da Goda. Tata prese velocemente \"Caralis\" (dove lasci\u00f2 un piccolo contingente) giustizi\u00f2 il traditore Goda e ritorn\u00f2 immediatamente a Cartagine, dove nel frattempo erano sbarcati i bizantini. Belisario sconfisse, il 30 agosto del 533 Gelimero ed occup\u00f2 Cartagine, seguito dal duca Cirillo che non aveva pi\u00f9 raggiunto la Sardegna. Tata e Gelimero, riunitisi con quanto restava dell'esercito, marciarono contro i Bizantini ma furono ancora sconfitti a Tricamari (a 30\u00a0km da Cartagine). Tata fu ucciso mentre Gelimero, sfuggito alla cattura, si arrese qualche mese dopo. Il duca Cirillo si rec\u00f2 allora a \"Calaris\" dove mostr\u00f2 ai Vandali del presidio la testa mozzata di Tata, impalata su una picca, questo gesto bast\u00f2 a far desistere i difensori e farli arrendere. \nNel 534 in Sardegna finisce quindi l'epoca vandalica e inizia quella bizantina.\nReligione.\nLe diocesi sarde del periodo romano di \"Caralis\", \"Forum Traiani\", \"Sulci\", \"Turris\" e \"Sanafer\" (forse \"Cornus\") rimasero operative anche sotto i vandali.\nLa chiesa sarda non fu perseguitata e non venne costretta all'Arianesimo mentre furono puniti con il confino nell'isola i vescovi cattolici africani nei momenti di pi\u00f9 dura contrapposizione tra gli stessi cattolici e i Vandali, di religione ariana. Questo fatto ebbe per la Sardegna conseguenze perfino positive, perch\u00e9 gli esuli ne arricchirono, durante la loro presenza, la vita culturale e religiosa (importazione del monachesimo). Fra i vescovi deportati sull'isola dai Vandali si possono ricordare il vescovo di Cartagine Fulgenzio (in seguito San Fulgenzio), e Feliciano, vescovo di Ippona, che port\u00f2 con s\u00e9 le reliquie di Sant'Agostino (oggi conservate a Pavia). Fu in questo periodo che due Sardi ascesero al soglio pontificio: Papa Ilario e Papa Simmaco.\nCultura.\nArchitettura funeraria.\nIl loro passaggio \u00e8 documentato dalla presenza di alcune necropoli e sepolture singole riportate alla luce in diverse localit\u00e0 isolane. Le testimonianze pi\u00f9 significative provengono dalla necropoli di Cornus-Columbaris, composta da 22 tombe che hanno restituito una abbondante quantit\u00e0 di reperti di matrice mista germanica-africana. Apparterebbero all'et\u00e0 vandalica anche l'area di Sant'Imbenia presso Alghero, la sepoltura in localit\u00e0 Spina Santa nelle vicinanze di Sassari e la tomba scoperta a Sant'Antioco nella quale era sepolto un uomo assieme al proprio cavallo.\nLo storico Alberto Boscolo attribuiva ai Vandali le tombe con volta a botte scoperte in diverse localit\u00e0 isolane e principalmente nel sud Sardegna. Lo studioso le identificava come tombe elitarie germaniche tuttavia secondo altri studiosi sarebbero invece da collocare cronologicamente nel periodo bizantino. Recentemente \u00e8 stata rinvenuta una di queste necropoli in ottimo stato di conservazione nei pressi di Samassi, nel colle sul quale \u00e8 situata l'attuale chiesa di San Geminiano. La necropoli \u00e8 costituita da alcune tombe a camera realizzate con blocchi trachitici squadrati di notevoli dimensioni con volta a botte, chiusa centralmente con lastra a chiave di volta.\nVestiario.\nIn et\u00e0 vandalica vennero introdotte alcune innovazioni sull'isola per quanto concerne il vestiario come gli ornamenti in metallo quali fibule e fibbie e i monili come gli orecchini a poliedro, originari dell'area germanica."}
{"id": "905758", "revid": "1305772", "url": "https://it.wikipedia.org/wiki?curid=905758", "title": "DUG", "text": ""}
{"id": "905762", "revid": "20090", "url": "https://it.wikipedia.org/wiki?curid=905762", "title": "Horthy", "text": ""}
{"id": "905764", "revid": "104458", "url": "https://it.wikipedia.org/wiki?curid=905764", "title": "Dun", "text": ""}
{"id": "905765", "revid": "7503459", "url": "https://it.wikipedia.org/wiki?curid=905765", "title": "Esorcista II - L'eretico", "text": ""}
{"id": "905769", "revid": "599013", "url": "https://it.wikipedia.org/wiki?curid=905769", "title": "Ho voglia di te", "text": ""}
{"id": "905772", "revid": "115667075", "url": "https://it.wikipedia.org/wiki?curid=905772", "title": "David di Donatello 1987", "text": "La cerimonia di premiazione della 32\u00aa edizione dei David di Donatello si \u00e8 svolta il 29 aprile 1987 in Campidoglio a Roma."}
{"id": "905773", "revid": "3732", "url": "https://it.wikipedia.org/wiki?curid=905773", "title": "Lodo Rete 4", "text": "Per Lodo Rete 4 si intende l'insieme delle sentenze pronunciate e di leggi emanate dal parlamento italiano riguardanti l'emittente televisiva Rete 4 e relative alla disputa circa l'occupazione delle frequenze analogiche necessarie a trasmettere il segnale.\nStoria.\n\"Vacatio legis\".\nAll'inizio degli anni ottanta tutte le frequenze televisive disponibili per gli operatori privati erano gi\u00e0 state occupate in quanto in Italia, a differenza degli altri paesi europei, era avvenuta una rapida proliferazione di centinaia di emittenti locali, alcune delle quali avevano iniziato a trasmettere anche su scala extraregionale. La legge d'altronde non prevedeva, ma nemmeno escludeva, la possibilit\u00e0 per i privati di interconnettere i propri ripetitori situati in regioni diverse in modo da poter trasmettere lo stesso programma su tutto il territorio nazionale. Inoltre la sentenza n. 202 della Corte costituzionale (1976) nel confermare il monopolio pubblico su scala nazionale, aveva stabilito che nulla vietava le trasmissioni in ambito locale. Sfruttando la mancanza di un divieto esplicito, nel 1980 Silvio Berlusconi, tramite l'emittente Canale 5 di propriet\u00e0 della Fininvest, azienda della quale Berlusconi era presidente, cominci\u00f2 a diffondere dai suoi ripetitori, sparsi su tutto il territorio nazionale, gli stessi programmi preregistrati su videocassette. I ripetitori locali trasmettevano con minime differenze di orario gli uni dagli altri, quindi la legge era rispettata sul piano formale anche se la programmazione era nei fatti a diffusione nazionale. \nNell'estate del 1981, in attesa di una nuova sentenza della Corte costituzionale, Berlusconi dichiar\u00f2 che non si pu\u00f2 fare televisione se non si \u00e8 collegati con tutto il paese e con l'estero; il 14 luglio la Corte si pronuncia ribadendo il limite per i privati a trasmettere solo in ambito locale.Forte di questa sentenza, il 1\u00ba febbraio 1982 la Rai si rivolse alla magistratura denunciando Canale 5 di Fininvest, Italia 1 di Rusconi e Rete 4 di Mondadori per \u00abla contemporaneit\u00e0 delle trasmissioni, non via etere, ma a mezzo videocassette preduplicate su varie emittenti, intaccando cos\u00ec il privilegio monopolistico\u00bb, dal momento che i tre network avevano gi\u00e0 interconnesso i propri ripetitori e trasmettevano su tutto il territorio nazionale. Anche l'Associazione nazionale teleradio indipendenti (ANTI), nata nel 1974, si rivolse alla magistratura nel 1982 accusando i networks di \u00abavere realizzato la diffusione su scala nazionale di uno stesso programma\u00bb. Il Parlamento non intervenne, nonostante in quello stesso anno il ministro delle poste e delle telecomunicazioni Remo Gaspari afferm\u00f2 di avere l'intenzione di disattivare gli impianti di trasmissione delle tre reti.\nAffare Berlusconi-Rete 4 e \u00abdecreti Berlusconi\u00bb.\nNel luglio 1984 Mondadori decise di vendere la propria quota di maggioranza in Rete 4, a causa di difficolt\u00e0 finanziarie: il presidente Mario Formenton chiese aiuto all'ingegner Carlo De Benedetti per trovare un valido acquirente. Ben presto circolarono voci su un accordo tra Mondadori e l'imprenditore edile Vincenzo Romagnoli, proprietario del Gruppo Acqua Marcia, voci che poi trovarono conferma qualche giorno dopo, quando l'accordo era ormai prossimo. Negli articoli citati si afferma che la crisi che Rete 4 stava subendo era causata perlopi\u00f9 dalla guerra, per gli ascolti e per le tariffe pubblicitarie, in corso tra essa e Canale 5 di Silvio Berlusconi: l'accordo con Romagnoli, che era un imprenditore edile proprio come Berlusconi, avrebbe dovuto dare inizio ad una fase di collaborazione tra le due reti concorrenti, sia sul piano pubblicitario che su quello tecnico.Nei successivi giorni, per\u00f2, emersero dei dubbi sulla tenuta finanziaria del gruppo di Romagnoli dal momento che, per l'acquisto di Rete 4, Mondadori chiedeva almeno 110 miliardi di lire. Siccome il gruppo di Romagnoli non poteva affrontare questo acquisto \"da solo\", la Mondadori cerc\u00f2 di sollecitare il gruppo Acqua Marcia per conoscere l'identit\u00e0 di coloro che, assieme al gi\u00e0 citato gruppo, avrebbero acquisito le quote di maggioranza di Rete 4.\nIl 2 agosto 1984 la trattativa venne interrotta perch\u00e9 si scopr\u00ec che nella cordata di compratori della rete era presente anche la Fininvest; inoltre, sembra che alla base della mancata trattativa ci siano state valutazioni discordanti tra i contraenti sul costo dei programmi da comprare. Qualche settimana dopo cominci\u00f2 a circolare la notizia che Berlusconi fosse interessato a comprare Rete 4.\nIl 27 agosto 1984 Fininvest chiuse l'accordo con Mondadori per la costituzione della societ\u00e0 \"Sedit - Retequattro\", partecipata al 50% da Mondadori e al 50% da Fininvest, che avrebbe controllato l'emittente televisiva. L'operazione fu vista in qualche maniera come eclatante, poich\u00e9 Berlusconi possedeva gi\u00e0 due reti televisive nazionali, Canale 5 ed Italia 1. Con l'acquisizione di Rete 4 si veniva a delineare un monopolio dell'emittenza privata esclusivamente in mano a Fininvest; Berlusconi neg\u00f2 la sussistenza di una tale situazione, definendo invece l'operazione come un'alleanza tra la Fininvest, il pi\u00f9 grande gruppo televisivo italiano, e la Mondadori, azienda leader nel campo della carta stampata. Quest'operazione caus\u00f2 diverse reazioni: ci fu chi invoc\u00f2 l'intervento dello Stato per una definitiva legge sulle TV private, chi rimase deluso per la negligenza dello Stato stesso che non aveva fatto nulla in merito, chi temeva per il pluralismo dell'informazione televisiva (come gli esponenti del PCI Achille Occhetto e Walter Veltroni), e ci fu chi auspic\u00f2 una maggiore attenzione verso la situazione economica del cinema italiano.\nLa Fininvest quindi, dopo l'acquisizione sia di Italia 1 che di Rete 4, divenne l'unico operatore privato televisivo nazionale. A seguito di questi eventi, il 3 ottobre 1984 l'Associazione nazionale teleradio indipendenti (ANTI) invi\u00f2 al ministro delle Poste e delle Telecomunicazioni Antonio Gava la richiesta di immediata disattivazione degli impianti di Canale 5, Italia 1 e Rete 4, per violazione dell'articolo 195 del codice postale (dal momento che utilizzavano gli impianti di trasmissione senza alcuna licenza) nonch\u00e9 la sentenza n. 237/1984 della Corte costituzionale, che ribadiva che la presenza delle TV private era legittima solo se la radiodiffusione era effettuata in ambito locale.\nPochi giorni dopo, il 16 ottobre, alcuni pretori (a Torino, Roma e Pescara) fecero disattivare i ripetitori delle tre reti in Piemonte, Lazio e Abruzzo, interrompendo l'interconnessione in quelle regioni, perch\u00e9 sospettati di violare l'articolo 195 del codice postale; i legali di Berlusconi reagirono proponendo ricorso al tribunale della libert\u00e0. Si venne cos\u00ec a creare un caso mediatico; sulla questione intervenne il Governo Craxi I con un primo decreto legge il 20 ottobre 1984, ma furono sollevate eccezioni di costituzionalit\u00e0 e il 28 novembre il decreto venne bocciato alla Camera. Il 6 dicembre ne venne presentato un secondo, che pass\u00f2 l'esame delle Camere nel 1985 e venne poi convertito in legge (n. 10/1985); il 1\u00ba giugno ne venne emanato un terzo. Si parl\u00f2 comunemente di questi decreti legge come \u00abDecreti Berlusconi\u00bb. Scopo dei decreti fu autorizzare in via temporanea le reti private nazionali a trasmettere.\nIl 16 dicembre 1985, poco tempo prima della scadenza dell'ultimo decreto, il tribunale di Roma assolse la Fininvest dall'accusa di aver violato il codice postale, dal momento che la diffusione di programmi in tutto il territorio nazionale tramite videocassette preregistrate era stata resa legale dalla legge n. 10/1985; rimaneva per\u00f2 illegale la trasmissione in diretta di programmi televisivi.\nLa Corte costituzionale, con la sentenza n. 826 del 14 luglio 1988 torn\u00f2 a occuparsi del sistema radiotelevisivo nazionale. Nella prima parte del dispositivo conferm\u00f2 quanto gi\u00e0 espresso pi\u00f9 volte in precedenza; nella parte centrale stabil\u00ec che, fino a quando il Parlamento non avesse approvato una legge di regolamentazione dell'etere pubblico, solo la Rai poteva trasmettere a livello nazionale. I giudici inoltre prescrissero che una legge di regolamentazione del settore dovesse prevedere \u00abquel sistema di garanzie efficace al fine di ostacolare in modo effettivo il realizzarsi di concentrazioni monopolistiche\u00bb. Entrando nel giudizio di merito la Corte constatava che, con i \u00abdecreti Berlusconi\u00bb, il legislatore aveva acconsentito alla Fininvest di continuare a trasmettere i suoi programmi a diffusione nazionale e in tal modo la disciplina in questione \u00abnon ha seguito le indicazioni contenute nella sentenza n. 148 del 1981\u00bb, ma la Corte, al contempo, riconosceva che i decreti avevano carattere temporaneo ed erano destinati a essere superati da una nuova normativa a carattere generale e solo a questa condizione \u00absi pu\u00f2 ammettere che una legge siffatta possa trovare una base giustificativa\u00bb. La Consulta rigett\u00f2 quindi le eccezioni di incostituzionalit\u00e0 sollevate dalle preture sui decreti Berlusconi, consentendo a Rete 4 di continuare a trasmettere. Al contempo lanci\u00f2 un monito al Parlamento: \u00abse l'approvazione della nuova legge dovesse tardare oltre ogni ragionevole limite temporale\u00bb, avrebbe sentenziato l'incostituzionalit\u00e0 dei decreti Berlusconi, \u00abcon le relative conseguenze\u00bb.\nDalla Legge Mamm\u00ec alla Legge Maccanico.\nNell'agosto 1990, a distanza di due anni dalla sentenza della Consulta, il parlamento eman\u00f2 la nuova \u00abDisciplina del sistema radiotelevisivo pubblico e privato\u00bb con la Legge 6 agosto 1990 n. 223, soprannominata \u00abLegge Mamm\u00ec\u00bb, dal nome del repubblicano Oscar Mamm\u00ec, ministro delle poste e delle telecomunicazioni del Governo Andreotti VI, concepita come una sanatoria della situazione che si era creata di fatto nell'etere. Inoltre la legge consentiva ai privati l'interconnessione ma vietava a un privato di controllare pi\u00f9 del \u00ab25 per cento del numero di reti nazionali previste\u00bb e comunque non pi\u00f9 di tre reti radiotelevisive. Il Parlamento per\u00f2 rinunci\u00f2 ad assegnare le frequenze tramite una regolare gara; le imprese emittenti erano autorizzate a trasmettere fino all'agosto 1996.\nIl 7 dicembre 1994 la Corte Costituzionale (sentenza n. 420) bocci\u00f2 la legge Mamm\u00ec definendola \u00abincoerente, irragionevole\u00bb e inidonea a garantire il pluralismo in materia televisiva. L'articolo 15, comma quarto della legge fu dichiarato incostituzionale per violazione dell'articolo 3 della Costituzione; la Consulta sollecit\u00f2 quindi il legislatore a trovare una soluzione definitiva entro l'agosto 1996, rispettando l'auspicio di aumentare il pluralismo informativo (articolo 21 della Costituzione). Secondo il pronunciamento, la legge del 1990 non risolveva i problemi di concentrazione che la Corte aveva evidenziato nella sua sentenza del 1988, in quanto le 3 reti possibili, su un massimo di 12, di cui 9 date in concessione ai privati, avrebbero continuato a permettere ad un unico soggetto (la cui situazione era gi\u00e0 stata definita incostituzionale precedentemente) di controllare un terzo delle reti (superando il tetto del 25% fissato dalla legge Mamm\u00ec), ma anzi li aggravava, perch\u00e9, in una situazione in cui vi \u00e8 gi\u00e0 una \"posizione dominante\", fissando a 9 le reti in concessione ai privati, rispetto all'assenza di limiti precedenti alla legge del 1990, si tiene \"fuori dalla categoria dei soggetti privati concessionari [...] ogni ulteriore emittente nazionale non utilmente collocata in graduatoria\", impedendo quindi l'accesso a possibili nuovi concorrenti che porterebbero un maggiore pluralismo.\nNel 1995 l'esito di un referendum popolare mantenne la situazione inalterata.\nIl 22 maggio 1997 il Parlamento approv\u00f2 la \u00abLegge Maccanico\u00bb, dal nome di Antonio Maccanico, ministro delle poste e delle telecomunicazioni del Governo Prodi I. Recependo il dettato della Corte, la legge vietava ad uno stesso soggetto di essere titolare di concessioni o autorizzazioni che consentissero di irradiare pi\u00f9 del 20 per cento delle reti televisive analogiche in ambito nazionale.\nLa norma istituiva l'Autorit\u00e0 per le garanzie nelle comunicazioni e, colmando una lacuna decennale, prevedeva l'approvazione di un \u00abPiano nazionale delle frequenze\u00bb. Nell'attesa dell'approvazione del Piano, il termine ultimo del regime di \"prorogatio\", fissato dalla legge Mamm\u00ec all'agosto 1996, fu posticipato all'aprile 1998.\nLa legge stabiliva inoltre che le \"reti eccedenti\", ovvero Rete 4 e TELE+ Nero, avrebbero potuto continuare a trasmettere anche dopo il nuovo limite dell'aprile 1998, a patto che affiancassero alle trasmissioni analogiche quelle digitali (intese allora come cavo e satellite), per permettere un passaggio graduale a queste ultime. Ma ci\u00f2 sarebbe avvenuto solo quando la stessa Autorit\u00e0 avesse accertato che in Italia la diffusione di antenne paraboliche fosse \"congrua\". Termine, quest'ultimo che, non esprimendo una quantit\u00e0, era lasciato alla discrezione dell'Autorit\u00e0 Garante.\nIl ricorso di Di Stefano.\nIl Piano nazionale delle frequenze fu approvato dall'Autorit\u00e0 per le garanzie nelle comunicazioni nel 1998. L'Autorit\u00e0 stabil\u00ec che le reti televisive a copertura nazionale, pubbliche e private, dovessero essere 11. Di esse, tre erano riservate per legge al servizio pubblico (la Rai); le restanti otto reti a copertura nazionale sarebbero state assegnate con una gara pubblica. Ciascun operatore privato poteva possedere fino a un massimo di due reti, limite antitrust della legge Maccanico. All'esito della gara, in data 28 luglio 1999, sulla base della graduatoria approvata dalla Commissione, furono rilasciate sette concessioni nazionali:\nRete 4 e TELE+ Nero persero cos\u00ec il diritto di trasmettere, cos\u00ec come Rete Mia e Rete A. L'assegnazione dell'ottava concessione fu sospesa per il ricorso di un concorrente. Infatti l'imprenditore Francesco Di Stefano, titolare di Centro Europa 7 (proprietaria dei marchi Europa 7 e 7 Plus) che aveva chiesto due concessioni, per Europa 7 e 7 Plus, vincendone una per Europa 7, present\u00f2 ricorso al Consiglio di Stato, il quale, accogliendo la sua istanza, ordin\u00f2 al ministero di assegnargli una seconda concessione. La sentenza per\u00f2 non pot\u00e9 essere immediatamente applicata: al contrario dei vincitori di concessione che gi\u00e0 trasmettevano (come Canale 5 e Italia 1), Europa 7 era un soggetto nuovo, e quindi doveva attendere il Piano di assegnazione delle frequenze per poter iniziare le trasmissioni sulle bande che gli sarebbero state assegnate. Il ministero stesso, in una nota del 22 dicembre 1999, si impegn\u00f2 con Centro Europa 7 affinch\u00e9 in breve tempo si arrivasse \"di concerto con l'Autorit\u00e0, alla definizione del programma di adeguamento al piano d'assegnazione delle frequenze\". In ogni caso Europa 7 non riusc\u00ec a trasmettere e il Ministero, contravvenendo al risultato della gara pubblica, non concesse le frequenze. Anzi, con un'autorizzazione ministeriale del 1999, consent\u00ec la prosecuzione delle trasmissioni analogiche a Rete 4 che, in base alla gara pubblica, non ne aveva diritto. Cominci\u00f2 da parte della societ\u00e0 Europa 7 una serie di ricorsi al Tribunale Amministrativo Regionale (TAR) del Lazio e al Consiglio di Stato. Con la sentenza del 12 giugno 2001, il Consiglio di Stato assegn\u00f2 definitivamente l'ottava concessione a 7 Plus.\nNel novembre 2002 fu investita della questione la Corte Costituzionale, cui fu chiesto di valutare la costituzionalit\u00e0 dell'articolo 3, comma 6 e 7, della legge 31 luglio 1997, n. 249 (cio\u00e8 la legge Maccanico), che permette a chi ha un numero di reti superiore alle due massime previste dalla norma di prorogare le trasmissioni in analogico, a patto che a queste si inizino ad affiancare le trasmissioni in digitale, fino ad un termine che doveva essere deciso dall'Autorit\u00e0 per le garanzie nelle comunicazioni (AGCOM). La Corte, con la sentenza 466/2002, conferm\u00f2 - come gi\u00e0 affermato nel 1994 - che nessun privato pu\u00f2 possedere pi\u00f9 di due frequenze televisive e che le reti eccedenti (in questo caso Rete 4 e TELE+ Nero), avrebbero dovuto cessare la trasmissione in via analogica terrestre. La Corte specific\u00f2 anche che un accentramento di reti nel 2002 era anche ben pi\u00f9 grave che nel 1994, essendoci state allora 12 frequenze nazionali disponibili in chiaro, mentre nel 2002 (quando fu emessa la sentenza) ve n'erano solo 11 disponibili, alcune delle quali peraltro assegnate a emittenti che trasmettono in forma criptata. La Corte, tuttavia, ritenne non incostituzionale l'art. 3 comma 6 (che ammette le proroghe), ma incostituzionale l'art. 3 comma 7 (per cui la fissazione della proroga al poter usare le frequenze terrestri prima del trasferimento obbligatorio alle trasmissioni digitali non era fissato dalla legge e la sua decisione era demandata all'Autorit\u00e0 per le comunicazioni) e fiss\u00f2 un limite improrogabile entro il 31 dicembre 2003 per il passaggio esclusivo al satellite e/o al cavo (basandosi su una valutazione dell'AGCOM che riteneva quella data sufficiente per trasferire tutte le trasmissioni di Rete 4 e TELE+ Nero su altre piattaforme tecnologiche), senza ovviamente entrare nello specifico del caso della ricorrente Europa 7 (che aveva chiesto di considerare incostituzionali entrambi i commi, in quanto \"\"l'attuale normativa di settore\", ovvero le proroghe per le reti eccedenti regolate dai due commi, \"le impedirebbe di utilizzare concretamente le frequenze che le sono state assegnate nella fase di pianificazione\"\"), che per le precedenti decisioni (il decreto ministeriale del luglio 1999) rimaneva comunque l'assegnataria delle frequenze che cos\u00ec si fossero liberate.\nLa Corte era chiamata a esprimersi sulla supposta incostituzionalit\u00e0 dei due commi che permettevano la prosecuzione delle trasmissioni alle \"reti eccedenti\", non sulla correttezza della vecchia gara di assegnazione delle concessioni nazionali, infatti specific\u00f2 che:\nLa legge Gasparri.\nGrazie a varie proroghe governative approvate dal Parlamento, Rete 4 continu\u00f2 a trasmettere; tale situazione si \u00e8 protratta fino al 2003, quando il governo dell'epoca (Governo Berlusconi II) approv\u00f2 una legge di riordino del sistema radiotelevisivo italiano, denominata Legge Gasparri (dal nome del ministro delle comunicazioni Maurizio Gasparri). La nuova normativa permise all'emittente di continuare a trasmettere legittimamente per via analogica.\nLe critiche alla proposta di legge giunsero dai partiti di opposizione, supportati dal sindacato dei giornalisti (FNSI), e si concentrarono particolarmente sul cosiddetto Sistema integrato delle comunicazioni. A questo proposito le opposizioni sostennero nel dibattito parlamentare che la proposta di legge, pur lasciando immutati i limiti antitrust, li rendeva, di fatto, inefficaci, allargando l'insieme su cui calcolarli. La percentuale del 20% non sarebbe infatti pi\u00f9 stata calcolata sulle singole risorse, come i canali televisivi, ma sull'insieme delle risorse di comunicazioni: televisive, radiofoniche ma anche giornalistiche e cartellonistiche.\nA seguito del rinvio alle camere intervenne poi lo stesso governo in carica, che var\u00f2 nel dicembre del 2003 un decreto legge, definito dagli ambienti del centro-sinistra \u00abSalva Retequattro\u00bb, con cui venne anticipata la parte della legge Gasparri concernente il digitale terrestre indicando una moratoria di quattro mesi, dopo la quale sarebbe stata verificata l'effettiva diffusione dei canali digitali (ovvero la copertura della popolazione).\nTale decreto permise al gruppo Mediaset di continuare le trasmissioni in chiaro di Rete 4, dopo che varie sentenze della Corte costituzionale avevano stabilito che la rete avrebbe dovuto spegnere le proprie frequenze analogiche a partire dal primo gennaio 2004 (dunque trasmettendo esclusivamente su altre piattaforme tecnologiche), mentre dalla stessa data Rai 3 non avrebbe potuto trasmettere pubblicit\u00e0 (come conseguenza della legge Maccanico). In entrambi i casi il motivo era legato al superamento del tetto del numero di canali nazionali disponibili dal Piano nazionale di assegnazione delle frequenze: la Corte costituzionale aveva infatti argomentato che dovessero essere undici. Inoltre la stessa Corte aveva ravvisato in tale situazione, nel 1994, una violazione dell'articolo 21 della Costituzione.\nSviluppi fino al 2012.\nRai e Mediaset hanno, congiuntamente, pi\u00f9 dell'80% degli ascolti televisivi e raccolgono (dati relativi al 2006) l'83,9% della pubblicit\u00e0 (di cui il 29,0% alla Rai e il 54,9% a Mediaset), seguiti da Telecom Italia Media e Sky entrambi con il 3,3%. Per quello che riguarda le offerte televisive a pagamento \u00e8 Sky a detenere da sola il 91,4% degli introiti, contro il 3,8% di Mediaset e il 4,8% di tutti gli altri operatori.\nLa relazione annuale dell'AGCOM d\u00e0 un'indicazione del fatturato annuale di ciascun operatore televisivo, dalla relazione si scopre che vi sono 4 operatori principali: Rai, RTI (Mediaset), Sky e Telecom Italia Media.\nSiamo quindi di fronte, stando solo ai ricavi di questi soggetti, ad un oligopolio, in cui ciascuno trae la propria fonte di reddito da fonti diverse: la Rai da abbonamenti tv e pubblicit\u00e0; RTI, Sky e Telecom Italia Media da pubblicit\u00e0 e pay tv.\nNel 2005 il Consiglio di Stato pose alla Corte di Giustizia Europea dieci questioni, tra cui una (indirettamente) su Rete 4.\nLa sentenza della corte, inizialmente prevista per il maggio 2007, \u00e8 stata pi\u00f9 volte rimandata; il 12 settembre 2007 le conclusioni dell'avvocatura della Corte evidenziavano che:\nIl 31 gennaio 2008 la Corte ha emesso la sentenza su tale ricorso:\nIl 31 maggio 2008 il Consiglio di Stato ha respinto il ricorso presentato da Europa 7 contro il Ministero delle comunicazioni e RTI (Mediaset) in cui si chiedeva la sospensione dell'autorizzazione a trasmettere per Rete 4, poich\u00e9 \u00abtardivo\u00bb; tuttavia, tale decisione non legittima la posizione del terzo canale Mediaset, che \u00e8 ancora pendente vista la mancanza di concessione. Inoltre, \u00e8 stato dichiarato inammissibile il ricorso di Europa 7 che chiedeva l'assegnazione delle frequenze, in quanto il Consiglio di Stato non pu\u00f2 sostituirsi all'esecutivo. In questo senso, la Suprema magistratura amministrativa ha respinto anche un ricorso di Mediaset che chiedeva l'annullamento della sentenza del TAR del Lazio del 2004, chiedendo quindi al Ministero dello sviluppo economico di pronunciarsi nuovamente sulla richiesta di frequenze di Europa 7, richiedendo, in particolare, una nuova \u00abrisposta motivata\u00bb dal Governo, formulata in base alla sentenza della Corte di giustizia dell'Unione europea del 31 gennaio.\nIl 27 giugno 2008, l'Unione europea pone nuovamente alcune domande sull'assetto tv in Italia, alcune di queste riguardano Rete 4.\nIl 16 dicembre 2008 la VI sezione del Consiglio di Stato, presieduta da Giovanni Ruoppolo, si riunisce per ascoltare le parti. La richiesta economica dell'emittente \u00e8 pari a 2,169 miliardi, se le frequenze saranno attribuite, ovvero 3,5 miliardi nel caso opposto. Il 21 gennaio 2009, con decisione n. 242, (riprendendo la questione gi\u00e0 parzialmente decisa con la sentenza non definitiva del Consiglio n. 2622/08 del 31 maggio 2008), i giudici stabiliscono che Europa 7 otterr\u00e0 dallo Stato un risarcimento di poco pi\u00f9 di 1 milione di euro (meno di un millesimo di quanto richiesto).\nL'8 aprile 2010 \u00e8 stata risolta definitivamente la disputa: per integrare la copertura del canale 8 in banda VHF, il Ministero ha deciso di assegnare dei canali ulteriori, mettendo dunque fine al contenzioso decennale e al ricorso al TAR.\nNell'intesa \u00e8 stato inserito un vincolo per l'emittente affinch\u00e9 non venda le frequenze aggiuntive fino al termine ultimo dello switch-off.\nNel giugno 2012 la Corte europea dei diritti dell'uomo ha condannato lo Stato italiano per aver ostruito la concessione di frequenze televisive ad Europa 7. La Corte ha fissato l'ammontare del risarcimento in 10 milioni di euro, a fronte della richiesta dell'emittente di 2 miliardi di euro. Inoltre la Corte ha respinto l'accusa rivolta da Europa 7 nei confronti di Mediaset.\nBibliografia.\nAlessandro Wagner, \"Il grande scippo. Europa 7 e Rete 4. L'incredibile vicenda delle frequenze televisive e gli effetti della legge Gasparri\", Editori Riuniti, 2003, ISBN 88-359-5493-2"}
{"id": "905776", "revid": "1776051", "url": "https://it.wikipedia.org/wiki?curid=905776", "title": "Fair Warning (Fair Warning)", "text": "Fair Warning \u00e8 l'omonimo primo album dei Fair Warning.\nIl disco.\nLa pubblicazione dell'omonimo album di debutto nel 1992 (nel quale pubblicano il pezzo \"Out On The Run\", dedicato ai loro fan), permette ai 5 di intraprendere il loro primo tour di spalla ai Giant. L'album fu pubblicato per la WEA e fu prodotto da Rafe McKenna (gi\u00e0 produttore di Giant e Ten). I singoli estratti dall'album sono: \"Long Gone, When Love Fails, Take Me Up, In The Ghetto\".\nConsiderando che in quell'epoca imperversava il grunge e la maggior parte delle band che suonavano hard rock melodico annaspavano, il loro primo disco riusc\u00ec a vendere bene, soprattutto in Giappone, dove furono votati \"Newcomer of the Year\" dai lettori della rivista \"Burrn!\"."}
{"id": "905777", "revid": "1924342", "url": "https://it.wikipedia.org/wiki?curid=905777", "title": "Ciega, sordomuda", "text": "Ciega, sordomuda \u00e8 un singolo di Shakira estratto come primo singolo dall'album \"\u00bfD\u00f3nde est\u00e1n los ladrones?\" del 1998.\nLa canzone.\nSi tratta di uno dei pochi brani (assieme a \"Ojos as\u00ed\", \"Si te vas\" e \"Inevitable\") che la cantante ha proposto in tutti i Tour successivi all'uscita dell'album. Proprio perch\u00e9 inserita nel contesto delle lunghe ed impegnative esibizioni dei vari concerti (onerose tanto vocalmente quanto coreograficamente), nelle due ultime Tourn\u00e9e mondiali la canzone presenta il ritornello cantato in playback.\nDa segnalare la fresca e ritmata versione che del brano viene proposta nell'esibizione dell'MTV Unplugged, in compagnia dei Los Mora Arriaga.\nIl brano, arricchito da una melodia mariachi, descrive come i sentimenti che si provano quando si incontra il ragazzo\\la ragazza dei propri sogni rendano pi\u00f9 impacciati, come se ci accecassero, ci assordassero e ci ammutolissero."}
{"id": "905782", "revid": "44638", "url": "https://it.wikipedia.org/wiki?curid=905782", "title": "San Leone di Catania", "text": ""}
{"id": "905784", "revid": "73537", "url": "https://it.wikipedia.org/wiki?curid=905784", "title": "Marka (Somalia)", "text": ""}
{"id": "905789", "revid": "1776051", "url": "https://it.wikipedia.org/wiki?curid=905789", "title": "Rainmaker (Fair Warning)", "text": "Rainmaker \u00e8 il secondo album dei Fair Warning.\nIl disco.\nDisco d'oro in Giappone (circa 150.000 copie vendute) e \"Album of the year\" secondo la rivista olandese Aardshock magazine. Pubblicato per la WEA, scelsero di non avvalersi di un produttore, il disco quindi fu autoprodotto da loro stessi.\nI singoli estratti: \"Rain Song, The Heart Of Summer, Burning Heart\"."}
{"id": "905794", "revid": "1776051", "url": "https://it.wikipedia.org/wiki?curid=905794", "title": "Go! (Fair Warning)", "text": "Go! \u00e8 il terzo album dei Fair Warning."}
{"id": "905795", "revid": "125959246", "url": "https://it.wikipedia.org/wiki?curid=905795", "title": "Strade provinciali della provincia del Verbano-Cusio-Ossola", "text": "Questo \u00e8 un elenco delle strade provinciali presenti sul territorio della provincia del Verbano-Cusio-Ossola, e di competenza della provincia stessa:\nSR.\nQuesto \u00e8 invece un elenco di quelle strade statali, presenti sul territorio della provincia del Verbano Cusio Ossola, che per alcuni anni vennero classificate come strade regionali col decreto legislativo n. 112 del 1998 e declassate infine a strade provinciali con la Legge Regionale Piemonte 6 agosto 2007 n. 18 (BUR 9/8/2007 n. 32). Ora entrambe sono tornate ad essere strade statali:"}
{"id": "905796", "revid": "125585224", "url": "https://it.wikipedia.org/wiki?curid=905796", "title": "Sportclub Heerenveen", "text": "Lo Sportclub Heerenveen, meglio noto come Heerenveen, (in frisone Sportklub It Hearrenfean) \u00e8 una societ\u00e0 calcistica olandese con sede nella citt\u00e0 di Heerenveen, militante nel campionato di vertice dei Paesi Bassi, l'Eredivisie.\nAvendo una discreta esperienza europea, il club \u00e8 visto come una delle poche compagini olandesi in grado di mettere in difficolt\u00e0 le tre grandi dei Paesi Bassi, , e . L'affluenza media degli spettatori nelle partite casalinghe \u00e8 di poco pi\u00f9 di 25 000 spettatori. Da quando \u00e8 stato aperto (1994) lo stadio di casa, l'Abe Lenstra Stadion, l'impianto \u00e8 stato pi\u00f9 volte rinnovato, tanto che rimase inalterato per sole due stagioni.\nStoria.\nEsordi ed epoca dilettantistica.\nIl club fu fondato il 20 luglio 1920 con il nome di \"Athleta\". Nella stagione 1921-1922 il nome fu cambiato in \"Spartaan\". Quando, un anno pi\u00f9 tardi, si un\u00ec alla federcalcio olandese, il suo nome mut\u00f2 in \"VV Heerenveen\", dato che c'erano gi\u00e0 altri club di nome \"Spartaan\". Dopo essersi diviso in dipartimenti per il calcio amatoriale e professionistico, il club avrebbe mantenuto la denominazione \"VV Heerenveen\" fino al 1\u00ba giugno 1977, quando assunse il nome di \"SC Heerenveen\".\nNella stagione 1922-1923 l'Heerenveen fu promosso in terza serie Nord e l'anno dopo in seconda serie Nord. Nella stagione 1928 il club si trasfer\u00ec in un nuovo stadio, dove fu di scena fino al 1933. Nella stagione 1931-1932 si piazz\u00f2 secondo in seconda divisione Nord; nel 1935-1936, pur avendo vinto il campionato di seconda serie Nord, vide svanire la promozione a causa della sconfitta nello spareggio contro l'Achilles 1894 di Assen, squadra ultima classificata in massima serie Nord. Nella stagione 1936-1937 l'Heerenveen vinse nuovamente il campionato di seconda divisione Nord e questa volta ottenne la promozione in massima serie Nord prevalendo nello spareggio contro il WVV 1896.\nL'Heerenveen, guidato da Abe Lenstra, si aggiudic\u00f2 sempre il campionato di massima serie Nord dal 1941 al 1951 (ad eccezione dell'annata 1944-1945, quando, a causa della seconda guerra mondiale, il campionato non fu disputato).\nL'avvento dell'epoca professionistica.\nCon l'introduzione del professionismo nel calcio olandese, nel 1954, inizi\u00f2 una nuova era per il club. Lenstra si accas\u00f2 allo Sportclub Enschede e l'Heerenveen fu assegnato alla seconda divisione (girone B). Nella stagione 1959-1960 il club fin\u00ec terzo e fu promosso in prima divisione (girone B), in parte grazie all'attaccante Kevin Mick. Due anni dopo, tuttavia, la squadra retrocesse nuovamente, stavolta nel girone A (perch\u00e9 il numero di squadre di prima divisione fu ridotto da 30 a 20). Quando il club ebbe problemi finanziari nel 1967, la popolazione locale contribu\u00ec alla causa del sodalizio. Nel 1970 l'Heerenveen divenne campione della seconda divisione e fu promosso in massima serie.\nVentennio in seconda serie.\nL'Heerenveen gioc\u00f2 poi 22 stagioni in seconda serie dal 1970 al 1993, con un anno di interruzione. Nel 1988-1989, risultando una delle squadre dal rendimento pi\u00f9 alto in un determinato periodo di stagione, l'Heerenveen fu ammesso, malgrado il sesto posto nella stagione regolare, ai play-off per la promozione in massima serie, poi si piazz\u00f2 secondo nel girone all'italiana di quattro squadre e non fu promosso. La promozione fu, tuttavia, solo rimandata: nel 1989-1990, sotto la guida di Fritz Korbach, il club ottenne un posto in Eredivisie dopo i play-off. Giunto sedicesimo nella stagione regolare, ebbe ancora una volta accesso ai play-off per la promozione in Eredivisie in qualit\u00e0 di migliore squadra in un certo periodo della stagione. Vinto il minigirone finale con e in modo rocambolesco (tutte e tre le squadre totalizzarono 4 punti e la squadra della Frisia si impose per una migliore differenza reti rispetto alle rivali), l'Heerenveen super\u00f2 nella doppia finale l' (vittoria per 2-0 in casa dopo la sconfitta per 1-0 dell'andata in trasferta). Il club frisone fu una comparsa in Eredivisie, avendo chiuso la stagione 1990-1991 al penultimo posto, con conseguente retrocessione, seppur beffarda (a pari punti con l'SVV salvo, i frisoni ebbero la peggio solo per un gol in meno nella differenza reti). Nel 1992-1993 , sotto la guida di Foppe de Haan, il club, piazzatosi secondo nella stagione regolare di Eerste Divisie, fu nuovamente promosso in Eredivisie attraverso i play-off.\nPresenza stabile in Eredivisie.\nNei due decenni successivi la squadra \u00e8 riuscita a mantenere un posto in Eredivisie, guadagnandosi la reputazione di squadra ostica, fondata su un'ossatura composta da calciatori scandinavi e olandesi e una buona stabilit\u00e0 finanziaria. Riemer van der Velde , presidente dal 1983 al 2006, ha svolto un ruolo importante in questo senso. Grazie a una sofisticata politica di scouting, i frisoni sono stati in grado di attrarre negli anni giovani talenti come Jon Dahl Tomasson, Igor' Korneev, Ruud van Nistelrooij e Marcus Allb\u00e4ck, tutti lanciati dall'Heerenveen.\nNel 1997-1998 l'Heerenveen si qualific\u00f2 per la prima volta per una coppa europea, battendo il per 3-1 in uno spareggio tra le due semifinaliste perdenti di Coppa dei Paesi Bassi, resosi necessario perch\u00e9 sia che , le due finaliste, si erano gi\u00e0 qualificate per la UEFA Champions League tramite il campionato, liberando cos\u00ec un posto in Europa accessibile tramite la coppa nazionale. A Zwolle fu l'Heerenveen ad avere la meglio sul Twente, per 3-1, avendo cos\u00ec accesso alla Coppa delle Coppe. L'anno dopo, all'esordio nelle coppe europee, gli olandesi furono eliminati agli ottavi di finale della Coppa delle Coppe dai croati del .\nNel 1999-2000 l'Heerenveen chiuse al secondo posto il campionato di Eredivisie, qualificandosi alla UEFA Champions League. Gli olandesi ottennero dunque un posto nel tabellone principale della UEFA Champions League 2000-2001, dove composero un girone con , e Olympiakos, girone chiuso all'ultimo posto, dopo una vittoria (1-0 in casa contro i greci), un pari (1-1 in casa degli spagnoli) e 4 sconfitte.\nNel 2003 il club and\u00f2 vicino alla qualificazione alla Coppa UEFA: perse la finale della Coppa Intertoto contro il , vittorioso per 2-1 in terra frisone prima dello 0-0 del ritorno. Il 22 luglio di quell'anno il tecnico Foppe de Haan annunci\u00f2 che avrebbe lasciato la panchina della squadra al termine dell'annata 2003-2004: essendo in carica dal 1\u00ba luglio 1985, \u00e8 il tecnico rimasto in carico pi\u00f9 a lungo su una panchina di una squadra olandese. A de Haan subentr\u00f2 il suo assistente, Gertjan Verbeek.\nIl club \u00e8 stato guidato dal 1983 al settembre 2006 dal presidente Riemer van der Velde, che \u00e8 stato il presidente per pi\u00f9 tempo alla guida di un club professionistico nei Paesi Bassi.\nUn nuovo record per il club fu stabilito nella stagione 2007-2008, con il primato di gol segnati (88) in Eredivisie dall'Heerenveen, capace di battere, tra gli altri, l' per 9-0 e il per 7-0. Nella partita contro l'Heracles, Afonso Alves segn\u00f2 ben 7 gol, che resta un record assoluto per una partita di Eredivisie. Alla fine della stagione 2007-2008, dopo quattro stagioni come allenatore, Verbeek lasci\u00f2 l'incarico.\nSotto la guida del norvegese Trond Sollied, il 17 maggio 2009 l'Heerenveen vinse la sua prima competizione, la Coppa dei Paesi Bassi, sconfiggendo il per 5-4 ai tiri di rigore dopo il 2-2 dei tempi supplementari. Il 31 agosto 2009, un mese dopo la clamorosa sconfitta (1-5) contro l' nella gara che assegnava la Supercoppa dei Paesi Bassi 2009 e dopo cinque giornate di Eredivisie, l'allenatore fu esonerato dopo contrasti con la dirigenza, a seguito di un avvio negativo in campionato. Jan de Jonge, successogli ad interim, rimase in carica sino al 3 febbraio 2010. Il successore, Jan Everse, con Dick van Burik come assistente, si pose come obiettivo la salvezza, centrata grazie all'undicesima piazza. Nel corso dell'annata Gerard Sibon realizz\u00f2 il millesimo gol dell'Heerenveen in Eredivisie.\nPassata nelle mani di Ron Jans, la squadra frisone visse una difficile annata 2010-2011 tra alti, come la vittoria per 6-2 in casa contro il Twente, e bassi, come la sconfitta in casa per 2-3 contro l' dopo essersi trovata in vantaggio per 2-0. La squadra chiuse comunque dodicesima. L'anno dopo, trascinata dal capocannoniere dell'Eredivisie Bas Dost, ottenne un posto in Europa League grazie al quinto posto finale; fu raggiunta anche la finale di coppa nazionale, dove a eliminare i frisoni fu il poi vincitore del torneo. Malgrado i buoni risultati, Jans decise a met\u00e0 stagione che avrebbe lasciato il club dopo questa annata.\nAl timone dell'Heerenveen giunse dunque Marco van Basten, annunciato il 13 febbraio 2011 come nuovo allenatore. A causa della cessione di molti giocatori chiave, tra cui Luciano Narsingh, Oussama Assaidi e Bas Dost, Marco van Basten ha iniziato la sua prima stagione con difficolt\u00e0. In Europa League l'Heerenveen fu eliminato prima della fase a gironi dal club norvegese del . Dopo un inizio complicato, fu assicurato l'ottavo posto in campionato, con qualificazione ai play-off (eliminazione contro l'). La seconda stagione di van Basten fu molto positiva, nonostante la cessione di Filip \u0110uri\u010di\u0107. Grazie al capocannoniere Alfre\u00f0 Finnbogason e all'emergente Hakim Ziyech, il club ottenne alla fine il quinto posto, anche se negli spareggi per l'Europa League capitol\u00f2 contro l'AZ. Numerosi furono i giovani lanciati da van Basten: il gi\u00e0 citato Hakim Ziyech, Kenny Otigba, Daley Sinkgraven, Bilal Ba\u015fac\u0131ko\u011flu e Joost van Aken.\nCome noto da tempo, l'ex fuoriclasse del lasci\u00f2 la panchina frisone alla fine della stagione e fu rimpiazzato da Dwight Lodeweges, ingaggiato il 31 marzo come nuovo allenatore per la stagione 2014-2015, chiusa al settimo posto e con la finale degli spareggi per l'Europa League, persa contro il Vitesse. La seconda stagione di Lodeweges part\u00ec male: dopo 9 giornate la squadra stazionava al quindicesimo posto con soli 7 punti. La partita in casa contro il si chiuse con una sconfitta per 2-5 (il parziale all'intervallo era di 0-5), cos\u00ec il tecnico decise di dimettersi. Gli subentr\u00f2 Foppe de Haan, che guid\u00f2 i suoi al dodicesimo posto finale nel 2015-2016.\nJurgen Streppel inizi\u00f2 alla grande la stagione 2016-2017, issandosi al quarto posto prima della pausa invernale. Il crollo totale accusato nella seconda parte di stagione, anche a causa dell'infortunio occorso al capitano Stijn Schaars, imped\u00ec al club di andare oltre il nono posto finale. Negli spareggi per l'Europa League che seguirono, l'Utrecht si rivel\u00f2 un avversario troppo forte per i frisoni. Nella seconda stagione di Streppel l'Heerenveen rimase imbattuto nelle prime sei partite, unico club di Eredivisie a riuscire nell'impresa. Il resto dell'annata fu per\u00f2 deludente: si tratt\u00f2 di una stagione incolore, terminata all'ottavo posto, con eliminazione ai play-off ancora contro l'Utrecht. Nell'aprile 2018 fu annunciato che le strade di Streppel e dell'Heerenveen si sarebbero separate dopo questa stagione.\nPer la stagione 2018-2019 si insedi\u00f2 sulla panchina del club Jan Olde Riekerink, esonerato il 10 aprile 2019 a causa di una serie di risultati negativi. Johnny Jansen, nominato allenatore ad interim per le ultime cinque partite di campionato, non fu in grado di portare la squadra ai play-off, terminando con un deludente undicesimo posto, ma confermato per la stagione successiva.\nColori e simboli.\nIl simbolo societario richiama fortemente la bandiera della Frisia, provincia nella quale il club \u00e8 situato, e ad ogni match casalingo viene suonato l'inno della Frisia.\nAnche la divisa casalinga richiama fortemente il connotato territoriale, essendo a strisce verticali bianco-azzurre con petali di ninfea rossa (pompebl\u00eaden) nelle parti bianche. La tenuta da trasferta \u00e8 solitamente rossa o nera.\nRosa 2021-2022.\n\"Rosa aggiornata al 7 febbraio 2022\".\nRosa 2020-2021.\n\"Rosa aggiornata al 12 febbraio 2021\".\nRosa 2019-2020.\n\"Rosa aggiornata al 27 settembre 2019\"\nRosa 2018-2019.\n\"Rosa aggiornata al 27 gennaio 2019\"\nRosa 2017-2018.\n\"Rosa aggiornata al 22 febbraio 2018\""}
{"id": "905799", "revid": "1226", "url": "https://it.wikipedia.org/wiki?curid=905799", "title": "Il segreto degli Slan", "text": ""}
{"id": "905803", "revid": "1776051", "url": "https://it.wikipedia.org/wiki?curid=905803", "title": "Four (Fair Warning)", "text": "Four \u00e8 il quarto album dei Fair Warning. Fu l'ultimo disco primo del temporaneo scioglimento.\nIl disco.\n2\u00ba posto nelle classifiche giapponesi per il quarto album \"Four\". Anche questo disco fu autoprodotto e fu pubblicato per la Frontiers Records, etichetta discografica italiana specializzata in AOR, con la quale sono sotto contratto tuttora. Il primo singolo estratto, \"Heart On The Run\", stazion\u00f2 al 1\u00ba posto delle classifiche giapponesi per 3 settimane. Il secondo singolo fu invece \"Still I Believe\"."}
{"id": "905808", "revid": "83531", "url": "https://it.wikipedia.org/wiki?curid=905808", "title": "DUO", "text": ""}
{"id": "905809", "revid": "1776051", "url": "https://it.wikipedia.org/wiki?curid=905809", "title": "Brother's Keeper (Fair Warning)", "text": "Brother's Keeper \u00e8 il quinto album dei Fair Warning, il primo dopo lo scioglimento e successiva reunion.\nIl disco.\nNel 2006 si sono riuniti in formazione originale (ad eccezione di Andy Malecek) per dare alla luce \"Brother's Keeper\", anche quest'ultimo scal\u00f2 le classifiche giapponesi piazzandosi al 2\u00ba posto. Il primo singolo estratto fu \"Don't Keep Me Waiting\", ottenendo un 92/100 sulla rivista giapponese \"Burrn!\"."}
{"id": "905811", "revid": "1632387", "url": "https://it.wikipedia.org/wiki?curid=905811", "title": "Mafia (Black Label Society)", "text": "Mafia \u00e8 il sesto album del album in studio del gruppo musicale heavy metal statunitense Black Label Society, pubblicato nel 2005 dalla Artemis Records e in seguito dalla Armoury Records."}
{"id": "905812", "revid": "228587", "url": "https://it.wikipedia.org/wiki?curid=905812", "title": "Rainmaker", "text": "Il termine rainmaker, letteralmente, si riferisce a chi \"fa piovere\", in vari modi; per esempio, attraverso una danza della pioggia.\nPu\u00f2 inoltre riferirsi a:"}
{"id": "905814", "revid": "122246", "url": "https://it.wikipedia.org/wiki?curid=905814", "title": "Processioni del Venerd\u00ec Santo a Sorrento", "text": "Le due principali processioni del Venerd\u00ec Santo che si svolgono in Sorrento sono:\nla processione dell\"'Addolorata\" o della \"Visita ai sepolcri\", organizzata dalla \"Venerabile Arciconfraternita di Santa Monica\" detta de' \"Cinturati\", e la processione del \"Cristo Morto\", organizzata dalla \"Venerabile Arciconfraternita della Morte\".\nLa sfilata \u00e8 aperta da una banda musicale che suona solenni marce funebri, le musiche composte da diversi autori (tra cui Chopin) accompagnano l'incedere lento degli \"incappucciati\". \nIl cuore delle processioni \u00e8 il coro del Miserere; un gruppo di circa 200 cantori intona in stile gregoriano i versi in latino del salmo 50. Questa tradizione nasce a Sorrento nel 1500, quando fu importata da Roma l'usanza di declamare il Miserere cantandolo, non pi\u00f9 recitandolo semplicemente come veniva fatto precedentemente.\nLa storia delle processioni penitenziali durante la settimana santa a Sorrento probabilmente ha inizio intorno al 1300. Si \u00e8 a conoscenza di laici che andavano per le strade della cittadina \"assaccati\" e portando una semplice croce. Un'antichissima confraternita sorrentina era quella dei \"Battenti di Sant'Antonino\", o \"Confratrum Frustigantium\". La sua erezione data 1378; i confratelli si flagellavano in segno di penitenza. Questa tradizione della flagellazione fu tramandata anche nei secoli successivi, mantenuta soprattutto dall'Arciconfraternita della Morte.\nProcessione dell'Addolorata.\nLa processione dell'Addolorata, meglio nota come \" La processione Bianca\", \u00e8 organizzata dall'Arciconfraternita di Santa Monica di Sorrento, si svolge durante l'oscurit\u00e0 della notte, nelle prime ore del Venerd\u00ec Santo con rientro in chiesa ai primi chiarori dell'alba. I partecipanti ed i confratelli vestono un saio bianco stretto in vita da una cintura nera. Il volto dei partecipanti \u00e8 coperto dal cappuccio, segno del carattere penitenziale della processione. Oltre ai simboli del martirio di Cristo, viene portata dai confratelli la statua della Madonna Addolorata. \nProcessione del Cristo morto.\nLa processione del Cristo morto si svolge la sera, sfilando tra le strade, ed i fedeli portano a spalla la statua del Cristo Morto e deposto. \nAnche in questa processione sono esaltati i \"mart\u00ecri\" di Cristo, come i chiodi della croce, la lancia che Lo trafisse al costato, i trenta denari che portarono Giuda a tradirLo. Questi simboli vengono esaltati, ancora una volta, dall'eliminazione dell'identit\u00e0 del partecipante, a volto coperto, che indossa un saio nero.\nOrigine delle Arciconfraternite Sorrentine.\nVenerabile Arciconfraternita della Morte, di San Catello e Congregazione dei Servi di Maria.\nTra le Confraternite ancora esistenti in penisola sorrentina sembra essere la pi\u00f9 antica. Alcuni ritengono che fu eretta nel 1380 (ma non ci sono documenti che attestino tale ipotesi) con il nome di \"Confraternita di San Catello\", venne aggregata all'Arciconfraternita di Santa Maria dell'Orazione e Morte di Roma nel 1586; ed in questa occasione affianc\u00f2 alla sua vecchia denominazione quella della \"Morte\". Da quella data comincia l'attivit\u00e0 propria delle Compagnie della Morte ed Orazione che tanto si sono sviluppate in penisola.\nLa sua sede cambi\u00f2 nel corso dei secoli: nel 1568 pass\u00f2 dall'attuale refettorio di S.M. delle Grazie, alla chiesa di S. Marco in via piet\u00e0, e nel 1865, proprio la chiesa della Congregazione dei Servi di Maria (eretta nel 1717) divenne la sede della Confraternita di San Catello e della Morte e tre anni dopo, nel 1868 furono incorporati i due pii sodalizi.\nIl saio che viene indossato dai confratelli varia, a seconda che essi rappresentino la Congregazione dei Servi di Maria, oppure l'Arciconfraternita della Morte. Nel primo caso esso \u00e8 bianco, con cordone azzurro. Nel secondo caso invece, il saio \u00e8 completamente nero, con cordone dello stesso colore.\nVenerabile Arciconfraternita di Santa Monica (dei Cinturati).\nPi\u00f9 incerte sono le origini di questa antica Congregazione, visto la carenza di documenti storici andati perduti dopo il sacco di Sorrento per mano dei turchi avvenuto nel \"1558\". \nDetta anche \"dei Cinturati\", essa fa parte della corrente delle confraternite agostiniane, la cintura infatti fu donata dalla Madonna della Consolazione a Santa Monica, madre di Sant'Agostino.\n\u00c8 certa la presenza dei padri agostiniani eremitani nel tempio dell'Annunziata che ospita l'Arciconfraternita, gi\u00e0 almeno dal 1324.\nNel 1879 l'arcivescovo Ruggiero in seguito ad una sua visita pastorale a Sorrento ipotizzava due date probabili per l'erezione della confraternita: il 1227 e il 1439, quest'ultima per\u00f2 sembra che abbia dei fondamenti storici pi\u00f9 saldi. Lo storico B. Capasso menzion\u00f2 l'esistenza, nel 1453, di una confraternita da lui denominata \"di Santa Maria della Misericordia de' Nobili del Sedil Dominova\", che aveva sede nell'omonima Cappella, attuale sagrestia della Chiesa dell'Annunziata. I Nobili del Sedil Dominova sono i medesimi della Congrega di Santa Monica.\nNel 1582 il sodalizio dei Cinturati fu \"unita ed incorporata\" all'\"Arciconfraternita madre della Cintura della Beata Vergine Maria Madre di Consolazione, del S. P. Agostino e della S. M. Monica\" in Bologna, ricevendone quindi tutte le indulgenze, i privilegi e le prerogative.\nNel 1886 il Papa Leone XIII, tramite un suo decreto, la elev\u00f2 ad Arciconfraternita, con il diritto -unico in penisola sorrentina- di poter aggregare a s\u00e9 altre confraternite mariane dell'arcidiocesi sorrentina. I Confratelli indossano il sacco e scapolare bianchi, cinti dalla cintura di color nero, simbolo dell'appartenenza all'Ordine agostiniano dei Cinturati. Questa Arciconfraternita organizza la processione del Venerd\u00ec Santo, meglio nota come la processione Bianca, che si snoda per le vie della citt\u00e0 nel cuore della notte tra il Gioved\u00ec ed il Venerd\u00ec Santo, per rientrare nella chiesa della Ss. Annunziata alle prime luci dell'alba. \nVenerabile Arciconfraternita del SS. Rosario.\nQuesta Congregazione vide la sua luce nella Chiesa di San Vincenzo sotto la guida dei padri domenicani, intorno al 1630. Scopi del sodalizio oltre che il culto del Rosario e la devozione Mariana, erano l'assistenza agli infermi, la sepoltura dei confratelli. L'antichissima chiesa dei Santi Felice e Baccolo, che dal 1651 gi\u00e0 ospitava la Congrega delle Anime del Purgatorio, e prima anche dalla confraternita intitolata a Santa Maria Portacoeli e San Bacolo, nell'anno 1834 fu concessa in via definitiva alla pi\u00f9 vitale Confraternita del Rosario con l'impegno di sostenerne tutte le spese ed il culto delle spoglie di San Bacolo ivi custodite. Nel 1880 con breve papale viene elevata al rango di Arciconfraternita. Simbolo della confraternita \u00e8 una corona regale che sovrasta una grande \u201cM\u201d da cui pende una corona del Rosario mentre i confratelli nelle pubbliche funzioni indossano a ricordo degli antichi fondatori, i padri domenicani, una tunica di lana bianco panna con cintura di cuoio da cui pende a sinistra la corona del Rosario, dalle spalle scende una lunga pazienza nera ricoperta da uno scapolare nero con cappuccio foderato bianco con sul petto un medaglione argenteo, raffigurante la Madonna che consegna la corona del Rosario ai Santi Domenico e Caterina. La confraternita organizza la processione del gioved\u00ec santo detta \u201cLa Visita dei Sepolcri\u201d .\nLe altre confraternite sorrentine.\nConfraternita di San Pietro e Santa Eufemia.\nNasce come confraternita di Santa Eufemia di cui non se ne conosce la data certa di nascita, ma la sua esistenza viene menzionata in un atto notarile del 12/04/1562 in cui l'ente dava in concessione d'uso terreni, fabbricato e l'annessa chiesa che oggi sono conosciuti come Casa di riposo e Cappella di Sant'Antonio. Nel 1615 prende il nome di confraternita di San Pietro Apostolo, forse per la fusione con altro ente religioso; questo nuovo stato potrebbe essere messo in relazione con la contemporanea estinzione dell'Abbazia di San Pietro a Crapolla. Oggi la sede della confraternita \u00e8 presso la parrocchia di Santa Lucia a Fuorimura, tra gli scopi della congrega vi \u00e8 un annuale pellegrinaggio via mare a Crapolla presso l'antica origine dell'abbazia e l'organizzazione di una Via Crucis, i cui partecipanti in personificano le scene delle 14 stazioni e la sepoltura. Simbolo della congrega \u00e8 composto da: una chiave ed una piuma incrociate su di una fiamma mentre i confratelli indossano una tunica bianca cinta da un cordone porpora e uno scapolare anch'esso porpora\nConfraternita di San Giovanni in Fontibus.\nProbabilmente eretta agli inizi del 1600. \u00c8 menzionata in una lettera di protesta del 1609, in cui la Confraternita di San Catello protesta sul modo di associare i cadaveri da parte della Congregazione di S. Giovanni. In origine essa accoglieva esclusivamente i pescatori delle due marine di Sorrento. Attualmente, \u00e8 formata unicamente da pescatori della Marina Grande.\nConfraternita di Santa Maria di Casarlano.\nAnche la confraternita di S.Maria di Casarlano, cos\u00ec come per la gran parte delle confraternite della diocesi, mancano documenti circa l'anno di fondazione. La prima notizia certa della confraternita data al 1625. Essa viene menzionata tra gli indirizzari dell'editto vescovile del 7 maggio di quell'anno, a firma dell'Arcivescovo Giovanni Antonio Angrisani, nel quale si ordinava ai Governanti, Maestri ed Economi delle Confraternite, Monti e opere pie della citt\u00e0, di esibire entro quindici giorni, sotto pena di scomunica e venti ducati di ammenda, i conti delle loro gestione amministrativa.\nConfraternita di Santa Maria del Carmine al Capo.\nFu fondata nel 1630, con sede nella cappella di Santa Maria di Costantinopoli al capo di Sorrento. Nel 1989 chiese ed ottenne l'aggregazione all'Arciconfraternita di Santa Monica in Sorrento.\nConfraternita della SS. Immacolata di Priora.\nHa sede nella cappella di Sant'Atanasio, la quale gi\u00e0 nel 1605 era Parrocchia. L'erezione di questo sodalizio per\u00f2 \u00e8 molto posteriore, tra il 1721 e il 1776.\nConfraternita dei Battenti di Sant'Antonino (estinta).\nQuesta antica Compagnia merita sicuramente un cenno, anche se ad oggi \u00e8 estinta, ma non ufficialmente soppressa. \u00c8 la pi\u00f9 antica di Sorrento, infatti fu fondata nel 1378, ed eretta nella Basilica del Patrono Sant'Antonino. Si distingueva per la pratica della flagellazione, che poi si estese alle altre Confraternite sorrentine. Dal 1608 al 1808 fu sotto la guida dei padri Teatini. Le sue vesti erano bianche, con lo scapolare azzurro; tuttora alcune vesti, e gli stemmi e simboli confraternali sono custoditi nella Basilica."}
{"id": "905816", "revid": "287204", "url": "https://it.wikipedia.org/wiki?curid=905816", "title": "Koenigsegg", "text": "La Koenigsegg \u00e8 una casa automobilistica di auto sportive ad alte prestazioni, con sede ad \u00c4ngelholm, Sk\u00e5neland, Svezia.\nLa storia.\n\u00c8 stata fondata nel 1994 da Christian von Koenigsegg ad \u00c4ngelholm in Svezia.\nPrototipi e produzione.\nIl progetto iniziale del CC \u00e8 stato scritto da Christian von Koenigsegg. David Crafoord, il designer industriale, ha realizzato i bozzetti come un modello in scala 1: 5. Questo modello \u00e8 stato successivamente ingrandito per creare il tappo di base per il prototipo iniziale di Koenigsegg che \u00e8 stato completato nel 1996. Negli anni successivi, il prototipo \u00e8 stato sottoposto a numerosi test e sono stati costruiti diversi nuovi prototipi. I prototipi inizialmente utilizzavano un motore Audi V8 ma dopo la scadenza del contratto di fornitura del motore, il candidato successivo era il motore da corsa Flat-12 sviluppato da Motori Moderni per il Scuderia Coloni F1. Questo motore \u00e8 stato utilizzato con il marchio Subaru nella stagione F1 1990. Questi motori Subaru 1235 furono acquistati e modificati per essere utilizzati nella CC. L'affare fall\u00ec quando mor\u00ec il fondatore della Motori Moderni, mandando l'azienda in bancarotta. Alla fine Koenigsegg ha sviluppato il proprio motore basato sull'architettura modulare Ford, che \u00e8 stata utilizzata nelle sue prime auto sportive. Successivamente, Koenigsegg ha sviluppato i propri motori da zero, inclusi sistemi di controllo e trasmissioni, cosa molto insolita per un produttore di auto sportive di piccole dimensioni.\nAnni recenti.\nLo scopo di Christian von Koenigsegg era la realizzazione di una vettura sportiva che pesasse poco e disponesse di molta potenza. Nel 2006 il marchio svedese avrebbe registrato uscite per 3,8 milioni di dollari, a fronte di ricavi per 3,7 milioni.\nNel mese di giugno 2009 sono state pubblicate indiscrezioni sul fatto che la Koenigsegg fosse intenzionata a rilevare l'altra casa automobilistica svedese Saab dal gruppo statunitense General Motors; tutto questo nonostante l'azienda impieghi solo 45 dipendenti e l'anno 2008 abbia venduto solamente 18 vetture. Nell'agosto 2009 \u00e8 stato effettivamente firmato un accordo per il passaggio di propriet\u00e0 entro l'anno della \"Saab Automobile AB\" ma allo stesso non \u00e8 stato dato effettivo seguito.\nNell'anno 2013 \u00e8 stato prodotto il centesimo esemplare della casa automobilistica svedese una Agera S, ribattezzato Hundra (\"cento\" in svedese). Questo esemplare presenta parti in oro a 24 carati su tutta la carrozzeria.\nNel mese di novembre 2017 la Koenigsegg batte il record di velocit\u00e0 massima della Bugatti Veyron Super Sport di 434,2 Km/h, con il modello Agera RS toccando i 457 Km/h diventando cos\u00ec l'auto pi\u00f9 veloce del mondo. Nel 2019 viene prodotto il primo modello della Jesko.\nA fine gennaio 2019 Koenigsegg comunica la formazione di una partnership con NEVS. NEVS acquista il 20% della Koenigsegg per 150 milioni di euro e in contemporanea impiega 150 milioni di dollari per una joint venture nella quale crescere sviluppando sinergie comuni. Entrambi i soggetti contribuiscono tramite propriet\u00e0 intellettuali, licenze, stabilimenti, esperienze, competenze, prodotti e design. In questo modo le future hypercar di Koenigsegg potranno essere assemblate nell' ex stabilimento Saab di Trollh\u00e4ttan e in altri stabilimenti NEVS."}
{"id": "905819", "revid": "123106528", "url": "https://it.wikipedia.org/wiki?curid=905819", "title": "Jir\u014d Taniguchi", "text": "Biografia.\nGli esordi e gli anni settanta.\nAppassionato di \"manga\" sin da bambino, dopo il diploma liceale lavora per un anno come impiegato, quindi decide di dedicarsi completamente alla narrativa disegnata e si trasferisce a Tokyo. Al pari di tutti gli aspiranti \"mangaka\" comincia l'attivit\u00e0 come assistente di un autore gi\u00e0 affermato, che nel suo caso \u00e8 Kyota Ishikawa, finch\u00e9 non gli viene proposto di creare una storia tutta sua.\n\"Kurorohorumu\" (Cloroformio), del 1970, \u00e8 il titolo della sua opera prima che, per\u00f2, non supera la selezione per il premio indetto ogni anno dalla rivista \"Big Comic\" della Shogakukan, mentre nello stesso anno ottiene di pubblicare \"Kareta heya\" (La stanza arida), storia breve incentrata su una stanza di una ex casa d'appuntamenti in cui l'autore ha realmente abitato. L'anno successivo riesce quindi a vincere l'ambito premio \"Big Comic\" con il manga \"T\u014di koe\" (Voci lontane), e nel 1975 inizia a pubblicare la sua prima serie, \"Namae no nai dobutsutachi\" (Animali senza nome), che ha per protagonisti gli animali, soggetto che sar\u00e0 tra i suoi preferiti.\nL'anno seguente comincia una collaborazione con lo scrittore Natsuo Sekikawa insieme al quale lavorer\u00e0 nel corso degli anni ad una serie di opere \"hard boiled\" tra cui \"Rind! 3\", \"Muboi toshi\" (Citt\u00e0 aperta), \"Nishikaze wa shiro\" (Il vento dell'est \u00e8 bianco), la raccolta \"Tokyo Killers\" (Tokyo Killers) e \"Jikenya kagy\u014d\" (Trouble is my business).\nGli anni ottanta e novanta.\nNel 1980 inizia a collaborare anche con lo scrittore Caribu Marley disegnando in successione alcune storie ambientate nel mondo della boxe, tra cui \"Ao no Senshi\" (Il guerriero blu), \"Nakkuru \u2013 Ken no ran\" (Nocche - Pugno ribelle) e \"Live Odyssey\". Nel 1985 comincia quindi a lavorare alla serie \"Bocchan no jidai\" (Ai tempi di Bocchan), ancora su testi di Sekikawa e tratto da un classico della letteratura giapponese, \"Bocchan\" di Soseki Natsume, ambientato nel periodo Meiji (1868-1912). Tra il 1984 e il 1986 pubblica \"Blanca\" (Blanca), storia scritta da lui stesso su un portentoso cane geneticamente modificato.\nNel 1988 si cimenta anche nella fantascienza, con la serie \"Chikyu hyokai kiji\" (Cronache del dissolvimento della Terra). Nel 1990 inizia a disegnare due serie di racconti brevi, successivamente raccolte nei volumi \"Genju jiten\" (Enciclopedia degli animali primordiali) e \"Aruku hito\" (L'uomo che cammina). Nel 1992 vince il premio \"Shogakukan\" con \"Inu o kau\" (Allevare un cane) e l'anno seguente pubblica \"K\", una storia di ambientazione alpinistica scritta da Shiro Tosaki. Sempre in questo periodo realizza la raccolta \"Keyaki no ki\" (L'olmo e altri racconti), tratta dai racconti dello scrittore Ryuichiro Utsumi. Del 1995 \u00e8 invece \"Chichi no koyomi\" (Al tempo di pap\u00e0), un vero e proprio romanzo a fumetti, cui segue nel 1998 \"Harukana machi-e\" (In una lontana citt\u00e0), di entrambi i quali scrive anche i testi. Nel 1998 viene premiato con l'\"Osamu Tezuka Award\" per il manga \"Bocchan no jidai\", finito di pubblicare dopo oltre dieci anni di lavoro.\nL'attitudine europea.\nJir\u014d Taniguchi per molto tempo ha letto e studiato il fumetto europeo, maturando cos\u00ec uno stile grafico originale, minimale e realistico, evidentemente non appiattito sugli schemi dell'industria \"mainstream\" del fumetto giapponese. Proprio questa sua caratteristica lo ha reso molto popolare nel vecchio continente, soprattutto in Francia, tanto che uno dei suoi autori pi\u00f9 significativi, Moebius (al secolo Jean Giraud), gli ha chiesto di disegnare una propria storia. Nel 1996 vede cos\u00ec la luce \"Ikaru\" (Icaro), suggestivo manga fantascientifico pubblicato sul settimanale giapponese \"Morning\", che per\u00f2 non ottiene grande consenso, forse per la tradizionale diffidenza che accompagna gli autori stranieri in Giappone, restando alla fine incompiuto.\nGli anni duemila.\nTra le opere dell'inizio del nuovo millennio vanno ricordate \"Kamigami no itadaki\" (La vetta degli dei), pubblicato nel 2000 e tratto da un romanzo dello scrittore Baku Yumemakura, con il quale Taniguchi collabora da tempo; \"S\u014dsakusha\" (La ragazza scomparsa) sempre del 2000; \"Ten no taka\" (Sky Hawk) del 2002, un omaggio al genere \"western\" con due giapponesi che si ritrovano tra indiani e cowboys nella frontiera americana alla fine del XIX secolo; \"Seton\" (Seton) del 2004, sulla vita del naturalista Ernest Thompson Seton e \"Hareyuku sora\" (Un cielo radioso) del 2005. Nel 2003 ha vinto il premio \"Alph'Art\" al Festival di Angoul\u00eame per la migliore sceneggiatura con \"Harukana machi-e\" (In una lontana citt\u00e0 o Quartieri lontani), e nel 2004 il premio Attilio Micheluzzi per la migliore serie straniera al Comicon di Napoli con \"Bocchan no jidai\" (Ai tempi di Bocchan). \nNel 2011 Taniguchi viene insignito della medaglia di Chevalier de l'Ordre des arts et des lettres dallo Stato francese ed \u00e8 stato l'ospite principale dell'annuale edizione di Lucca Comics &amp; Games.\n\u00c8 morto l'11 febbraio 2017, all'et\u00e0 di 69 anni, dopo una lunga malattia.\nCritica.\nLa vasta opera di Jir\u014d Taniguchi abbraccia molteplici generi, dallo storico al \"western\", dalla fantascienza allo sport, per arrivare a veri e propri \"graphic novel\". Ma indubbiamente \u00e8 necessario tracciare una netta linea di demarcazione tra le opere solo disegnate e quelle delle quali \u00e8 autore unico, come \"Aruku hito\", \"Chichi no koyomi\" e \"Harukana machi-e\". Sono soprattutto queste ultime, infatti, a dare lo spessore di un artista maturo e completo, capace di indurre il lettore a profonde riflessioni sui grandi temi della vita e della societ\u00e0. La poetica ed il ritmo narrativo posato, tipicamente giapponesi, ed il tratto chiaro e leggero, pi\u00f9 vicino alla tradizione europea, fanno d'altronde di Jir\u014d Taniguchi un vero e proprio \"outsider\" del panorama fumettistico nipponico, del quale egli stesso ha pi\u00f9 volte dichiarato di non sentirsi del tutto parte integrante."}
{"id": "905822", "revid": "834", "url": "https://it.wikipedia.org/wiki?curid=905822", "title": "Duo (musica)", "text": ""}
{"id": "905832", "revid": "767487", "url": "https://it.wikipedia.org/wiki?curid=905832", "title": "Londinium (album)", "text": "Londinium \u00e8 il primo album degli Archive, pubblicato nel 1997 dalla Island Records.\nIl disco.\nIl titolo \u00e8 il nome latino della citt\u00e0 di Londra, da cui proviene il gruppo. Il cantante principale del disco \u00e8 Rosko John. In \"Skyscaper\" viene usato un sample di \"Mmm Skysraper... I Love You\" degli Underworld. Proprio Karl Hyde degli Underworld suona il basso in \"Headspace\".\nTracce.\nTesti di Roya Arab, eccetto dove indicato.\nOld Artist - 4:04 (\nAll Time - 3:52 ( )\nSo Few Words - 6:13 ( )\nHeadspace - 4:14 ( )\nDarkroom - 4:31 ( )\nLondinium - 5:20 ( )\nMan Made - 4:38 ()\nNothing Else - 4:38 ( )\nSkyscraper - 4:26 ( )\nParvaneh - 3:51 ( )\nBeautiful World - 6:37 ( )\nOrgan Song - 2:23 ()\nLast Five - 5:49 ( )"}
{"id": "905833", "revid": "848247", "url": "https://it.wikipedia.org/wiki?curid=905833", "title": "Corso Vittorio Emanuele II (Torino)", "text": "Corso Vittorio Emanuele II \u00e8 una delle principali arterie della citt\u00e0 sabauda, ed \u00e8 lungo 4,2 km. Attraversa il centro storico e gran parte del capoluogo piemontese da est ad ovest, essendo nella stessa direzione del \"cardo maximo\" dell'insediamento edificato in epoca romana. Inizia dall'incrocio con corso Fratelli Cairoli e termina in piazza Rivoli.\nNel 1882 fu intitolato a Vittorio Emanuele II ed era denominato \"viale del Re\". \nLa parte pi\u00f9 antica del corso \u00e8 costeggiata da due file dei tipici portici torinesi con molti negozi ed attivit\u00e0 commerciali.\nEvoluzione storica.\nIl primitivo viale nacque per esigenze di collegamento viario dalla Stazione di Porta Nuova, porta realizzata durante il primo ampliamento del Centro storico della capitale sabauda del 1620 fino al Lungo Po. \nIl collegamento viario avrebbe costeggiato la parte settentrionale del parco (oggi Parco del Valentino) della gi\u00e0 esistente residenza estiva di Casa Savoia presso il Castello del Valentino (1660). Tuttavia, all'epoca, le carrozze utilizzavano il percorso di Via Nizza e Viale del Valentino (l'odierno Corso Guglielmo Marconi), mentre per una modesta via carrabile si dovr\u00e0 attendere ancora qualche decennio.\nNel 1840 poi, sul fiume Po fu costruito il Ponte Maria Teresa (poi diventato Ponte Umberto I nel 1908), connettendo cos\u00ec l'altra sponda (Borgo del Rubatto, oggi Borgo Crimea). Il tratto di questo corso, chiamato \"Vittorio Emanuele oltre Po\", negli anni 1920 venne intitolato alla citt\u00e0 di Fiume.\nPer un vero e proprio \"viale\" bisogna arrivare al XIX secolo, quando la citt\u00e0 super\u00f2 l'antico perimetro delle mura. La parte pi\u00f9 antica dell'arteria, dalla stazione ferroviaria al fiume, fu aperta nel 1814 con il nome di \"Viale del Re\", poi rinominata in \"Corso del Re\". Con la reggenza di Carlo Felice di Savoia quindi, la nuova arteria prese forma, ampliata in occasione dello sviluppo urbano del 1835-1845, col contributo dall'architetto Carlo Promis. \nVerso occidente, invece, il corso portava fino al \"Largo del Re\" (attuale Piazza Carlo Felice) per poi giungere nei pressi della Piazza d'Armi di quell'epoca, situata nel rione \"San Secondo\" (zona corso Galileo Ferraris-Matteotti-via Volta-via Camerana-via Assietta). Con il passare degli anni, il corso prosegu\u00ec anc\u00f3ra il suo tracciato verso occidente fino ad arrivare, intorno al 1920, ad incrociare Corso Francia in Piazza Rivoli.\nIl percorso.\nDal Po fino a Porta Nuova.\nPartendo da oriente, il Corso inizia dal ponte Umberto I sul fiume Po, rinominazione del 1907 di Ponte Maria Teresa del 1840, il quale connette l'altra sponda del fiume dove era situato il cosiddetto \"Borgo del Rubatto\" (poi chiamato Borgo Crimea). Il ponte fu temporaneamente arricchito di ulteriori opere di decorazione in occasione dell'Esposizione internazionale di Torino (1911).\nPi\u00f9 a occidente, il Corso costeggia il Parco del Valentino, sorto con nel 1630-1660 come giardino reale della residenza del Castello del Valentino di Casa Savoia, opera di Carlo di Castellamonte ed Amedeo di Castellamonte, ma abbellito significativamente nel XIX secolo, secondo il progetto romantico del paesaggista francese Barrillet-Dechamps. Spicca vicino al ponte l'Arco monumentale all'Arma di Artiglieria, opera di Pietro Canonica del 1930, sotto il quale si trova la statua dedicata a Santa Barbara. All'angolo di corso Massimo d'Azeglio invece, nel 1936 fu posizionata la statua dedicata a D'Azeglio, opera del 1873 di Alfonso Balzico e precedentemente posizionata in piazza Carlo Felice.\nLato Centro.\nProseguendo il tratto sino alla stazione di Porta Nuova, il Corso lascia sulla sua sinistra il quartiere San Salvario e sulla destra lo storico \"Borgo Nuovo\". In particolare, quest'ultimo quartiere sorse dopo la Restaurazione (dopo il 1814) e destinato alla nobilt\u00e0 torinese, delle cui tracce storiche rimangono:\nLato San Salvario.\nNel tratto orientale del Corso, sul lato del quartiere San Salvario, sono da citare invece:\nDal Centro storico al museo del Carcere \"Le Nuove\".\nCon il centro storico sulla destra, si arriva alla storica stazione di Torino Porta Nuova, dove si incontra piazza Carlo Felice, antico \"Largo del Re\", con l'inizio dell'asse di via Roma.\nLa piazza fu progettata nel 1861, ad opera dell'architetto francese Jean-Pierre Barillet-Deschamps, e coinvolse la nascente Stazione ferroviaria di Torino Porta Nuova (opera di Alessandro Mazzucchetti e Carlo Ceppi, periodo 1853-1864). La continuit\u00e0 dei portici della piazza e del Corso stesso furono gi\u00e0 progetto di Carlo Promis, con la successiva collaborazione di Giuseppe Leoni e Giuseppe Frizzi, pi\u00f9 Barnaba Panizza per la parte verso via Lagrange. Particolare attenzione merita l'elegante ingresso porticato della via XX Settembre, dove appare una curiosa statua con un mitologico \"Toro a tre teste\". \nI portici verso occidente furono quindi progettati, a seconda dei palazzi costruiti, sempre sullo stile del \neclettico tipico dell'Ottocento, misto al liberty torinese degli anni 1910, andando a costituire un anello pedonale che si chiude con Corso Vinzaglio, nei pressi della Stazione di Torino Porta Susa, del 1856. In questo tratto si pu\u00f2 ammirare:\nUltimo tratto occidentale.\nNel 1952, sulle rovine dei capannoni del \"Birrificio Boringhieri\", fu eretta l'attuale Piazza Adriano, e il Corso fu prolungato ancora verso occidente fino all'attuale Piazza Rivoli, uno slargo costruito sempre negli anni cinquanta (oggi rotonda) alla confluenza con un'altra importante arteria di Torino, Corso Francia.\nRimanendo sempre nei pressi dell'ex edificio carcerario, nel 1995 fu eretto l'imponente Palazzo di giustizia torinese, opera dell'architetto Pierluigi Spadolini sul sito della demolita caserma \"Pugnani e Sani\" e dedicato a Bruno Caccia.\nL'area all'incrocio con corso Bolzano \u00e8 stata interessata dall'imponente scavo sotterraneo per l'interramento della ferrovia TO-MI e della stazione di Porta Susa, terminata nel 2008.\nNel 2007 iniziarono nuovi cantieri per la costruzione del futuro e tanto discusso Grattacielo Intesa Sanpaolo, opera di Renzo Piano, alto 167,25 metri, pochi centimetri in meno della Mole Antonelliana. Fu terminato nel 2015, poco dopo la costruzione degli adiacenti giardini pubblici dedicati a Nicola Grosa. \nNel 2017 fu allargato il Corso Inghilterra a due corsie, terminando cos\u00ec il lungo progetto della viabilit\u00e0 e facendo circolare le auto nello spazio lasciato vuoto dopo l'interramento dei binari per i treni.\nTrasporti.\nIl corso \u00e8 percorso per la maggiore parte da molte linee di tram e autobus di trasporto pubblico (vedi Rete tramviaria di Torino); inoltre dal 2007 \u00e8 attraversato dalla metropolitana con le tre stazioni: \"Porta Nuova FS\", \"Re Umberto\" e \"Vinzaglio\"."}
{"id": "905837", "revid": "123064263", "url": "https://it.wikipedia.org/wiki?curid=905837", "title": "Santi Consoli", "text": "Biografia.\nStorico e letterato, fu insegnante di letteratura latina all'Universit\u00e0 degli Studi di Catania, scrisse anche un trattato di letteratura norvegese.\nDivent\u00f2 sindaco di Catania nel 1906. Nel 1907 organizz\u00f2 un'esposizione agricola inaugurata dal re Vittorio Emanuele III. Nel 1910 termin\u00f2 il suo mandato e torn\u00f2 ad occuparsi dell'insegnamento\nScrisse anche alcuni libri sulla storia della Sicilia.\nBibliografia.\nSanti Correnti, \"La citt\u00e0 semprerifiorente\", Catania, aprile 1976, p. 209"}
{"id": "905841", "revid": "486946", "url": "https://it.wikipedia.org/wiki?curid=905841", "title": "Organizzazione militare", "text": ""}
{"id": "905842", "revid": "287204", "url": "https://it.wikipedia.org/wiki?curid=905842", "title": "Andreas Poder", "text": ""}
{"id": "905849", "revid": "919135", "url": "https://it.wikipedia.org/wiki?curid=905849", "title": "Il fabbricante di universi", "text": "Il fabbricante di universi (\"The Maker of Universes\") \u00e8 un romanzo di fantascienza di Philip Jos\u00e9 Farmer, pubblicato nel 1965. \u00c8 Il primo libro del Ciclo dei fabbricanti di universi.\nTrama.\nIl romanzo racconta la storia di Robert Wolff, insegnante universitario in pensione, che \u2013 seguendo uno squillo di tromba \u2013 apre la porta di un ripostiglio e si ritrova in un mondo fantastico, chiamato Mondo dei Livelli.\nLa struttura del Mondo dei Livelli \u00e8 simile a una gigantesca torre i cui piani sono abitati da diverse civilt\u00e0. Nei piani inferiori vivono le pi\u00f9 primitive mentre salendo diventano via via pi\u00f9 progredite. In cima alla torre vive il \"Signore\", un essere umano dotato di una tecnologia che lo mette in grado di fabbricare interi universi. I livelli, separati da catene montuose alte una decina di chilometri, sono Okeanos, che riprende il mito arcadico popolato di sirene, fauni e ninfe, Amerindia, dove convivono nativi americani di varia estrazione, vichinghi e centauri, Drachelandia, ispirata al medioevo come immaginato dagli autori ottocenteschi, e Atlantide.\nWolff, con l'aiuto di un nativo della terra trasferitosi in quell'universo cinquant'anni prima di nome Kickaha (o almeno questo \u00e8 il nome con cui viene pi\u00f9 spesso chiamato, pur avendo numerosi altri nomi, tra i quali Paul Janus Finnegan), risale i vari livelli dell'universo all'inseguimento della sua amata Chryseis (la Criseide mitologica) rapita dagli orribili gworl, affrontando le esotiche sfide di quel mondo fantastico.\nAnalisi critica.\n\"Il fabbricante di universi\" tocca vette elevate nell'immaginazione fantascientifica proponendo contemporaneamente diversi temi che altri autori svilupperanno singolarmente in una molteplicit\u00e0 di libri: Il viaggio nel tempo, gli universi paralleli, la modificazione genetica, l'immortalit\u00e0, la discrezionalit\u00e0 degli dei ed il loro interferire nelle cose terrene ed ancora:\nIl concetto di micromondo finito (qui solo abbozzato) meglio sviluppato in quei libri di fantascienza che trattano di astronavi generazionali; la costruzione non sferica del pianeta: in realt\u00e0 metafora della torre di Babele dove anzich\u00e9 salire internamente i nostri protagonisti proseguono a scalare la torre dall'esterno con incredibili arrampicate ed ascensioni per passare da \"Okeanos\" sino ad \"Atlantide\" per arrivare al \"Paradiso\". Ogni piano quindi risulta come noi italiani immaginiamo il Purgatorio dantesco.\nUna specie di torta a pi\u00f9 piani in cui dal limbo dove arriva Robert Wolff (Okeanos) si sale incontrando innumerevoli difficolt\u00e0 ed avventure attraverso l'equivalente delle praterie del far west con tanto di battaglie tra indiani e centauri greci, uno pseudo impero persiano coi suoi traffici tra oriente ed occidente e la tratta degli schiavi, sino al medioevo con i suoi castelli e cavalieri in armatura per arrivare al piano di Atlantide: la meraviglia distrutta e da l\u00ec dar battaglia al Dio. La dispersione delle lingue \u00e8 gi\u00e0 avvenuta e la torre non \u00e8 stata distrutta; anzi, il Signore e padrone di questo universo ha mantenuto in vita le persone, ognuno col proprio linguaggio usi e costumi, obbligandoli per\u00f2 a comportarsi senza un vero scopo nella vita.\nPer contro i nostri ingaggiano battaglia per riappropriarsi delle uniche cose per cui valga la pena sopravvivere: l'amore e la possibilit\u00e0 di riservarsi un futuro migliore. Il prezzo e la riuscita dipendono solo dalle proprie forze e dalla volont\u00e0.\nFarmer, maestro nell'inventare, tratta la materia mistica come qualsiasi altra cosa: il Signore \u00e8 al di sopra di tutti ma pu\u00f2 essere ricondotto alla ragione se non alla fuga o peggio. L'uomo che ha capacit\u00e0 passione e forza di volont\u00e0 riesce comunque ad arrivare dove vuole; anche sotto il controllo di un Ente Superiore \u00e8 possibile la ricerca della Libert\u00e0. E non dimentica quali sono i valori che accompagnano l'uomo nel suo cammino: l'amore; l'amicizia; il rispetto e l'onore e ne diffonde a piene mani pagina dopo pagina, permettendovi di apprezzare la nobilt\u00e0 d'animo del \"professore di lingue\" e del suo compagno di viaggio.\nEsiste sempre la possibilit\u00e0, anche in un mondo costruito appositamente e soggiogato completamente alla volont\u00e0 di Uno, che l'individuo possa ribellarsi, rovesciare la tirannia e rendersi libero."}
{"id": "905852", "revid": "125373309", "url": "https://it.wikipedia.org/wiki?curid=905852", "title": "Near Field Communication", "text": "La comunicazione di prossimit\u00e0, anche chiamata near-field communication (NFC), \u00e8 una tecnologia di ricetrasmissione che fornisce connettivit\u00e0 senza fili (RF) bidirezionale a distanza (\"contactless\") a corto raggio (fino a un massimo di 10\u00a0cm), sviluppata congiuntamente da Philips, LG, Sony, Samsung e Nokia.\nStoria.\nL'NFC affonda le sue radici in \"Radio-frequency identification\" o RFID. Un lettore RFID permette d'inviare onde radio a un tag elettronico passivo per l'identificazione e il tracciamento.\nDescrizione.\nLa tecnologia NFC si \u00e8 evoluta da una combinazione d'identificazione senza contatto o RFID (Radio Frequency Identification \u2013 Identificazione a Radio Frequenza) e altre tecnologie di connettivit\u00e0.\nContrariamente ai pi\u00f9 semplici dispositivi RFID, NFC permette una comunicazione bidirezionale: quando due apparecchi NFC (lo \"initiator\" e il \"target\") vengono accostati entro un raggio di , viene creata una rete \"peer-to-peer\" tra i due ed entrambi possono inviare e ricevere informazioni.\nLa tecnologia NFC opera alla frequenza di e pu\u00f2 raggiungere una velocit\u00e0 di trasmissione massima di .\nL'NFC pu\u00f2 essere realizzato direttamente tramite un chip integrato oppure tramite l'uso di una speciale scheda esterna che sfrutta le porte delle schede SD o micro SD.\nStandard relativi.\nLe specifiche tecniche della tecnologia NFC si basano sugli standard ISO 15693, 18092 e 21481, ECMA 340, 352 e 356 ed ETSI TS 102 190. NFC \u00e8 inoltre compatibile con la diffusa architettura delle smart card \"contactless\", basate su ISO 14443 A/B, NXP (ex Philips Semiconductors) MIFARE e Sony FeliCa.\nNear Field Communication (NFC) Forum.\nIl Forum NFC \u00e8 un'associazione di aziende che promuove la standardizzazione e l'implementazione della tecnologia NFC. Nel Forum NFC operano 3 Comitati, a ciascuno dei quali afferiscono vari Gruppi di lavoro. I Membri del NFC Forum sono raggruppati in cinque diverse categorie, identificate come: Sponsor, Principal, Associate, Non-Profit, Implementer (v. sez. Collegamenti esterni)."}
{"id": "905853", "revid": "1543377", "url": "https://it.wikipedia.org/wiki?curid=905853", "title": "Domus Galilaeana", "text": "La Domus Galilaeana \u00e8 un'istituzione culturale di Pisa, con sede in via Santa Maria 26.\nAttualmente la Domus Galilaeana custodisce una biblioteca specializzata in storia della scienza di oltre 40.000 volumi e importanti archivi di personalit\u00e0 scientifiche dell'Ottocento e del Novecento.\nStoria.\nL'idea di creare un Istituto dedicato allo scienziato pisano nacque nel 1938 in previsione delle celebrazioni per il centenario della \"Prima riunione degli scienziati italiani\", tenutasi a Pisa nel 1839. Su iniziativa di Giovanni Gentile e col patrocinio sponsorizzato dalla Societ\u00e0 Italiana per il Progresso delle Scienze, fu istituita a Roma una commissione con lo scopo di identificare scopi e obiettivi del nuovo ente, oltre che la citt\u00e0 e la sede ove collocarla.\nLa scelta cadde su Pisa. La presentazione dell'ente fu effettuata nel 1939 nell'Aula Magna dell'Universit\u00e0 di Pisa. La Domus Galilaeana ricevette ordinamento giuridico con una legge del 1941. La direzione venne affidata da Gentile a Sebastiano Timpanaro senior.\nIn particolare l'istituzione raccoglie sin da allora tutte le pubblicazioni antiche e moderne su Galileo e coordina gli studi di storia della scienza, grazie a un fornitissimo archivio e ad un'importante biblioteca specializzata. Dal 2002 da istituzione pubblica si \u00e8 trasformato in fondazione, soggetta al diritto privato.\nDal 2013 \u00e8 iniziata una collaborazione con la Fondazione Pisa che ha portato alla conclusione di due progetti di catalogazione archivistica e il conseguente riversamento on line di tutto il materiale dei fondi Enrico Fermi ed Ettore Majorana.\nLa Domus Galilaeana fu inserita negli elenchi degli enti culturali da definanziare (volgarmente chiamati enti inutili) ed attualmente non riceve pi\u00f9 alcun contributo governativo, anche per questa ragione le sue attivit\u00e0 sono molto limitate.\nLa sede.\nLa Sede dell'istituto \u00e8 in via Santa Maria, nell'ex \"Palazzotto della Specola\", collocato tra la casa di Antonio Pacinotti e quella di Carlo Francesco Gabba. Non si tratta della casa natia di Galileo, che si trova invece nei pressi del tribunale, ma dell'edificio che in passato ha ospitato la biblioteca universitaria e la torre dell'osservatorio astronomico.\nLa Specola di Pisa era stata costruita su impulso di padre Guido Gentile, professore di matematica all'Universit\u00e0 di Pisa, che sosteneva la necessit\u00e0 per l'ateneo di avere un osservatorio astronomico, e grazie all'interessamento del Provveditore dell'Universit\u00e0, monsignor Gaspare Cerati. Per allocare la Specola fu costruita su disegno di Giulio Foggini una torre di cinque piani sul fianco del palazzo dalla parte di vicolo Galvani. La costruzione fu realizzata nel 1734-5, ma l'attivit\u00e0 scientifica della Specola inizi\u00f2 solo nel 1746.\nLa torre manifest\u00f2 subito problemi di stabilit\u00e0 a causa dell'avvallamento del terreno e fu perci\u00f2 demolita nel 1826.\nIl museo.\nLa Domus Galilaeana non pu\u00f2 essere considerata un vero e proprio museo. Nel corso della sua storia ha conservato varie strumentazioni scientifiche per conto di altre istituzioni. Si ricordano gli strumenti di Enrico Fermi, ora a Roma, e le apparecchiature di Antonio Pacinotti, ora al Museo degli Strumenti per il Calcolo di Pisa, tra i quali la \"Macchinetta\", primo modello di motore dinamo elettrico. La Domus ha inoltre preservato dalla distruzione la CEP, Calcolatrice Elettronica Pisana, anch'essa confluita nelle collezioni del Museo degli Strumenti per il Calcolo. La strumentazione attualmente presente alla Domus \u00e8 strettamente legata ai fondi archivistici presenti. Sono conservate le \"Sorgenti\" per gli esperimenti sulla radioattivit\u00e0 indotta di Enrico Fermi, la strumentazione fotografica dell'astronomo Pio Emanuelli e alcune macchine provenienti dall'Istituto di Fisica Tecnica dell'Universit\u00e0 di Pisa. Vengono allestiti periodici percorsi didattici dedicati alle scuole sui pi\u00f9 importanti personaggi della Storia della Scienza, da Galileo Galilei ai fisici del Novecento.\nL'attivit\u00e0 didattica.\nLa sezione didattica della Domus Galilaeana propone ogni anno visite guidate, laboratori e percorsi cittadini per tutte le scuole. Il servizio \u00e8 svolto in collaborazione con la Scuola Normale Superiore e la cooperativa FORMAcultura."}
{"id": "905859", "revid": "1305772", "url": "https://it.wikipedia.org/wiki?curid=905859", "title": "Decade of Decadence", "text": "Decade of Decadence \u00e8 una raccolta del gruppo musicale statunitense M\u00f6tley Cr\u00fce, pubblicata il 5 ottobre 1991 dalla Elektra Records.\nIl disco.\nIl disco \u00e8 una raccolta che, oltre a diversi pezzi famosi, contiene anche alcuni remix di tracce presenti negli album precedenti. Inoltre c'\u00e8 una traccia registrata dal vivo, una apparsa in una colonna sonora (\"Rock 'n' Roll Junkie\" nel film \"Le avventure di Ford Fairlane\") e una cover di \"Teaser\" di Tommy Bolin proveniente da una compilation che raggruppava diversi artisti (\"Stairway to Heaven/Highway to Hell\"). Ma soprattutto, sono presenti tre inediti posti alla fine del disco: \"Primal Scream\", \"Angela\" e una cover di \"Anarchy in the U.K.\" dei Sex Pistols. I primi due sono usciti come singoli promozionali assieme alla nuova versione di \"Home Sweet Home\".\nL'album raggiunse il secondo posto della Billboard 200, mentre \"Home Sweet Home '91\" divenne l'ultimo singolo del gruppo capace di entrare nella Billboard Hot 100, facendo addirittura meglio della versione originale di \"Theatre of Pain\" che era rimasta esclusa dalla top 40. L'album, attualmente fuori commercio, \u00e8 stato in seguito sostituito con le raccolte \"Greatest Hits\" e \"Supersonic and Demonic Relics\"."}
{"id": "905861", "revid": "1543377", "url": "https://it.wikipedia.org/wiki?curid=905861", "title": "Legio IIII Parthica", "text": "La Legio IV \"Parthica\" (\"della campagna contro i Parti\") era una legione romana, raccolta probabilmente dall'imperatore romano Diocleziano alla fine del III secolo, di cui si hanno notizie fino alla fine del VI secolo.\nVenne formata, probabilmente assieme alla V e VI \"Parthica\", in occasione della riorganizzazione delle province orientali da parte di Diocleziano: fu probabilmente posta a difesa dell'Osroene, in quanto la \"Notitia dignitatum\" ne testimonia la presenza a \"Circesium\" all'inizio del V secolo. Va notato come il nome della IV, \"Parthica\", facesse riferimento ad un nemico, i Parti, che non esisteva pi\u00f9 da qualche decennio: il nome e la numerazione di queste unit\u00e0 furono scelti evidentemente in relazione alle tre legioni \"Parthica\" (la I, II e III \"Parthica\", appunto) gi\u00e0 presenti.\nLa IV entr\u00f2 poi a far parte dell'esercito bizantino: \u00e8 menzionata infatti da Teofilatto Simocatta, che la riferisce di stanza in Beroea, all'epoca dell'imperatore bizantino Maurizio (582-602)."}
{"id": "905877", "revid": "92723", "url": "https://it.wikipedia.org/wiki?curid=905877", "title": "Peter Schuster", "text": "Biografia.\nI suoi studi principali hanno dato un grande contributo alla conoscenza della struttura dei virus e della loro replicazione, oltre che alla conoscenza teorica dell'origine della vita. Si \u00e8 interessato anche allo studio del legame idrogeno, alla cinetica dello ione idronio in soluzione acquosa, alla dinamica nonlineare di sistemi complessi e a ricerche biochimiche.\n\u00c8 docente emerito di chimica teorica all'Universit\u00e0 di Vienna e dal 2006 al 2009 presidente dell'Accademia austriaca delle scienze.\nAttualmente insegna chimica teorica all'Universit\u00e0 di Vienna ed \u00e8 direttore fondatore dell'Istituto di Biotecnologia Molecolare di Jena.\nVita accademica.\nDopo la laurea nel 1959 alla Universit\u00e4t Wien in chimica-fisica, nel 1967 con \"sub auspiciis praesidentis\" Dr. phil. dal 1968 al 1969 fu \"Post-Doc-Assistent\" al Max-Planck-Institut f\u00fcr biophysikalische Chemie di Gottinga, collaboratore del premio Nobel prof. Manfred Eigen, con il quale svilupp\u00f2 la teoria delle quasispecie.\nNel 1971 riceve l'abilitazione all'insegnamento presso la Universit\u00e4t Wien nell'ambito della chimica teorica e nel 1973 diventa professore ordinario presso la stessa universit\u00e0. Dallo stesso anno \u00e8 presidente dell'Instituts f\u00fcr Theoretische Chemie e dal 2004 diventa il decano della neonata facolt\u00e0 di chimica.\nDal 1984 \u00e8 associato e dal 1992 membro, per la classe matematica-scienze naturali, dell'Accademia austriaca delle scienze.\n\u00c8 \"Obmann\" del \"Kuratoriums\" della Akademie-Instituts f\u00fcr Biophysik del centro ricerca R\u00f6ntgen. Dal 2000 al 2003 \u00e8 vicepresidente dell'Accademia austriaca delle scienze, dal 2006 presidente.\nDal 1992 al 1995 fu presso l'Universit\u00e0 di Vienna, direttore dell'Instituts f\u00fcr Molekulare Biotechnologie (oggi Leibniz-Institut f\u00fcr Altersforschung \u2013 Fritz-Lipmann-Institut) di Jena.\n\u00c8 socio esterno della facolt\u00e0 di biologia-farmaceutica della Friedrich-Schiller-Universit\u00e4t Jena e del Santa Fe Institute negli USA.\n\u00c8 membro di diverse associazioni scientifiche; dal 2009 della National Academy of Sciences.\nPeter Schuster \u00e8 autore di nove trattati e di circa 300 pubblicazioni scientifiche.\nNell'autunno 2012 Schuster entra nel senato accademico dell'Universit\u00e0 tecnica di Vienna per il periodo 2013-2018."}
{"id": "905881", "revid": "287204", "url": "https://it.wikipedia.org/wiki?curid=905881", "title": "Alfonso V di Leon", "text": ""}
{"id": "905885", "revid": "767487", "url": "https://it.wikipedia.org/wiki?curid=905885", "title": "Palaeomastodon beadnelli", "text": "Il paleomastodonte (Palaeomastodon beadnelli) era un proboscidato primitivo, vissuto all'inizio dell'Oligocene (circa 35 milioni di anni fa), i cui resti sono stati rinvenuti in Egitto.\nL'antenato dei mastodonti.\nIl suo nome significa \"prima di \"Mastodon\"\" e in effetti questo animale \u00e8 ritenuto essere un possibile antenato della linea evolutiva che condurr\u00e0, nel Pleistocene, al famoso mastodonte americano. Il paleomastodonte, in ogni caso, \u00e8 uno dei proboscidati pi\u00f9 primitivi, anche se pu\u00f2 gi\u00e0 essere considerato un proboscidato simile agli elefanti (gruppo degli Elephantiformes).\nLa taglia di questo animale era gi\u00e0 notevole, decisamente superiore a quella dei contemporanei meriteri (gen. \"Moeritherium\"), che condividevano con il paleomastodonte gli stessi ambienti. Il paleomastodonte era alto da 1 a 2 metri, e poteva pesare fino a due tonnellate. Era dotato di un corpo massiccio e zampe colonnari come gli odierni elefanti, ma il cranio era molto diverso: la proboscide era molto corta, e possedeva una lunga mandibola dotata di due zanne inferiori appiattite, probabilmente usate per setacciare le piante di cui si nutriva negli acquitrini; le zanne superiori, invece, erano aguzze e molto corte. Questa specializzazione verr\u00e0 poi estremizzata dai mastodonti a quattro zanne (\"Gomphotherium\") e ancor pi\u00f9 nei mastodonti con le zanne a pala (\"Platybelodon\" e \"Amebelodon\").\nVita nelle paludi.\nI resti del paleomastodonte sono stati rinvenuti nella formazione di Jebel Qatrani nella regione del Fayum, in Egitto; questa formazione particolarmente prolifica ha conservato resti di altri animali e piante dell'Eocene superiore e dell'Oligocene inferiore. L'ambiente dell'epoca, con tutta probabilit\u00e0, era paludoso. Tra i fossili pi\u00f9 interessanti, da ricordare quelli di alcuni primati primitivi (\"Apidium\", \"Aegyptopithecus\", \"Parapithecus\"), iraci, cetacei, sirenidi, uccelli di palude e uno strano mammifero chiamato \"Arsinoitherium\". Un altro proboscidato, \"Phiomia serridens\", \u00e8 stato rinvenuto negli stessi luoghi."}
{"id": "905887", "revid": "22356", "url": "https://it.wikipedia.org/wiki?curid=905887", "title": "Palaeomastodontidae", "text": ""}
{"id": "905888", "revid": "22356", "url": "https://it.wikipedia.org/wiki?curid=905888", "title": "Palaeomastodon", "text": ""}
{"id": "905892", "revid": "219110", "url": "https://it.wikipedia.org/wiki?curid=905892", "title": "Museo nazionale degli strumenti per il calcolo", "text": ""}
{"id": "905895", "revid": "599", "url": "https://it.wikipedia.org/wiki?curid=905895", "title": "Paul Antoine Aristide Montel", "text": ""}
{"id": "905896", "revid": "767487", "url": "https://it.wikipedia.org/wiki?curid=905896", "title": "La mala ordina", "text": "La mala ordina \u00e8 un film di genere noir del 1972, diretto da Fernando Di Leo. Il titolo provvisorio del film era \"Ordini dall'altro mondo\", e il film costituisce il secondo capitolo della \"Trilogia del milieu\", dopo \"Milano calibro 9\" e prima de \"Il boss\".\nTrama.\nLuca Canali \u00e8 un piccolo sfruttatore di prostitute, ingiustamente accusato dalla sua organizzazione d'avere rubato a Corso, grosso trafficante, i proventi d'una spedizione di droga, incassati invece dal \"boss\" don Vito Tressoldi. Due mafiosi americani, David Catania e Frank Webster, giunti a Milano, si mettono sulle sue tracce, mentre Tressoldi, nell'intento di catturarlo e consegnarlo agli americani, ne fa uccidere la moglie e la figlia. L'uomo, rivelatosi pi\u00f9 duro del previsto, mette in atto la sua vendetta, eliminando sia Tressoldi, sia tutti i componenti della sua banda che avevano fatto ingiustamente ricadere la colpa su di lui; quindi, dopo aver dato loro appuntamento in un cimitero di auto, uccide anche i due \"killers\" americani.\nProduzione.\nIl titolo provvisorio era \"Ordini da un altro mondo\". Le riprese del film si svolsero a Roma nei Dear Studios e in alcune location a Milano.\nLa trama \u00e8 liberamente tratta dal racconto di Giorgio Scerbanenco \"Milano Calibro 9\", nonostante il titolo venga usato da Di Leo per un altro film, \"Milano calibro 9\".\nDistribuzione.\nDistribuito nei cinema italiani il 2 settembre 1972, \"La mala ordina\" ha incassato complessivamente 852.404.000 lire dell'epoca."}
{"id": "905897", "revid": "48479", "url": "https://it.wikipedia.org/wiki?curid=905897", "title": "Cheondoists", "text": ""}
{"id": "905899", "revid": "48479", "url": "https://it.wikipedia.org/wiki?curid=905899", "title": "Chondoists", "text": ""}
{"id": "905900", "revid": "48479", "url": "https://it.wikipedia.org/wiki?curid=905900", "title": "Ceondoiste", "text": ""}
{"id": "905906", "revid": "501798", "url": "https://it.wikipedia.org/wiki?curid=905906", "title": "Immersione in ghiaccio", "text": "Limmersione in ghiaccio o sotto il ghiaccio \u00e8 un tipo di immersione subacquea particolarmente difficile che avviene sotto la superficie ghiacciata dell'acqua e richiede un addestramento particolare e un'attrezzatura subacquea specifica.\nCaratteristiche.\nL'immersione in ghiaccio viene talvolta considerata come un tipo di immersione in quota, per via del fatto che, di norma (in Italia), quella in ghiaccio \u00e8 un'immersione che si pratica in laghi d'alta montagna.\nPreparazione e attrezzatura.\nL'attrezzatura subacquea per questo tipo di immersione deve essere adatta al tipo di condizioni atmosferiche e dell'acqua che verranno incontrate; inoltre andranno portati indumenti invernali, ramponi da ghiaccio, utensili per l'apertura del foro nel ghiaccio, corde e sagole, ecc.\nL'attrezzatura subacquea dovrebbe consistere almeno in:\nPer evitare il congelamento del primo stadio la rubinetteria va aperta solo all'ultimo momento prima del tuffo.\nL'immersione, data la temperatura dell'acqua (nel caso di acqua dolce circa 4 \u00b0C), non dovrebbe mai durare pi\u00f9 di 20 minuti per evitare il rischio di ipotermia. Va inoltre detto che il freddo aumenta l'assorbimento dell'azoto e, di conseguenza, il computer subacqueo deve tener conto anche della temperatura.\nAddestramento.\nL'addestramento include:\nSpesso, per evitare di creare bolle sotto la superficie ghiacciata, si utilizzano appositi rebreather."}
{"id": "905909", "revid": "339392", "url": "https://it.wikipedia.org/wiki?curid=905909", "title": "El Fayum", "text": ""}
{"id": "905910", "revid": "287204", "url": "https://it.wikipedia.org/wiki?curid=905910", "title": "Francois Bayrou", "text": ""}
{"id": "905911", "revid": "406204", "url": "https://it.wikipedia.org/wiki?curid=905911", "title": "DUX", "text": ""}
{"id": "905914", "revid": "45927", "url": "https://it.wikipedia.org/wiki?curid=905914", "title": "Disuguaglianza isoperimetrica", "text": ""}
{"id": "905915", "revid": "647919", "url": "https://it.wikipedia.org/wiki?curid=905915", "title": "Union fur Sudtirol", "text": ""}
{"id": "905919", "revid": "834", "url": "https://it.wikipedia.org/wiki?curid=905919", "title": "Dwm", "text": ""}
{"id": "905920", "revid": "22475", "url": "https://it.wikipedia.org/wiki?curid=905920", "title": "Cidra (citt\u00e0)", "text": "Cidra \u00e8 una citt\u00e0 di Porto Rico situata nella zona centro-orientale dell'isola. L'area comunale confina a nord con Comer\u00edo e Aguas Buenas, a est con Caguas, a sud con Cayey e a ovest con Aibonito e Barranquitas. Il comune, che fu fondato nel 1809, oggi conta una popolazione di quasi 15.000 abitanti ed \u00e8 suddiviso in 12 circoscrizioni (\"barrios\")."}
{"id": "905922", "revid": "712828", "url": "https://it.wikipedia.org/wiki?curid=905922", "title": "Battaglia di Coruscant", "text": ""}
{"id": "905926", "revid": "45927", "url": "https://it.wikipedia.org/wiki?curid=905926", "title": "Problemi di isoperimetria", "text": ""}
{"id": "905927", "revid": "436907", "url": "https://it.wikipedia.org/wiki?curid=905927", "title": "The Antichrist (Slayer)", "text": "The Antichrist \u00e8 un brano del gruppo musicale statunitense Slayer, seconda traccia del primo album in studio \"Show No Mercy\", pubblicato il 16 settembre 1983 per la Metal Blade.\nOrigini del brano.\nIl testo venne composto dal chitarrista Jeff Hanneman, il quale ha scritto anche la musica assieme all'altro chitarrista Kerry King. Il brano parla dell'Anticristo che, dopo essere stato scaraventato da Dio negli abissi, inizia a spadroneggiare nell'Inferno, tormentando e torturando le anime dannate. Si tratta di uno dei brani pi\u00f9 noti della discografia degli Slayer, insieme ad altri come \"Angel of Death\", \"Raining Blood\" o \"War Ensemble\", e viene eseguita quasi sempre dal vivo dal gruppo.\nComposizione.\nMusicalmente, \"The Antichrist\" (e nel complesso anche le altre tracce di \"Show No Mercy\") presenta una struttura diversa da quella adottata dall'album successivo in poi: la ritmica di batteria \u00e8 priva di doppia cassa e di andamento sostenuto mentre gli assoli di chitarra sono fortemente ispirati a quelli dei Judas Priest. La voce del cantante e bassista Tom Araya d\u00e0 un tocco ancor pi\u00f9 tetro al brano, con un timbro in falsetto che alterna forti acuti ad una bassa voce gutturale, senza sfociare nel growl, a quel tempo ancora inesistente."}
{"id": "905929", "revid": "1429175", "url": "https://it.wikipedia.org/wiki?curid=905929", "title": "Teorema di Euclide", "text": "Con Teorema di Euclide si intende:"}
{"id": "905934", "revid": "287204", "url": "https://it.wikipedia.org/wiki?curid=905934", "title": "DWM", "text": ""}
{"id": "905938", "revid": "339392", "url": "https://it.wikipedia.org/wiki?curid=905938", "title": "Calicoterio", "text": ""}
{"id": "905940", "revid": "123343804", "url": "https://it.wikipedia.org/wiki?curid=905940", "title": "Corso Regina Margherita", "text": "Corso Regina Margherita (noto semplicemente come \"Corso Regina\" per i torinesi) \u00e8 una delle principali arterie stradali di Torino e costituisce il corso pi\u00f9 lungo dell'intera citt\u00e0: ben 8 km.\nIntitolato alla regina Margherita di Savoia, prima regina d'Italia, il corso \u00e8 stato tracciato nel XIX secolo, quando il capoluogo piemontese avviava la sua espansione oltre l'antico perimetro delle mura romane, cominciando il periodo dell'espansione industriale, terminato negli anni 1990.\nGi\u00e0 un antico viale esisteva prima del tracciato ed era chiamato \"strada della circonvallazione\" e poi Viale San Massimo e di Santa Barbara, a causa del nome di alcune sorgenti d'acqua presenti nella zona di Piazza della Repubblica.\nPercorso.\nCorso Regina Margherita attraversa la citt\u00e0 da est ad ovest, separando la zona Nord dal centro storico d'impostazione romana, in particolare delimitando il confine fra il quartiere Aurora (a nord) e il Centro storico della citt\u00e0 (a sud).\nA partire dal lato est, ovvero dal fiume Po, il corso percorre il quartiere Vanchiglia, lambisce alla sua sinistra i Giardini Reali e le Porte Palatine e, tramite un tunnel inaugurato nel giugno 2000, supera [[Piazza della Repubblica (Torino)|Piazza della Repubblica]].Proseguendo in direzione ovest, attraversa il Rond\u00f2 della Forca (dove fino al [[XIX secolo]] si eseguivano pubbliche impiccagioni e dove esiste dal 1961 un monumento dedicato a [[Giuseppe Cafasso]], il cosiddetto \"prete degli impiccati\"), prosegue nel rione [[Valdocco]] e, superato corso Principe Oddone tramite un altro sottopasso, attraversa il quartiere [[San Donato (Torino)|San Donato]], per poi costeggiare il lato nord del [[Parco della Pellerina]] e terminare il suo sviluppo nell'estremo ovest della citt\u00e0 al confine comunale con Collegno.\nIn corso Regina Margherita \u00e8 ubicata la sede principale dei [[Vigili del Fuoco]], che aveva la storica sede, dal [[1883]] al 1993, presso [[Piazza della Repubblica (Torino)|Piazza della Repubblica]] al civico 126; in seguito fu spostata all'altezza del civico 200, mentre negli ultimi anni \u00e8 stata nuovamente trasferita presso una nuova struttura al civico 330.\nIl 27 ottobre 2016 il Comune ha intitolato un'area verde ai Vigili del Fuoco, di fronte alla ex-sede, dismessa, del civico 126.\nAl civico numero 242 aveva sede storica l'azienda dolciaria produttrice delle note [[Pastiglie Leone]]; il fabbricato \u00e8 ora in fase di riconversione abitativa.\nOpificio Militare, ex sede Venchi &amp; Unica.\nLa ditta di confetti e caramelle \"Silvano Venchi &amp; C.\" nacque nel 1878 in borgo [[Vanchiglia]], ma nel 1905 venne deliberata la costruzione di un nuovo stabilimento in corso Regina Margherita, al numero civico 16, di oltre 12.000 metri quadrati, per circa 500 operai. Un edificio industriale con uffici fu progettato nel 1907 dall'ingegnere [[Pietro Fenoglio]] (1865-1927), mentre le sopraelevazioni dei corpi laterali sono successive. Nel 1934 le due pi\u00f9 grandi aziende dolciarie torinesi, \"Venchi\" e \"Unica\", quest'ultima nata nel 1924, si unirono in un unico marchio, \"Venchi &amp; Unica\".Nel 1938 l'edificio venne espropriato dall'Esercito per fabbricare calzature e altri oggetti in cuoio.L'opificio militare fu bombardato la notte del 13 luglio 1943 da aerei inglesi con bombe di grosso e grossissimo calibro. A seguito del bombardamento, cinque locali a uso industriale furono completamente distrutti. Il resto, eccetto sei locali rimasti integri, fu gravemente sinistrato con crollo di muri e soffitti.\nAbbandonato dai militari di guardia tra il 9 e il 10 settembre 1943, in seguito allo sbandamento dell'esercito dopo l'[[Armistizio di Cassibile|armistizio]], il deposito venne invaso dagli abitanti della zona, alla ricerca di vestiario, scarpe, coperte, stoffe, ormai introvabili dopo tre anni di guerra.Intorno a mezzogiorno dell'11 settembre, alcune pattuglie tedesche giunsero improvvisamente, sparando e lanciando granate sulla folla che stava svuotando l'Opificio: sul terreno rimasero nove morti e diciassette feriti.\nOggi l'edificio \u00e8 sede dell'[[Associazione Nazionale Bersaglieri]], della [[Associazione Nazionale Paracadutisti d'Italia]] e della Associazione Nazionale Volontari di Guerra.\nTrasporti.\nIl corso \u00e8 percorso da numerose linee di tram della [[Rete tramviaria di Torino|rete urbana di trasporti]], il 3, 4, 9, 15, 16, 18.\nL'arteria ospita in grandissima parte del suo tracciato sedi protette poste ai lati della carreggiata centrale, riservate alle motrici tranviarie e inaccessibili a mezzi privati e a tutti i trasporti su gomma, con l'unica eccezione degli incroci e alcuni tratti, dove sono presenti corsie preferenziali. La presenza di queste sedi protette incrementa la competitivit\u00e0 del tram rispetto agli automezzi soprattutto in caso di grande affollamento nella carreggiata, aumentata dal fatto che non sono asfaltate (a differenza di [[corso Giulio Cesare]] e di corso Luigi Einaudi) non consentendo fisicamente l'accesso ad altri mezzi al di fuori del tram, ottimizzando cos\u00ec la velocit\u00e0 dei convogli e diminuendo il rischio di incidenti.\nQuesta peculiarit\u00e0 tipica del corso \u00e8 dovuta a un progetto risalente al 1982 come parte di una griglia di metropolitana leggera destinata a coprire le principali arterie cittadine, ma non \u00e8 poi stata attuata negli altri corsi, se non in minima parte.\nA partire dal [[1884]] e fino al [[1954]] corso Regina Margherita fu percorso dai convogli della tranvia interurbana per Settimo Torinese [[Tranvia Torino-Settimo Torinese]], mentre a partire dal [[1927]] e fino al [[1940]] in corso Regina Margherita faceva capolinea la [[Tranvia Torino-Chivasso/Brusasco|tranvia interurbana per Chivasso e Brusasco]].\nI lavori all'incrocio con corso Principe Oddone sono terminati nel giugno 2016; prima il sottopasso precedente era stato oggetto di lavori connessi al cantiere per il completamento dell'interramento della linea ferroviaria per Milano, in corrispondenza dell'incrocio con il suddetto corso. Il tratto \u00e8 stato riaperto il 7 dicembre 2011 dopo un anno di lavori, che hanno visto la demolizione della vecchia struttura del [[1927]] e una nuova impermeabilizzazione del manto stradale.\nSecondo il progetto recentemente approvato dalla Regione Piemonte, il corso sar\u00e0 interessato dai lavori della \"Linea 2\" di [[Metropolitana di Torino|metr\u00f2]], il cui primo lotto prevede la realizzazione della fermata \"Regina Margherita\", che sorger\u00e0 nei pressi della confluenza con corso San Maurizio.\nAltri progetti.\n[[Categoria:Strade di Torino]]"}
{"id": "905945", "revid": "729019", "url": "https://it.wikipedia.org/wiki?curid=905945", "title": "Assedio di Modugno", "text": "L'assedio di Modugno del 1799 rientra nel contesto della reazione sanfedista che si verific\u00f2 nel Regno di Napoli dopo la proclamazione della Repubblica Partenopea che era di ispirazione francese e giacobina. Le milizie sanfediste (Esercito della Santa Fede organizzato dal card. Ruffo di Calabria) erano costituite principalmente da popolani che difendevano la figura del re, e il precedente ordine politico e sociale dai cambiamenti rivoluzionari introdotti dai francesi. Tra le prime citt\u00e0 pugliesi ad essere attaccate da queste milizie popolari ci fu Modugno, poich\u00e9 la citt\u00e0 aveva aderito alla Repubblica Napoletana sotto la pressione del Comitato di Bari. Le file sanfediste erano formate da 14.000 persone, tra cui anche donne e ragazzini. Al combattimento parteciparono effettivamente circa 4.000 persone, di cui solo 500 erano armate di fucile. La difesa modugnese, che poteva contare su soli 120 uomini dislocati sulle terrazze delle case, dur\u00f2 dalle ore sei di mattina alle ore sedici, quando i Sanfedisti desistettero senza riuscire a provocare danni. Nella giornata di quella resistenza, gi\u00e0 di per s\u00e9 eccezionale, si ricorda anche un altro fatto straordinario: i Sanfedisti videro sul tetto di un'abitazione una donna con in mano un fazzoletto, che venne identificata nella Madonna Addolorata, apparsa in sostegno dei difensori e, per questo si allontanarono.\nL'antefatto.\nNel 1789 scoppi\u00f2 in Francia la rivoluzione, causata tra l'altro dalle nuove idee di libert\u00e0. I sovrani di tutta Europa guardavano con crescente preoccupazione il diffondersi delle ideologie rivoluzionarie e, nel 1792, si coalizzarono per muovere guerra alla Francia. Di quella coalizione faceva parte anche il re di Napoli e Sicilia Ferdinando IV di Borbone, che si era mostrato sovrano illuminato nel primo periodo del suo governo ma che aveva cambiato radicalmente atteggiamento nei confronti dei liberali dopo lo scoppio della Rivoluzione Francese e, in particolar modo, in seguito alla decapitazione di Luigi XVI di Francia. Da allora, Ferdinando adott\u00f2 una dura politica di repressione poliziesca nei confronti di coloro i quali erano definiti \u201cgiacobini\u201d, con chiaro riferimento ai Giacobini francesi, i rivoluzionari pi\u00f9 radicali.\nLa creazione delle repubbliche napoleoniche.\nNel 1796 il comando dell'armata d'Italia venne affidato al giovane Napoleone Bonaparte che riusc\u00ec a sconfiggere i propri nemici ed instaur\u00f2 nuove repubbliche sul modello di quella francese: la Repubblica Cispadana, la Repubblica Cisalpina e la Repubblica Ligure. Ferdinando IV, seriamente preoccupato per il corso degli eventi, decise di rafforzare il proprio esercito. Le autorit\u00e0 provinciali fecero pressioni affinch\u00e9 i comuni offrissero \u201cspontanee elargizioni\u201d al monarca: il Decurionato di Modugno si riun\u00ec il 30 giugno 1796 per decidere di inviare al sovrano il proprio contributo.\nNel 1798, il generale Louis Alexandre Berthier occup\u00f2 lo Stato Pontificio mandando in esilio Papa Pio VI e dando vita alla Repubblica Romana. Ferdinando IV, vedendo avvicinarsi sempre pi\u00f9 la minaccia francese, ordin\u00f2 la mobilitazione di tutti gli uomini dai 17 ai 40 anni. Nel frattempo, il re di Napoli decise di aderire alla Seconda coalizione. Il 2 agosto 1798 venne a Modugno il capitano Tommaso de Gemmis Maddalena, con lo scopo di suscitare l'entusiasmo delle folle e di raccogliere le adesioni dei modugnesi che avessero voluto arruolarsi. 36 uomini formarono il contingente modugnese: fu loro destinata la difesa della citt\u00e0 di Sessa Aurunca, situata nella Provincia di Terra di Lavoro al confine con la Repubblica Romana. L'Universit\u00e0 di Modugno (l'equivalente dell'attuale amministrazione comunale) provvide ad agevolare il trasporto delle truppe e stanzi\u00f2 205 ducati per le spese necessarie.\nLa fuga di Ferdinando IV.\nL'esercito di Ferdinando, sotto il comando di Karl Mack von Leiberich, invase la Repubblica Romana riuscendo a raggiungere Roma. Ma fu un successo illusorio in quanto gli eventi precipitarono per i napoletani. Nel caos generale, Ferdinando fugg\u00ec da Napoli il 21 dicembre 1798 a bordo della nave dell'ammiraglio Horatio Nelson rifugiandosi in Sicilia.\nIl Regno cadde in una situazione di anarchia e, disciolta la polizia borbonica, i criminali di ogni sorta avevano mano libera. A Modugno, avuta notizia di furti e aggressioni verificatesi a poca distanza dal centro abitato, si decise di tenere chiuse le porte cittadine di giorno e di notte, cos\u00ec come si era fatto in altre citt\u00e0 della Provincia di Terra di Bari. Le mura, tuttavia, dato il loro avanzato stato di rovina, non erano in grado di assolvere al loro compito ed era possibile entrare e uscire dalla cinta muraria anche quando le porte erano chiuse. Il partitario Saverio Lepore era incaricato della manutenzione delle mura, ma non assolveva da tempo alla sua mansione nonostante percepisse annualmente 25 ducati. Data l'urgenza della situazione si decise di effettuare delle riparazioni prelevando il denaro necessario da quello previsto per la manutenzione stradale.\nLa Repubblica Partenopea.\nIl generale francese Championnet occup\u00f2 Napoli il 23 gennaio 1799 e, con l'aiuto dei rivoluzionari locali, diede vita alla Repubblica Partenopea. Il nuovo governo dispose che tutte le citt\u00e0 ed i villaggi proclamassero la propria adesione alla repubblica: i commissari repubblicani arrivarono in Puglia agli inizi di febbraio instaurando le \u201cGiunte Comunali\u201d sul modello francese, piantando nelle piazze l'\u201calbero della libert\u00e0\u201d ed organizzando feste dove veniva sventolato il tricolore della neonata Repubblica (celeste, giallo e rosso).\nIl 4 febbraio 1799 venne a Bari da Napoli il barese Pompeo Bonazzi, fervente sostenitore della Repubblica, col compito di instaurare a Bari il comitato repubblicano che, il 6 febbraio, invi\u00f2 a Modugno il medico modugnese residente a Bari Luigi Faenza il quale present\u00f2 una lettera dove si imponeva di piantare l'albero della libert\u00e0 e si intimava ai cittadini di indossare il cappello frigio o coccarde tricolori. Quello stesso giorno, per timore delle severe pene minacciate nella lettera, i modugnesi piantarono un albero ornato con fettucce tricolori e sormontato da un berretto rosso, a simboleggiare la libert\u00e0, in Piazza Sedile.\nLa reazione sanfedista.\nGli eventi bellici che vedevano contrapposti gli eserciti della seconda coalizione contro quello della Francia rivoluzionaria richiesero l'intervento in Italia Settentrionale delle truppe francesi che erano stanziate a Napoli che lasciarono la difesa delle Repubblica Partenopea nelle mani dei giacobini. Da questa situazione trassero profitto i sostenitori della vecchia monarchia borbonica, i quali vennero chiamati \u201cSanfedisti\u201d perch\u00e9 dichiaravano di voler difendere la Santa Fede e il Re.\nIl primo semestre del 1799 fu un periodo di grave crisi e di profondo caos in tutto il Regno di Napoli ed in particolar modo in Puglia. In esso si possono distinguere quattro fasi:\nQuasi tutto il ceto popolare di contadini e braccianti era filoborbonico, in quanto nei precedenti decenni la monarchia borbonica, seguendo la generale tendenza delle monarchie europee cosiddette \"illuminate\", si era impegnata in una politica di notevole attenzione verso i ceti popolari caratterizzata in senso antinobiliare. Per questo i ceti meno abbienti si rafforzarono nell'atavica convinzione che voleva il Re come padre protettore del popolo contro gli abusi dei potenti. Oltretutto le idee rivoluzionarie avevano fatto presa ed erano rappresentate soprattutto dalla nobilt\u00e0 e dalla borghesia, tradizionalmente avversate dal popolo. Tra gli esponenti del clero non si registra una posizione uniforme: alcuni ecclesiastici, soprattutto se di rango aristocratico, aderirono con entusiasmo alle nuove idee di (astratta) eguaglianza e (individualistica) libert\u00e0 portate dalla Rivoluzione oppure cercarono di evitare spargimenti di sangue nel loro \"gregge\". Altri religiosi invece condividevano col popolo la posizione realista tanto da unirsi alle folle sanfediste che si formarono per combattere con le armi i francesi e le loro idee rivoluzionarie. Non paradossalmente il maggior numero di adesioni ai principi della Rivoluzione Francese si registr\u00f2 tra la nobilt\u00e0 e l'alta borghesia in quanto le nuove idee, di matrice fisiocratica ossia \"liberista\", apportavano pi\u00f9 benefici ai ceti egemoni che al popolo. Si pensi, ad esempio, all'abolizione, insieme al feudo sia laico che ecclesiastico, anche degli usi civici comunitari ed alla \"quotizzazione\" ossia alla \"privatizzazione\" delle terre demaniali comuni di villaggio, allegramente incamerate dai baroni e dai borghesi a danno delle comunit\u00e0 contadine, oppure, ancora, all'abolizione delle corporazioni artigiane e dei compagnonaggi (i proto-sindacati) in nome della rousseviana Volont\u00e0 Generale che metteva, soli di fronte, il singolo e lo Stato senza pi\u00f9 corpi intermedi ed esponeva i lavoratori al \"libero\" gioco della domanda e dell'offerta salariale favorendo i datori di lavoro.\nLa reazione sanfedista interna (Fase 1).\nLa massa del popolo e dei contadini insorse in quasi tutti i paesi e le citt\u00e0 abbattendo l'albero della libert\u00e0 e compiendo ritorsioni sui sostenitori della Repubblica Partenopea. Carbonara di Bari e Ceglie del Campo furono fra i primi paesi dove le popolazioni si sollevarono contro la Repubblica Partenopea: esse divennero dei covi per i sanfedisti della Terra di Bari.\nIl 6 febbraio alcuni carbonaresi vennero a conoscenza che quel giorno a Modugno era stato piantato l'albero della libert\u00e0. Il giorno seguente entrarono nella citt\u00e0 istigando i contadini ad abbattere l'albero e a distruggere la bandiera repubblicana ed a gettare il tutto nella cisterna del sagrato della chiesa del Purgatorio. Il 9 febbraio i carbonaresi tornarono pi\u00f9 numerosi, con l'intento di identificare i giacobini di Modugno. Ci\u00f2 nonostante, il giorno 10, i nobili ed i borghesi modugnesi ripiantarono l'albero della libert\u00e0, non tanto per convinzione negli ideali della Repubblica, ma soprattutto per evitare rappresaglie da parte del governo repubblicano di Bari. Per evitare nuove reazioni dei contadini, il 13 febbraio venne creato un corpo di Guardia Civica, composto da 50 persone, cos\u00ec come era stato fatto in altri paesi. Da questa data le deliberazioni comunali non recarono pi\u00f9 la firma del regio Governatore che era fuggito da Modugno, esse riportarono le firme del giudice Alessandro Sessa e del sindaco Giuseppe Zanchi. Questi episodi fecero s\u00ec che Modugno venisse indicato come un paese giacobino e fu da allora bersaglio di rappresaglie da parte dei sanfedisti, soprattutto quelli originari di Carbonara.\nOltre a Modugno, anche in altre citt\u00e0 i nobili e i borghesi erano riusciti a tenere a freno le rivendicazioni filoborboniche della popolazione: tra queste si ricordano Bari (dove l'arcivescovo e tutto il clero si fregi\u00f2 della coccarda tricolore), Acquaviva, Altamura, Barletta, Cassano delle Murge, Giovinazzo, Ruvo di Puglia, Mola di Bari e Conversano.\nTra le citt\u00e0 dove, invece, prevalsero i partigiani del re ed i sanfedisti ci sono Trani, Molfetta, Andria, Castellana, Montrone, Carbonara, Ceglie, Loseto, Valenzano, Bitetto, Grumo Appula, Casamassima, Gioia del Colle e Triggiano. Le rappresaglie che portarono alla deposizione del regime imposto dalla Repubblica Partenopea, furono, in alcuni casi (specialmente per quanto riguarda Molfetta, Andria e Gioia), molto violente e le cronache dell'epoca riportano i particolari dei gesti violenti ed efferati che furono commessi.\nLa reazione sanfedista esterna (Fase 2).\nLa massa sanfedista che era riuscita a prendere il sopravvento in talune citt\u00e0, presto si organizz\u00f2 per assalire quelle citt\u00e0 che erano rimaste legate alla Repubblica Partenopea. Il primo ad organizzare una banda del genere fu il feudatario di Acquaviva, il principe Carlo De Mari, che raccolse circa 15.000 persone. Si trattava di gente del popolo, donne e persino ragazzi miseramente armati con attrezzi agricoli adattati, fucili, bastoni di ferro, spiedi. A capo di questa schiera di uomini fu messo Francesco Soria che si distinse per spietatezza durante la reazione sanfedista di Gioia.\nA causa della fuga del re, il Regno di Napoli rimase senza un governo che fosse in grado di garantire l'ordine e fu lasciato in balia di vendette e lotte tra paesi confinanti. Le masse sanfediste compivano atrocit\u00e0 e nefandezze di ogni sorta. Ma si trattava soprattutto della risposta all'altrettanto feroce violenza dei giacobini locali e degli occupanti francesi. Il popolo vedeva nei notabili possidenti filo-francesi dei traditori e dei \"collaborazionisti\". E, oggettivamente, tali erano, anche quando - caso raro - erano mossi da effettive convinzioni ideali e non, come per lo pi\u00f9, dalla prospettiva di rafforzare la propria posizione socialmente egemonica e di aggiungervi la conquista, repubblicana, del potere politico. Modugno fu una delle prime citt\u00e0 assalite dai Sanfedisti e in questo contesto si deve collegare l'assedio del 10 marzo.\nI primi disordini.\nGi\u00e0 a gennaio del 1799 alcuni uomini di Carbonara erano venuti nel territorio di Modugno, tornandovi in numero sempre maggiore, per rapinare cittadini isolati. In un'occasione si erano organizzati, in accordo con alcuni contadini locali, in un gruppo numericamente consistente per assalire le abitazioni di qualche benestante. La motivazione politica, in queste azioni, costituiva solo un pretesto per legittimare le loro azioni criminali. Da quando i modugnesi piantarono l'albero della libert\u00e0, aumentarono anche le aggressioni in territorio modugnese: venne assalito il convento dei Domenicani ai quali furono estorti generi alimentari e denaro; passava di l\u00ec il massaro del barone di Binetto che venne derubato e ucciso. Non appena i modugnesi ebbero notizia di quanto stava accadendo si organizzarono in 150 per ricacciare i malviventi.\nPer scongiurare altri episodi del genere, venne organizzata la difesa della citt\u00e0. I 150 uomini, sotto la guida di Rocco Capitaneo ex-ufficiale dell'esercito borbonico nel reggimento \u201cLucania\u201d, sarebbero stati a disposizione in qualsiasi momento. Vennero confiscate tutte le armi ai contadini e custodite nella Sala del Sedile dei Nobili. La Guardia Civica perlustrava costantemente le strade cittadine per evitare che i popolani ed i contadini (che in gran misura parteggiavano per i sanfedisti) commettessero azioni favorevoli al nemico. Una sentinella venne posizionata sul campanile della Chiesa Matrice e 36 persone presero posto sulle terrazze delle case pi\u00f9 esterne del paese. Questo sistema di sorveglianza era attivo anche di notte e comp\u00ec il proprio lavoro da febbraio a maggio. Alle sentinelle vennero pagati 3 carlini al giorno.\nIl 28 febbraio in localit\u00e0 Palese (allora marina di Modugno) venne rapinata la masseria \"dei Serri\" della famiglia De Rossi (in affitto al barese Gennario Serio) ed ucciso un tale Michele Santoro, colpevole d'aver avvisato il massaro dei piani dei rapinatori. Nello stesso giorno, sempre a Palese i sanfedisti assalirono il casino del nobile Giuseppe Zanchi, ricavando il bottino di 16 ducati e provviste varie prima d'essere messi in fuga da una pattuglia di armati modugnesi. Dato l'aggravarsi della situazione venne mandato un corriere, Francesco Ercole, per chiedere aiuto al comitato Repubblicano di Bari, ma questi venne intercettato dai sanfedisti e giustiziato.\nNel frattempo, la banda di Soria si andava organizzando per compiere le proprie aggressioni alle citt\u00e0 giacobine. Ai primi di maggio si diressero su Bari ma vennero respinti a cannonate. I modugnesi, essendo bloccata la strada per Bari, decisero di inviare un messaggero a Napoli dove, per\u00f2, il generale francese MacDonald era impegnato con la critica situazione militare del territorio intorno a Napoli ed aveva richiamato anche le truppe che si trovavano nel foggiano. Egli si limit\u00f2 ad elogiare il comportamento di quanti resistevano e quando il corriere torn\u00f2 a Modugno dopo l'assedio rec\u00f2 con s\u00e9 una lettera dove era riportata una predica sulla libert\u00e0 e sulla democrazia e dove si promettevano pene severe per i sostenitori del re.\nL'assedio.\nLa difesa di Modugno.\nDa Carbonara arrivavano notizie dell'imminente assalto da parte della banda di Francesco Soria ed i modugnesi si trovarono a dover organizzare la difesa senza poter far ricorso ad aiuti esterni.\nLe mura cittadine erano in pessimo stato ed i nuovi quartieri ad est e a sud non rientravano nella cerchia. Le case esterne alle mura avevano solo dei muretti a secco del tutto insufficienti alla difesa. Una relazione redatta da Vitangelo Maffei 25 anni prima di questi avvenimenti, riportava gi\u00e0 che le mura erano del tutto incapaci di difendere la citt\u00e0 in caso di guerra.\nPer fortificare le mura e ripristinare i torrioni cadenti vennero mobilitati tutti i muratori del paese. Tutte le porte, tranne la Porta Beccarie, vennero murate. Sulle terrazze dei palazzi esterni vennero eretti dei parapetti per consentire i riparo dei tiratori.\nPochi erano gli uomini capaci di utilizzare le armi da fuoco; come polvere da sparo venne usata quella che era conservata per le feste. I difensori vennero scelti tra nobili, artigiani e sacerdoti, mentre vennero esclusi gli appartenenti al popolo in quanto sospettati di parteggiare per i Sanfedisti. I difensori in tutto erano 120, ma all'esiguo numero si sopper\u00ec con l'organizzazione strategica che prevedeva la posizione che ciascuno di essi doveva occupare.\nPer creare le munizioni dei fucili vennero divelti i contrappesi in piombo degli orologi pubblici e privati, e vennero raccolti gli oggetti in stagno. Sulle terrazze delle case vennero accumulati dei sassi da utilizzare nel caso i nemici fossero riusciti ad entrare in citt\u00e0.\nUn falegname locale riusc\u00ec ad adattare dei mortaretti utilizzati per le feste di paese, per creare dei rudimentali cannoncini in grado di lanciare proiettili ad una distanza di 130 passi. Era incaricato della direzione di quella modestissima artiglieria l'ex-ufficiale Michele Faenza.\nMolto affidamento si fece anche sulla protezione divina che venne lungamente invocata con preghiere, indirizzate soprattutto alla Madonna Addolorata.\nIl 10 marzo.\nIl giorno 10, era domenica di Passione, alle 6 di mattina le campane suonarono l'allarme e quanti erano incaricati della difesa si diressero alle posizioni loro assegnate, mentre alcuni nobili e preti si aggiravano per le strade armati con l'intento di evitare l'intervento dei popolani in favore dei Sanfedisti.\nGli assalitori, sotto il comando di Francesco Soria, provenivano in direzione di Carbonara e in direzione di Bitritto. Era una massa formata da 14.000 tra uomini, donne e bambini di ogni condizione sociale che portavano lo stendardo del re. C'erano anche artigiani e due preti, ma la maggior parte era costituita da contadini e popolani scalzi e scamiciati, armati con ogni sorta di oggetto atto all'offesa come falci, zappe, spiedi, accette e alcune donne avevano pettini utilizzati per cardare il lino. Per la maggior parte si trattava di Carbonaresi, ma diverse persone provenivano anche da altri paesi limitrofi come Ceglie, Loseto, Bitritto, Bitetto, Valenzano, Casamassima, Noicattaro, Gioia e Noci.\nDi tutte queste persone, probabilmente, solo 4.000 parteciparono attivamente agli scontri e fra questi 500 erano armati di fucile. Gli assalitori disponevano anche di un cannone che posizionarono dove oggi sorge l'oratorio.\nUna delle prime azioni fu l'assalto del convento dei Cappuccini che sorgeva fuori dalle mura, sulla via per Carbonara. Dopo aver estorto ai frati i generi alimentari di cui disponevano, la banda si organizz\u00f2 per portare a compimento quella che si riteneva una facile conquista. Nell'attesa alcune donne suonavano e ballavano, mentre altri si davano alle razzie dei dintorni. Un gruppo di uomini, donne e bambini si diresse verso il convento dei Domenicani per depredare anch'esso, ma i monaci riuscirono a corrompere un caporione di Ceglie e, cedendo le loro scorte alimentari, evitarono il saccheggio del loro convento. Mentre si disponevano gli assalitori, un colpo di cannoncino part\u00ec dalle mura mancando il bersaglio, ma un pezzetto di filo di ferro con cui era stato caricato il cannoncino colp\u00ec la falda del cappello di Francesco Soria che decise di seguire gli scontri al riparo nel convento dei Cappuccini.\nAlle 8 di mattina la citt\u00e0 di Modugno era circondata, ma i difensori iniziarono a fare fuoco per impedire l'avvicinamento alle mura degli avversari i quali, intimoriti da quella difesa, decisero di non rischiare un assalto ma rispondere al fuoco con i propri fucili e il cannone. Il fuoco fu incessante da entrambe le parti ed i 120 Modugnesi dovettero tener testa ai 4.000 assalitori che spararono anche sette cannonate che, per imperizia dei tiratori, oltrepassarono la citt\u00e0 senza andare a segno: le palle vennero ritrovate in aperta campagna e solo una di esse si conficc\u00f2 senza fare grossi danni sulla parete di un edificio esterno del paese.\nI combattimenti continuarono con intensi scontri a fuoco sino alle ore sedici, quando gli assalitori terminarono le munizioni e dovettero desistere. Gli attaccanti riportarono molti feriti e 18 morti, mentre i difensori non subirono nessuna perdita e non ci furono danni n\u00e9 alle persone n\u00e9 alle abitazioni cittadine. Questa resistenza di 120 contro i 4.000 assalitori aveva dello straordinario e, se \u00e8 vero che molto dell'esito finale \u00e8 dovuto all'inefficienza militare della massa sanfedista, \u00e8 vero che anche i difensori non erano soldati professionisti.\nL'episodio ritenuto miracoloso dell'apparizione dell'Addolorata che, stando alle fonti citate in bibliografia, si sarebbe verificato nella giornata del 10 marzo, \u00e8 del tutto secondario nell'analisi delle cause che hanno decretato l'esito dell'assedio. Infatti i Modugnesi non poterono trarne vantaggio in quanto vennero a conoscenza dell'episodio solo i giorni successivi all'assalto dei Sanfedisti i quali, dal canto loro, pur avendo visto sul tetto di una casa una donna sventolante un fazzoletto, non interpretarono al momento quell'avvenimento come un intervento divino e continuarono nella loro azione d'offesa fino all'esaurimento delle munizioni.\nGli assalitori, frustrati per l'inaspettato cattivo esito della loro azione, decisero di rapinare il convento degli Agostiniani, che sorgeva fuori le mura nei pressi della \u201cPorta della Staccata\u201d. Essi entrarono sfondando la porta e uccisero quattro frati, i quali non avevano fatto in tempo a ripararsi all'interno delle mura. Il convento venne letteralmente spogliato di ogni oggetto (persino le porte e le finestre) e il bottino raccolto da tale saccheggio fu talmente imponente che non pot\u00e9 essere trasportato in una sola giornata.\nI giorni successivi all'assedio.\nModugno aveva resistito all'assedio, ma non si poteva certo dire che il pericolo fosse passato: Francesco Soria non era rassegnato all'insuccesso e bande armate continuarono a razziare il circondario rapinando chiunque incontrassero.\nI contadini non potevano uscire dalla citt\u00e0 per il lavoro nei campi e la Municipalit\u00e0, il 16 marzo, cerc\u00f2 di alleviare le sofferenze della popolazione che aveva il suo unico sostentamento nel lavoro della terra, chiedendo ai benestanti locali di prestare denaro senza chiedere interessi.\nColoro i quali avevano provveduto alla difesa durante la giornata del 10 marzo, pertanto, non abbassarono la guardia, anzi si prepararono per eventuali altri attacchi: vennero abbattuti i muretti dei giardini e degli orti che si trovavano intorno alla citt\u00e0 che erano serviti come riparo per i tiratori nemici; si ottenne in prestito da Bari un cannone; vennero comprati da un armatore cinque cannoncini per 90 ducati; venne aumentato il numero delle sentinelle da 36 a 70.\nNel frattempo, non arrivavano notizie rassicuranti. I gruppi sanfedisti guidati da Giambattista De Cesari e quelli capeggiati da Francesco Boccheciampe, che avevano imperversato nel Salento ed in altre zone del sud della Puglia, erano in procinto di unirsi a quella di Soria per continuare le proprie azioni contro le citt\u00e0 repubblicane anche in Terra di Bari. La sera del 21 marzo, gioved\u00ec santo, le campane suonarono per segnalare l'allarme, ma si trattava solo di un piccolo gruppo di armati che confidava nella sorpresa notturna e nella ricorrenza religiosa, e che, essendo stato scoperto, non rischi\u00f2 l'attacco, stimando opportuno ritirarsi.\nDato il perdurare della situazione di pericolo, la Municipalit\u00e0 di Modugno decise di trattare con Francesco Soria che pose come prima condizione l'abbattimento dell'albero della libert\u00e0. I Modugnesi accettarono la condizione e inviarono a Bitetto, dove alloggiava Soria, il Padre Provinciale dei Cappuccini per avviare le trattative affinch\u00e9 abbandonasse le mire sulla citt\u00e0. Dopo diversi incontri Soria chiese 300 ducati e l'ingresso nella sua banda di alcuni uomini modugnesi. Venne rifiutata la seconda condizione perch\u00e9 non si voleva che i cittadini di Modugno recassero offesa alle popolazioni vicine, ma venne accettata la prima anche se per il pagamento della somma richiesta si temporeggi\u00f2 approfittando del fatto che Soria e la sua truppa era a Gioia del Colle dove si era unita a quella di De Cesari.\nL'intervento dell'esercito francese (Fase 3).\nIl generale MacDonald, avuta notizia del sopravvento che stavano avendo i Sanfedisti, decise di inviare delle truppe che, al comando del generale Broussier, marciarono a tappe forzate per raggiungere la repubblicana Barletta il 17 marzo. Il giorno 23 i francesi con l'aiuto di 7.000 patrioti assaltarono Andria, la conquistarono e si diedero al saccheggio e alla carneficina commettendo eccidi e brutalit\u00e0 pari, se non superiori, per ferocia e meschinit\u00e0 a quelle commesse dalle bande sanfediste. Quel giorno furono uccisi 700 andriesi.\nLa notizia dell'arrivo dei francesi in Puglia non sollev\u00f2 gli animi dei Modugnesi i quali vedevano avvicinarsi sempre pi\u00f9 la minaccia della marmaglia sanfedista guidata da De Cesari: egli il 24 marzo, giorno di Pasqua, intim\u00f2 ai baresi di aprirgli le porte, ma avendo in risposta un rifiuto decise di non tentare l'attacco. Il 29 marzo, tuttavia, le bande di De Cesari e di Soria attaccarono Acquaviva che resistette all'assedio per due giorni, ma dovette cedere il terzo giorno quando il popolo all'interno delle mura si ammutin\u00f2 e apr\u00ec le porte ai Sanfedisti i quali entrarono nella citt\u00e0 abbandonandosi al saccheggio salvando solo le case dei filoborbonici contrassegnate con una croce bianca.\nDopo la caduta di Altamura, Francesco Soria scrisse ai Modugnesi per sollecitare, sotto la minaccia di un nuovo attacco, il pagamento della somma che aveva richiesto.\nNel frattempo i francesi continuavano la loro avanzata nel Nord della Provincia di Bari conquistando Trani il 1\u00ba aprile abbandonandola poi alle rappresaglie della soldataglia e delle popolazioni vicine. Alla notizia di queste vittorie, molti paesi inviarono a Broussier il loro atto di sottomissione. Anche i Modugnesi inviarono una delegazione, mostrando la lettera minacciosa di Soria, spiegando della loro resistenza contro i Sanfedisti e chiedendo l'intervento dei francesi a protezione della citt\u00e0. Alle richieste dei Modugnesi si aggiunsero quelle dei Baresi.\nLa notte tra il 3 e il 4 aprile le truppe di Broussier marciarono per raggiungere Bari e un distaccamento si diresse a Modugno dove arriv\u00f2 alle ore due pomeridiane accolto con grandi festeggiamenti dalla comunit\u00e0 che vedeva in loro una protezione (prima dell'arrivo delle truppe era stato ripiantato l'albero della libert\u00e0). Ma, con grande sgomento dei cittadini, i soldati ripartirono alle ore quattro per dirigersi verso Bitonto.\nLa mattina seguente, per\u00f2, era possibile vedere dai palazzi pi\u00f9 alti della citt\u00e0 il bagliore provocato dal rogo del paese di Carbonara che era stato assalito dai francesi. I soldati della Repubblica Partenopea conquistarono molte armi e bandiere in quanto quello era un quartier generale dei Sanfedisti. Molti Carbonaresi fuggirono a Ceglie che venne per\u00f2 attaccata il giorno seguente: furono fucilati 65 cittadini di Carbonara e 26 di Ceglie; 13 persone vennero tradotte nelle carceri di Bari dove vennero giustiziate dopo un tentativo fallito di fuga.\nAl saccheggio che segu\u00ec alla conquista dei due paesi accorsero anche molti cittadini modugnesi, non tanto per vendetta, quanto per la possibilit\u00e0 di far bottino. Alcuni abitanti dei paesi saccheggiati intercettarono un gruppo di cittadini Modugnesi che aveva partecipato alla razzia e che si trovava sulla via di ritorno: ne uccisero 12.\nI francesi continuarono la loro azione agendo su Montrone e Canneto, per poi dirigersi verso Casamassima dove erano riuniti De Cesari, Soria e Boccheciampe che si era unito agli altri due provenendo da Matera. Il 5 aprile il generale repubblicano riport\u00f2 un'ulteriore vittoria sterminando le bande sanfediste a colpi d'artiglieria.\nDopo quella vittoria, Broussier inizi\u00f2 ad imporre tributi, anche alle citt\u00e0 che erano sempre state fedeli alla Repubblica partenopea: a Bari venne imposto un tributo di 3.000 ducati, vennero depredati gli oggetti preziosi dalle chiese, asportati quadri preziosi e depredato il tesoro di San Nicola.\nA Broussier, richiamato in Francia dal Direttorio, subentr\u00f2 il generale Sarazin che si mostr\u00f2 ancora pi\u00f9 spietato. Impose ai Modugnesi un tributo che venne ridotto a 4.000 ducati solo dopo che questi fecero presenti le difficolt\u00e0 subite durante l'assedio.\nRitirata dei francesi e ritorno dei Borboni (Fase 4).\nIl ritiro delle truppe francesi dal Sud Italia fu provocato da due avvenimenti: la sconfitta delle truppe napoleoniche nell'Italia settentrionale per cui erano necessari rinforzi; e lo sbarco a Brindisi, il 18 aprile, della flotta russa al comando di Antonio Micheroux. Quello stesso giorno Sarazin radun\u00f2 i propri uomini a Bari per far ritorno a Napoli.\nNel frattempo, il luogotenente di Ferdinando IV, il cardinale Fabrizio Ruffo a capo di tutte le bande sanfediste raccolte in Calabria era arrivato a Matera e il 10 maggio, congiuntamente con gli uomini di De Cesari, pose l'assedio ad Altamura caposaldo dei giacobini nella Puglia. La citt\u00e0 resistette strenuamente fino all'esaurimento delle munizioni, dopo di che dovette soccombere alla vendetta degli avversari. In seguito, venne posizionato un monumento in ricordo della difesa altamurana dei propri ideali di libert\u00e0.\nIl 14 maggio Micheroux ordin\u00f2 ai paesi della Provincia di Bari di sottomettersi al re Ferdinando IV. A Modugno si provvide ad eliminare definitivamente l'albero simboleggiante la Repubblica Napoletana di ispirazione francese, sostituendolo con una croce, e una delegazione venne inviata dal Ministro Plenipotenziario Micheroux (che si era spostato a Bari) allo scopo di tributargli fedelt\u00e0.\nDa questi cambiamenti di condotta \u00e8 possibile dedurre che la Municipalit\u00e0 modugnese non avesse una profonda convinzione nelle idee rinnovatrici ma, piuttosto, che si fosse trovata tra le citt\u00e0 che avevano aderito alla Repubblica Partenopea solo per timore delle minacce del Comitato giacobino di Bari e, successivamente, avesse combattuto i Sanfedisti per respingere i loro assalti.\nIn seguito, venne inviata una commissione anche presso il cardinale Ruffo. Ad Altamura, per\u00f2, la commissione modugnese era stata preceduta da quella di Carbonara e di Bitritto che indic\u00f2 Modugno come una citt\u00e0 giacobina da punire severamente. I Modugnesi, per\u00f2, avevano con s\u00e9 una lettera di Micheroux, pertanto la loro delegazione venne ben accolta e il cardinale Ruffo scrisse a Francesco Soria per chiedergli di non minacciarli ulteriormente. Ruffo tuttavia richiese la rimozione del sindaco Giuseppe Zanchi che si era compromesso nella difesa della citt\u00e0 contro i Sanfedisti: al suo posto venne eletto Giuseppe De Rossi."}
{"id": "905946", "revid": "677779", "url": "https://it.wikipedia.org/wiki?curid=905946", "title": "Caro maestro", "text": "Caro maestro \u00e8 una serie televisiva italiana prodotta in due distinte stagioni, trasmesse su Canale 5 nelle primavere del 1996 e del 1997.\nIl format \u00e8 stato successivamente acquistato dalla societ\u00e0 di produzione televisiva spagnola Zeppelin e trasmesso da Telecinco tra il 1997 e il 1998.\nTrama.\nStefano Giusti, un conducente d'autobus fa domanda al Provveditorato agli studi ed ottiene una supplenza proprio nella scuola elementare che aveva frequentato da bambino, a Forte dei Marmi. Viene cos\u00ec ospitato dall'eccentrica zia Ottilia e, dal momento in cui sale nella cattedra, instaura un fortissimo legame di complicit\u00e0 con i suoi alunni, risolvendo i problemi di ogni bambino. Si susseguono varie storie d'amore che vanno a finire pi\u00f9 o meno bene, in particolare la ricostituzione della coppia tra il maestro Stefano e Elisa, insegnante e dirigente della scuola, che, dopo essere stati fidanzati da bambini, si ritrovano dopo anni di lontananza e, dopo varie peripezie, coronano il loro amore con il matrimonio e la nascita del piccolo Luca.\nCast.\nNella serie, oltre agli attori gi\u00e0 citati, si trovano anche altri attori famosi, tra cui Franca Valeri nel ruolo dell'anziana bidella, Antonella Elia nel ruolo di sua nipote, Francesca Reggiani nel ruolo della sorella di Stefano, sposata con Nicola Pistoia che interpreta un agente della polizia municipale. Gli altri professori sono invece Francesco Bonelli (il maestro di matematica), Isa Gallinelli (insegnante di educazione fisica), Edoardo Nevola (padre Andrea, l'effervescente insegnante di religione) e Stefania Sandrelli, dalla seconda stagione, nel ruolo dell'insegnante di inglese che fa invaghire il cognato di Stefano, Carlo (Nicola Pistoia).\nTra i bambini invece spiccano soprattutto Roberta Scardola (futura Carlotta ne \"I Cesaroni\") nel ruolo di Giulia, figlia di Elisa, Giordano Coccomini, che interpreta Simone e Carlotta Jazzetti, nel ruolo di Carlotta, miglior amica di Giulia, e Margot Sikabonyi nel ruolo di Cristina (in seguito divenuta nota per il ruolo di Maria Martini nella serie televisiva RAI \"Un medico in famiglia\").\nGli altri alunni sono: Paolino (Andrea Palumbo), Salvatore (Massimiliano Cagnucci), Robertino (Matteo Ripaldi), Enrichetto (Mattia Moscardini), Salvatore (Gianluca Malavista), Marzia (Marta Giudici), Flavia (Chiara Giudici), Pablo (Daniel Di Francesco), Mirella (Carlotta Aggravi), Chiara (Chiara Murolo), Veronica (Veronica Ronci), Alessio (Alessio De Simone), Ilaria (Ilaria Argentin), Francesco (Francesco Ciaraffo), Christian (Mattia Barilli).\nNella seconda stagione spicca la presenza di Antonella Elia, alla sua prima esperienza da attrice, nel ruolo della giovane e laureata Antonella, nipote della bidella Elvira Piersanti.\nSigla.\nLa sigla \u00e8 interpretata dallo stesso Columbro.\nAccoglienza.\nLa fiction \u00e8 andata in onda nella sua prima stagione il venerd\u00ec sera in prima serata su Canale 5 dall'8 marzo 1996 ottenendo un ottimo successo di pubblico, tanto da ottenere oltre 7 milioni di spettatori e da avviare le riprese della seconda stagione gi\u00e0 nel maggio dello stesso anno.\nLa seconda stagione \u00e8 stata trasmessa l'anno successivo, a partire dal 13 marzo 1997, inizialmente nella prima serata del venerd\u00ec di Canale 5, poi spostato al gioved\u00ec. Anche questo secondo ciclo di puntate ha ottenuto un'ottima accoglienza da parte del pubblico, registrando ascolti di oltre 6 milioni di spettatori.\nNonostante il successo non \u00e8 stata proposta una terza stagione della fiction, poich\u00e9 si reputava esaurita la storia, ma nel 2000 si torn\u00f2 a parlare di un'eventuale nuova stagione sempre avente come protagonista Marco Columbro, concretizzatasi poi con la realizzazione di un'altra fiction che ne ricalcava il format, \"Sei forte maestro\", con Emilio Solfrizzi.\nLa buona riuscita della fiction, apprezzata dal pubblico e dalla critica, ha portato a frequenti riproposizioni delle puntate delle due stagioni sulle reti Mediaset, sia sulle tre principali emittenti in chiaro, sia sulle reti digitali (Iris, Boing, Mediaset Extra) e satellitari (Happy Channel)."}
{"id": "905958", "revid": "283026", "url": "https://it.wikipedia.org/wiki?curid=905958", "title": "Classe Bujan", "text": "La classe Bujan, conosciuta nel mercato domestico come Progetto 21630 (in cirillico: \u043f\u0440\u043e\u0435\u043a\u0442\u0430 21630 \u0411\u0443\u044f\u043d) o, alternativamente, con la designazione MAK (\"Malyj Artillerijskij Korabl,\" piccola nave cannoniera) \u00e8 una classe di motocannoniere di moderna concezione prodotte nei cantieri Almaz di San Pietroburgo per conto della marina russa. Attive a partire dal 2006, queste unit\u00e0 prestano servizio nella Flottiglia del Caspio e sono tra le unit\u00e0 che pi\u00f9 simboleggiano la ripresa delle attivit\u00e0 cantieristiche navali russe interrottesi ai tempi della dissoluzione dell'URSS. \nPer meglio rispondere alle inedite necessit\u00e0 strategiche del Ministero della Difesa russo di inizio anni 2010, il progetto Bujan \u00e8 stato profondamente rivisto: dopo aver commissionato solo 3 unit\u00e0 al cliente finale, \u00e8 infatti stata avviata la produzione di ulteriori unit\u00e0 sulla base di un nuovo progetto, denominato Progetto 21631 Bujan-M (in cirillico: \u043f\u0440\u043e\u0435\u043a\u0442\u0430 21631 \u0411\u0443\u044f\u043d-\u041c), che le ha convertite in corvette missilistiche in grado di lanciare missili Kalibr in funzione antinave e di attacco terrestre.\nPesantemente armate per il loro modesto dislocamento, le corvette Bujan-M operano prevalentemente nella Flottiglia del Caspio e del Mar Nero ed hanno ricevuto il battesimo del fuoco nell'ottobre 2015 in occasione di una serie di attacchi missilistici condotti dalla lunga distanza, capacit\u00e0 inedita fino ad allora per la marina russa, contro obiettivi ISIS su territorio siriano.\nDato lo scarso pescaggio, tutte le unit\u00e0 di questa classe sono in grado di utilizzare le vie navigabili interne alla Federazione Russa per rischierarsi, al bisogno, sul Mar Baltico dal Mar Nero o dal Caspio senza dover circumnavigare il continente europeo lungo la rotta Mediterranea.\nCaratteristiche.\nBujan.\nLe unit\u00e0 classe Bujan sono tra i primi battelli di fabbricazione russa ad essere progettati e costruiti secondo criteri stealth che ne riducono la traccia radar. Dai profili spigolosi e privi di obl\u00f2, nonch\u00e9 caratterizzate dalla presenza di un cannone di prua con carenatura marcatamente sfaccettata, questi accorgimenti vengono estremizzati negli esemplari appartenenti alla seconda serie.\nIl loro armamento principale \u00e8 composto da un pezzo di artiglieria da 100mm, 2 mitragliatrici brandeggiabili, 2 CIWS e ridotte capacit\u00e0 di difesa aerea/attacco missilistico, limitate all'uso di lanciamissili e/o lanciarazzi portatili da parte dell'equipaggio.\nLa loro autonomia \u00e8 di , oppure di 10 giorni alla velocit\u00e0 di crociera.\nBujan-M.\nGli esemplari di Bujan-M sono strutturalmente differenti dai loro precursori: con uno scafo 12 metri pi\u00f9 lungo ed un'autonomia ed un dislocamento quasi doppi, l'armamento delle corvette del Progetto 21631 \u00e8 integrato da un VLS universale a 8 celle e presentano la possibilit\u00e0 di imbarcare un elicottero ASW grazie ad un ponte di volo ricavato a poppa.\nUtilizzo.\nIl 7 ottobre 2015, le corvette \"Grad Sviyazhsk\", \"Uglich\", \"Velikiy Ustyug\" e la fregata di classe Gepard \"Daghestan\", schierate nel Mar Caspio, hanno lanciato 26 missili da crociera Kalibr contro 11 obiettivi terroristici su territorio siriano. I missili hanno seguito una traiettoria prestabilita lunga circa 1.500 chilometri, attraversando gli spazi aerei di Iran ed Iraq prima di neutralizzare obiettivi dislocati nelle province di: Raqqa, Aleppo (sotto il controllo dello Stato Islamico) ed Idlib (sotto il controllo del Fronte Nusra).\nIl Dipartimento della Difesa degli Stati Uniti, ha affermato che molti di questi missili non sono riusciti a raggiungere gli obiettivi designati.\nIl 20 novembre 2015, le stesse unit\u00e0 hanno nuovamente lanciato 18 missili da crociera Kalibr dal Mar Caspio contro 7 obiettivi terroristici posti nelle province di Raqqa, Idlib ed Aleppo.\nIl 19 agosto 2016, le corvette \"Zelenyy Dol\" e \"Serpukhov\" , schierate nel Mar Mediterraneo, hanno lanciato missili da crociera Kalibr contro le posizioni del gruppo terroristico Al-Nusra in Siria. \nNel 2020, \"Zelenyy Dol\" e la corvetta di classe Karakurt \"Odintsovo\" sono stati schierati in acque artiche utilizzando le vie navigabili interne russe provandone la capacit\u00e0 di trasferimento tra le tre flotte occidentali e la Flottiglia del Caspio a seconda delle necessit\u00e0."}
{"id": "905961", "revid": "110157", "url": "https://it.wikipedia.org/wiki?curid=905961", "title": "Antigene carcino-embrionale", "text": "L'antigene carcino-embrionale (in inglese Carcinoembryonic antigen, abbreviato CEA) \u00e8 una glicoproteina coinvolta nell'adesione cellulare. Viene normalmente prodotta durante lo sviluppo fetale, ma la produzione di CEA si ferma prima della nascita. Comunque, non si trova normalmente nel sangue degli adulti in buona salute, anche se i suoi livelli possono innalzarsi nei fumatori.\nIl plasma proveniente da individui affetti da carcinoma colonrettale, gastrico, pancreatico, polmone, del seno, della porzione midollare della tiroide presenta livelli maggiormente elevati di CEA rispetto ad individui sani.\nLa misurazione del CEA viene utilizzata per identificare la recrudescenza del tumore dopo la sua resezione chirurgica. I livelli elevati del CEA dovrebbero ritornare a valori normali dopo l'asportazione chirurgica del tumore, l'aumento del CEA successivo all'asportazione \u00e8 un probabile indicatore della re-insorgenza del tumore.\nInsieme all'alfafetoproteina \u00e8 uno dei marker tumorali \"storici\". Ormai ha perso gran parte della sua utilit\u00e0 dopo l'uscita di markers tumorali pi\u00f9 recenti quali il CA19-9, il TPA ed altri. Mantiene un suo valore diagnostico per i tumori al seno.\nScoperta.\nLa glicoproteina CEA venne identificata per la prima volta nel 1965 da Phil Gold e Samuel O. Freedman in estratti di tessuto umano prelevati da sezioni di cancro al colon.\nGenetica.\nLa struttura del CEA ed i geni correlati fanno appartenere la famiglia del CEA alla superfamiglia delle immunoglobuline\nNegli esseri umani, la famiglia carcinoembrionale consiste di 29 geni, 18 dei quali sono normalmente espressi. I geni umani che codificano per la famiglia carcinoembrionale sono geni coinvolti nell'adesione cellulare tramite il riconoscimento antigenico e sono:\nCEACAM1,\nCEACAM3,\nCEACAM4,\nCEACAM5,\nCEACAM6,\nCEACAM7,\nCEACAM8,\nCEACAM16,\nCEACAM18,\nCEACAM19,\nCEACAM20,\nCEACAM21.\nMarcatore tumorale.\nI livelli normali di CEA sono fissati ad un valore normale di: &lt; 5 ng/ml.\nIl siero sanguigno di individui affetti da carcinoma del colon-retto, carcinoma gastrico, carcinoma pancreatico, carcinoma polmonare e carcinoma della mammella, cos\u00ec come il siero di soggetti con carcinoma midollare della tiroide, presenta alti livelli di CEA rispetto al siero di individui sani. Tessuti nei quali vi \u00e8 una sovraespressione del CEA possono essere rilevati con l'anticorpo monoclonale Technetium (99mTc) arcitumomab.\nLa misurazione dei livelli di CEA \u00e8 usata principalmente come un marcatore tumorale per identificare forme tumorali recidive dopo asportazione chirurgica della massa tumorale, o localizzare l'eventuale diffusione del cancro nel corpo. L'esame del sangue al fine di stabilire i livelli del CEA non \u00e8 affidabile per la diagnosi di cancro o come test di screening per la diagnosi precoce del cancro in quanto la maggior parte dei tipi di cancro non produce elevati livelli di CEA.\nCondizioni non neoplastiche come la colite ulcerosa, pancreatite, cirrosi epatica, BPCO, in soggetti fumatori e nella malattia di Crohn possono portare ad elevati livelli di CEA nonostante l'assenza di forme di cancro."}
{"id": "905963", "revid": "88740", "url": "https://it.wikipedia.org/wiki?curid=905963", "title": "Mumford", "text": ""}
{"id": "905979", "revid": "599", "url": "https://it.wikipedia.org/wiki?curid=905979", "title": "David Bryant Mumford", "text": ""}
{"id": "905983", "revid": "192549", "url": "https://it.wikipedia.org/wiki?curid=905983", "title": "Monti Gemelli", "text": "I Monti Gemelli sono un piccolo massiccio montuoso formato da due rilievi: la Montagna dei Fiori e la Montagna di Campli; si eleva all'interno del parco nazionale del Gran Sasso e Monti della Laga, nel territorio della provincia di Teramo, in Abruzzo, una pendice si spinge nel comune di Ascoli Piceno (Marche).\nPosto all'estremit\u00e0 orientale della catena dei Monti della Laga, si differenzia profondamente da questa per le caratteristiche geologiche.\nIl nome deriva dal fatto che i due rilievi, visti dalla Valle del Tordino, mostrano sagome simili.\nDescrizione.\nI due rilievi che formano il massiccio sono separati dalla gola scavata dal fiume Salinello; la vetta pi\u00f9 a nord, la Montagna dei Fiori, che inoltra una pendice nel territorio della Provincia di Ascoli Piceno, ospita la localit\u00e0 sciistica di San Giacomo, una delle tre localit\u00e0 sciistiche della Provincia di Teramo, le altre sono i Prati di Tivo e Prato Selva.\nMontagna dei Fiori.\nSituata all'estremit\u00e0 orientale del gruppo dei Monti della Laga, all'interno dei comuni di Valle Castellana, Civitella del Tronto ed Ascoli Piceno, dista circa 20\u00a0km da Ascoli Piceno (San Giacomo di Valle Castellana \u00e8 a 18\u00a0km) ed \u00e8 raggiungibile attraverso la strada del Colle San Marco. Il gruppo ha due vette principali, dette \"monte Girella\" (1.814\u00a0m) e \"monte Piselli\" (1.676\u00a0m), entrambe appartenenti all'Abruzzo; la prima, sul versante meridionale, \u00e8 meta di scalatori professionisti, ma sul nato nord e nord ovest \u00e8 agevolmente raggiungibile nel periodo estivo anche da escursionisti non particolarmente equipaggiati; la seconda \u00e8 una frequentata meta turistica invernale degli ascolani per via dei suoi impianti sciistici.\nOspita, a circa 1.110 m s.l.m., il paesino di San Giacomo, punto di ritrovo per innumerevoli escursioni e luogo dove si trovano anche le principali strutture turistico-ricettive aperte sia d'estate che d'inverno; a quota 1.426\u00a0m sono infatti presenti gli impianti sciistici, consistenti in una seggiovia e marciapiede mobile che raggiungono quota 1.643\u00a0m, meta di molti amatori, raggiungibili attraverso una strada carrozzabile non asfaltata. Dalla vetta del monte \u00e8 possibile scorgere il Monte Conero e, nelle giornate estive pi\u00f9 serene, le isole e le coste dalmate nei pressi di Spalato; a sua volta la Montagna dei Fiori, che dista appena 30\u00a0km in linea d'aria dal mare, \u00e8 visibile dalla costa adriatica, dalla foce del Tordino a da quella del Tronto.\nMontagna di Campli.\nSituata all'estremit\u00e0 orientale della catena dei Monti della Laga, nel territorio dei comuni di Campli, Valle Castellana e Civitella del Tronto; forma una mezzaluna con la profonda gola del \"Fosso Bianco\" che separa i due rilievi principali: il \"Monticchio\" (1.442\u00a0m) che domina l'abitato di Battaglia e il \"Monte Foltrone\" (1.718\u00a0m) la vetta pi\u00f9 elevata del gruppo, dalla quale si gode di un ampio panorama sia della costa sia delle catene montuose dell'entroterra. La Valle degli Scoiattoli presenta imponenti pareti di compatta roccia calcarea, che ricorda il Corno Piccolo e sulle quali \u00e8 possibile praticare l'arrampicata.\nGole del Salinello.\nLe Gole del Salinello sono delle gole, situate in provincia di Teramo, in Abruzzo, nel territorio del massiccio dei Monti Gemelli, scavate dal fiume Salinello, rappresentando tra i maggiori esempi di erosione dell'appennino centrale. Al suo interno \u00e8 istituita la Riserva regionale Gole del Salinello."}
{"id": "905999", "revid": "29244", "url": "https://it.wikipedia.org/wiki?curid=905999", "title": "Immersione sotto il ghiaccio", "text": ""}
{"id": "906015", "revid": "486946", "url": "https://it.wikipedia.org/wiki?curid=906015", "title": "Carcino Embryonic Antigen", "text": ""}
{"id": "906018", "revid": "123937399", "url": "https://it.wikipedia.org/wiki?curid=906018", "title": "Alexia dei Paesi Bassi", "text": "La principessa \u00e8 la seconda nella linea di successione al trono dei Paesi Bassi: dopo la sorella maggiore Caterina Amalia, la Principessa d'Orange, e prima della sorella minore, Ariane dei Paesi Bassi.\nBiografia.\nNascita e battesimo.\nNasce il 26 giugno 2005 al Bronovo Hospital a L'Aia.\nLa principessa \u00e8 stata battezzata il 19 novembre 2005 dal reverendo Deodaat van der Boon a Wassenaar. I suoi padrini e madrine sono lo zio Friso di Orange-Nassau, lo zio materno Juan Zorreguieta, la regina del Belgio Mathilde, Jonkvrouwe Alexandra Jankovich de Jeszenice e Jonkheer Frans Ferdinand de Beaufort.\nOnomastica.\nL'origine ufficiale dei nomi della principessa \u00e8:\nGiovent\u00f9.\nIncidente.\nNel febbraio 2016, durante una vacanza con la famiglia a Lech, in Austria, la principessa Alexia si \u00e8 rotta il femore destro. \u00c8 stata trasportata via elicottero all'ospedale locale ed \u00e8 stata operata per riparare la frattura. Dopo qualche giorno di ricovero \u00e8 stata dimessa. L'incidente \u00e8 avvenuto nella stessa zona della valanga che ha investito ed \u00e8 costato la vita allo zio e padrino Friso di Orange-Nassau nel febbraio 2012.\nEducazione.\nLa principessa ha frequentato la scuola primaria pubblica Bloemcampschool a Wassenaar. Dopo un periodo di studi al Christelijk Gymnasium Sorghvliet, da agosto 2021 studier\u00e0 all'UWC Atlantic College.\nParla fluentemente olandese, inglese e sta studiando lo spagnolo. Suona il pianoforte e ha interesse per la danza classica, l'equitazione, il tennis e l'hockey.\nTitoli, trattamento e stemma.\nTitoli.\nCon il Decreto Reale del 25 gennaio 2002, n. 41, viene deciso che tutti i figli del principe Guglielmo Alessandro portino il titolo di \"principe (o principessa) dei Paesi Bassi\" e \"principe (o principessa) di Orange-Nassau\"."}
{"id": "906021", "revid": "1494169", "url": "https://it.wikipedia.org/wiki?curid=906021", "title": "Battaglia di Montebello", "text": ""}
{"id": "906025", "revid": "1543377", "url": "https://it.wikipedia.org/wiki?curid=906025", "title": "NASA World Wind", "text": "World Wind \u00e8 un globo virtuale open source sviluppato dalla NASA e dalla comunit\u00e0 open source per l'uso su personal computer. Le versioni precedenti alla 1.4 erano limitate al sistema operativo Windows, mentre l'attuale \u00e8 multipiattaforma.\nIl programma sovrappone immagini satellitari e fotografie aeree USGS ad un modello tridimensionale della Terra, della Luna e di Marte. Venere e Giove sono disponibili nel menu File, cos\u00ec come i quattro satelliti Io, Ganimede, Europa e Callisto. World Wind utilizza altres\u00ec le immagini di stelle e galassie SDSS.Microsoft ha concesso l'utilizzo dei dati non commerciali presenti sul suo portale Virtual Earth, attraverso l'apposito plugin\nL'utente interagisce con il pianeta selezionato applicando una rotazione, inclinando la visione e aumentando o diminuendo la scala. Sono inclusi cinque milioni di toponimi, confini politici, linee di latitudine e longitudine e altre informazioni. World Wind fornisce la possibilit\u00e0 di navigare tra mappe e dati geospaziali usando Open Geospatial Consortium Web Map Service (la versione 1.4 usa Web Feature Service per il download dei toponimi), nonch\u00e9 l'importazione di ESRI Shapefile e segnaposti (\"placemark\") da file kml/kmz.\nAltre caratteristiche di World Wind: supporto per .X (DirectX maglia 3d dei poligoni), modelli e effetti visivi avanzati quali dispersione atmosferica e ombreggiatura.\nFonti dati disponibili.\nIn bassa risoluzione il dataset Blue Marble \u00e8 incluso nel \"download\" iniziale. Come l'utente aumenta la scala in certe aree vengono scaricati dati addizionali dal server NASA. La grandezza dei dati disponibili \u00e8 circa 4,6 terabyte.\nAdd-on e plugin.\nLe funzionalit\u00e0 di World Wind possono essere estese usando svariati add-on.\nPossibili tipi di add-on sono:\nI Plugin sono piccoli programmi scritti in C#, Visual Basic o J# che vengono caricati e compilati da World Wind al lancio del programma. Gli sviluppatori di Plug-In possono aggiungere funzionalit\u00e0 a World Wind senza modificare il codice sorgente del programma.\nWorld Wind Java.\nNonostante sia un programma Open Source, World Wind rimane ristretto al s.o. Windows e si appoggia alle librerie Microsoft .NET e a DirectX. Le future versioni di World Wind saranno sviluppate in Java con OpenGL; esse avranno un'architettura API-centrica, con funzionalit\u00e0 trasferite ai componenti modulari lasciando alle API il cuore dell'applicazione. L'intento \u00e8 di consentire ai Plugin di lavorare in modo pi\u00f9 autonomo possibile (per esempio attraverso Python). Questo rifacimento consentir\u00e0 di accedere a World Wind attraverso un browser. La prima \"release\" multipiattaforma Java \u00e8 prevista per la met\u00e0 del 2007 ."}
{"id": "906028", "revid": "2218567", "url": "https://it.wikipedia.org/wiki?curid=906028", "title": "Una Chi", "text": "Biografia.\nFu a lungo germanista presso l'Universit\u00e0 Statale di Milano e affermata traduttrice di lingua tedesca. Agli inizi degli anni novanta si pose all'attenzione sia della critica che del pubblico con la pubblicazione di romanzi a sfondo erotico, firmati \"Una Chi\".\nPubblic\u00f2 il primo romanzo nel 1994, \"E duro campo di battaglia il letto\", che si distinse nel panorama della letteratura erotica italiana, soprattutto per la prosa dotta ma freddamente analitica e per la crudezza del racconto. \nSulla scia del successo seguirono altri tre romanzi, \"Il sesso degli angeli\" (1995), \"Ti vedo meglio al buio\" (1997) e \"L'ultimo desiderio\" (2000).\nSotto il suo vero nome ha inoltre tradotto diversi capolavori della letteratura tedesca contemporanea in italiano, tra cui \"Il tamburo di latta\" (Feltrinelli, Milano, da lei ritradrotto nel 2009, in occasione del cinquantenario della prima pubblicazione) e \"Dal diario di una lumaca\" di G\u00fcnter Grass (Einaudi, Torino, 1974), \"Strada sdrucciolevole\" di Max von der Grun (Einaudi, 1977), \"Barbabl\u00f9\" di Max Frisch (Einaudi, 1984) e \"L'unicorno\" di Martin Walser (Feltrinelli, 1969)."}
{"id": "906031", "revid": "110157", "url": "https://it.wikipedia.org/wiki?curid=906031", "title": "Santo Tom\u00e1s", "text": "Santo Tomas e Santo Tom\u00e1s (San Tommaso) possono riferirsi a:"}
{"id": "906034", "revid": "72265", "url": "https://it.wikipedia.org/wiki?curid=906034", "title": "Complesso di Jasenovac", "text": ""}
{"id": "906035", "revid": "345376", "url": "https://it.wikipedia.org/wiki?curid=906035", "title": "Cesare Ligari", "text": "Biografia.\nFiglio del noto pittore valtellinese Pietro Ligari, artista di impronta marcatamente classicista con slanci coloristici legati alla pittura d'oltralpe, Cesare ricevette i primi rudimenti di pittura direttamente dal padre.\nNel 1736 si rec\u00f2 a Venezia come allievo di Giambattista Pittoni e poi nella bottega del Piazzetta. Lasciata la citt\u00e0 lagunare diede subito prova delle sue doti di bravo pittore con alcune opere per chiese valtellinesi. Il \"Serpente di bronzo\" conservato alla Pinacoteca Ambrosiana di Milano, databile agli anni 40 del Settecento, manifesta chiaramente gli influssi dei pittori veneti e in particolare del colorismo tiepolesco. Proprio a Tiepolo era stata erroneamente attribuita una tela da lui eseguita durante il suo periodo milanese \"Cena in Emmaus\" oggi conservata nella chiesa di San Filippo a Torino.\nNel 1744 torn\u00f2 in Valtellina dove convol\u00f2 a nozze con Lucrezia Brisa di Morbegno che gli diede 11 figli.\nDel 1758 sono gli affreschi, tra le sue prove migliori, del presbiterio della Parrocchiale di Domaso. Raffigurano storie del santo titolare, Bartolomeo, inquadrate in una complessa cornice prospettica con finte statue e capricci architettonici a monocromo, opera del milanese Felice Biella, al quale si deve anche la finta cupola sopra l'altar maggiore. Il colorismo, qui ancora veneto e tiepolesco, \u00e8, per\u00f2, influenzato dallo stile \"internazionale\" di Carlo Carloni.\nI suoi capolavori sono del 1761: due affreschi presenti nel piccolo e sontuoso Palazzo Malacrida nel cuore antico del borgo di Morbegno.\nQui Cesare decor\u00f2 due soffitti in collaborazione con il noto quadraturista Giuseppe Coduri (vedi chiesa di San Filippo a Lodi) il venezianeggiante \"Trionfo della Verit\u00e0 sopra l'Ignaranza tramite le Arti e le Scienze\" e il graziosissimo affresco \"Le tre Grazie\".\nNon apprezzato come meritava dagli antiquati committenti valtellinesi, che ricercavano in lui il solido classicismo del padre e non capivano pienamente il gusto veneto della decorazione e del colore, si trasferi nel comasco dove per altro non ebbe miglior sorte. Mor\u00ec in povert\u00e0 nel 1770.\nCesare, dal carattere brillante, amava vestirsi con eleganza ed era un abile suonatore di violino. \u00c8 da annoverare tra i migliori artisti del Settecento lombardo."}
{"id": "906037", "revid": "647919", "url": "https://it.wikipedia.org/wiki?curid=906037", "title": "Citazioni dalle Opere del presidente Mao Zedong", "text": ""}
{"id": "906039", "revid": "1833487", "url": "https://it.wikipedia.org/wiki?curid=906039", "title": "Ponte a Elsa", "text": "Ponte a Elsa \u00e8 una frazione dei comuni italiani di Empoli e San Miniato, nelle province di Firenze e di Pisa, in Toscana.\nGeografia fisica.\nSituato nella piana dell'Arno nel punto di convergenza tra la Strada statale 67 Tosco Romagnola e la Strada statale 429 di Val d'Elsa, il paese sorge lungo le rive del fiume Elsa, in prossimit\u00e0 della sua confluenza con l'Arno. Il suo nome deriva appunto dal ponte sul fiume Elsa, di cui si ha notizia sin dal XIII secolo. Questo suddivide il paese fra i comuni di Empoli, in provincia di Firenze, e di San Miniato, in provincia di Pisa; la parte nel comune di Empoli \u00e8 quella di maggiori dimensioni.\nSociet\u00e0.\nTradizioni e folclore.\nNon sono mancate negli anni rivalit\u00e0 tra le due sezioni del paese dovute alla sua singolare divisione. Per cercare di stemperarle si tiene ogni anno una cena nella parte centrale del paese, ponte compreso.\nSulla base di queste rivalit\u00e0 nei primi anni del dopoguerra fino circa alla met\u00e0 degli anni cinquanta sono state disputate alcune partite di calcio a carattere amatoriale tra gli uomini abitanti delle due frazioni, divisi in due squadre i \"bianchi\" e i \"rossi\" rispettivamente i \"samminiatesi\" e gli \"empolesi\".\nIl punto di confine fra le due sezioni era stabilito da un'edicola dedicata alla Madonna della Pace posta a met\u00e0 del ponte ove viene oggi tenuta la suddetta cena; tale segnale assumeva significato singolare in occasione delle processioni in quanto era il luogo dove le due parrocchie terminavano il percorso svoltando e tornando indietro.\nCultura.\nUn'ipotesi, sostenuta da una ricerca locale, \u00e8 che Ponte a Elsa e i suoi dintorni possano essere state le zone di ispirazione per l'ambientazione del romanzo \"Le avventure di Pinocchio. Storia di un burattino\" di Collodi. In particolare nei pressi della stazione di Ponte a Elsa (nella parte del comune di Empoli) si troverebbe la casa di Geppetto; un altro elemento che pare abbia ispirato Collodi sarebbe il teatro (che appartiene alla parte samminiatese), oggi adibito a civili abitazioni ma un tempo appunto teatro del paese e nel dopoguerra cinema-teatro. Si potrebbe anche individuare l'Osteria del Gambero Rosso nell'antica Osteria Bianca che si trovava nei palazzi che si affacciano proprio sull'incrocio principale della frazione empolese dove storicamente si incontravano la via Pisana con l'antica via Francigena.\nEventi.\nDal 1982 nella parte samminiatese del territorio pontaelsese si svolge il Palio di San Lazzaro, disputa paesana che vede contrapporsi la parte alta e la parte bassa del rione, divise in due contrade per la conquista del Cencio sul modello del ben pi\u00f9 noto Palio di Siena. Le due contrade sono rispettivamente il Poggio, color arancio verde e il Piano, color giallo-celeste.\nDal 2006 poi si svolge la \"Festa di addio all'Estate\" detta anche \"Elsa in Festa\" che coinvolge con alcune attivit\u00e0 di ludico divertimento tutta la popolazione pontaelsese, di entrambe le sezioni.\nSport.\nPer quanto riguarda lo sport, Ponte a Elsa \u00e8 balzata agli onori della cronaca nel dicembre del 2007 quando la locale Scuola Calcio ha dato vita ad una protesta contro i comportamenti facinorosi dei genitori sugli spalti scegliendo proprio tramite la voce dei giovani calciatori il rifiuto di scendere in campo, riscuotendo un certo sostegno a livello locale e nazionale anche da parte di personaggi del calcio di serie A; a Ponte a Elsa esiste poi una squadra di pallavolo femminile, il GS Elsasport, che milita in serie D. Esiste inoltre dal 1979 una societ\u00e0 di pallacanestro, \"Mazzanti Empoli\", la cui prima squadra milita in serie B dilettanti."}
{"id": "906041", "revid": "767487", "url": "https://it.wikipedia.org/wiki?curid=906041", "title": "Pietro Edwards", "text": "Biografia.\nNasce a Loreto nel 1744 da famiglia di origine inglese, si trasferisce a Venezia nel 1752 dove viene affidato ai Padri del Seminario dove studia e scopre la sua vocazione all'arte.\nNel 1767 diviene membro del \"Veneto Liberal Collegio di Pittura\" e nel 1774 ne assume la presidenza che manterr\u00e0 sino al 1778, diventando poi segretario perpetuo.\nNel 1775 diviene socio della \"Accademia Clementina\" di Bologna, poi della \"San Luca\" di Roma e di quella Parmense.\nEdwards elabor\u00f2 una logica di intervento probabilmente raffinata quanto la nostra attuale, attenzioni inusuali per le relazioni con le varie personalit\u00e0, tant'\u00e8 che egli viene spesso incaricato ad eseguire inventari per l'eredit\u00e0 di privati facoltosi e venne molto considerato dalle varie amministrazioni che si sono succedute.\nNel 1778 viene nominato Direttore al restauro delle Pubbliche Pitture (gi\u00e0 affidato al Collegio dal 1724) in base ad un contratto da lui stesso ideato, (\"Capitoli che privatamente vi propongo alla considerazione degli EE.mi Rif.ri dello Studio di Padova per l'effettuazione del Restauro generale dei Quadri di pubblica ragione, loro commesso con decreto dell'E.mo Senato 6 giugno 1771 [ante 10 agosto 1777]\"), nel quale vengono indicati gli obblighi dei restauratori e degli ispettori, un documento che non avr\u00e0 pari sino 1972 quando il Ministero della Pubblica Istruzione rediger\u00e0 la \u201cCarta del Restauro di Roma\u201d. Il contratto prevedeva la limitazione delle persone che potevano occuparsi del restauro delle pubbliche pitture: originariamente Giuseppe Bertani, Giuseppe Diziani e Nicol\u00f2 Baldassini.\nNel 1779 Edwards fu pure consultato per il primo progetto di una pubblica galleria che raccogliesse le pitture veneziane pi\u00f9 significative, quella che sar\u00e0 poi le \u201cGallerie dell'Accademia\u201d, inoltre gli Inquisitori di Stato gli affidarono gi\u00e0 allora l'esame della conservazione di numerose pitture di chiese, la cui competenza sarebbe quindi spettata al Mengardi.\nDopo il 1819, ma prima del 1821 data della sua morte, redige il progetto Istituzione di una formale pubblica \"Scuola del Restauro delle Danneggiate Pitture\" comprendendo l'esigenza di ricostituire una tradizione di restauro che potesse essere di minore attrito con l'arte tradizionale di quanto non fossero gli artefici che traevano le loro cognizioni tecniche dalle Accademie di ispirazione neoclassica, quindi con una impostazione totalmente differente, sia al riguardo della resa materica che del generale equilibrio cromatico e spaziale del dipinto, decisamente pi\u00f9 violento. Al proposito si deve ricordare che la prima scuola di restauro che sar\u00e0 operativa \u00e8 del 1938, quando verr\u00e0 istituito l'Istituto Centrale del Restauro a Roma."}
{"id": "906043", "revid": "1573940", "url": "https://it.wikipedia.org/wiki?curid=906043", "title": "Numidotheriidae", "text": "Numudotheriidae \u00e8 una famiglia di Proboscidati estinti, vissuti nell'Eocene e diffusi in Africa.\nClassificazione.\nDue generi sono stati assegnati a tale famiglia:\nVi \u00e8 anche un terzo genere, \"Phosphatherium\", ma alcuni sarebbero pi\u00f9 propensi ad assegnarlo alla famiglia Phosphatheriidae.\nScoperta.\nSono stati rinvenuti resti fossili in Algeria, Libia, Mali, Marocco e Sahara occidentale."}
{"id": "906045", "revid": "1543377", "url": "https://it.wikipedia.org/wiki?curid=906045", "title": "Jean-Philippe Collard", "text": "Nato in una famiglia di musicisti, comincia lo studio del pianoforte all'et\u00e0 di cinque anni. Nel 1960 viene inviato a Berlino dalla \"Jeunesse-Musicale\" per partecipare ad una concorso per giovani pianisti. Studia presso il Conservatoire de Paris, dove vince il primo premio all'et\u00e0 di sedici anni. Vincitore di altri importanti concorsi, debutta nel 1973 al \"Th\u00e9\u00e2tre des Champs-\u00c9lys\u00e9es\" di Parigi con un recital solistico, che riscuote grande successo e critiche entusiastiche.\n\u00c8 considerato uno dei massimi esponenti della cosiddetta \"scuola francese\" ed \u00e8 apprezzato come interprete della musica pianistica del primo novecento. Ha pubblicato per la casa discografica EMI l'integrale delle opere pianistiche di Maurice Ravel, buona parte della produzione per pianoforte solo e da camera di Gabriel Faur\u00e9, oltre a opere di Camille Saint-Sa\u00ebns, Francis Poulenc, Claude Debussy e altri.\nNel 2003 viene insignito della Legion d'Onore.\nCollegamenti esterni.\n Profilo biografico e foto, in francese"}
{"id": "906047", "revid": "22356", "url": "https://it.wikipedia.org/wiki?curid=906047", "title": "Deinotheriidae", "text": ""}
{"id": "906050", "revid": "2224685", "url": "https://it.wikipedia.org/wiki?curid=906050", "title": "Corso Francia", "text": "Corso Francia \u00e8 una delle principali arterie di Torino, nonch\u00e9, grazie a una lunghezza di 11,75\u00a0km complessivi, il corso rettilineo pi\u00f9 lungo d'Europa. Tuttavia, poich\u00e9 si ripartisce in tre differenti comuni (Torino, Collegno e Rivoli, seppur senza cambiare nome), il corso pi\u00f9 lungo che si sviluppa interamente nella citt\u00e0 di Torino \u00e8 invece corso Regina Margherita, che parte dal Po e si prolunga in direzione ovest. \nLa costruzione del rettilineo fu voluta da Vittorio Amedeo II di Savoia che, da Chamb\u00e9ry, la ordin\u00f2 nel 1711.\nTra le sue maggiori intersezioni ci sono Corso Ferrucci, Piazza Bernini e Corso Lecce.\nGeografia.\nIl corso, partendo da piazza Statuto, lascia sulla sinistra i quartieri di Cit Turin e Pozzo Strada e passa a fianco alla Villa La Tesoriera e all'Alenia Aeronautica; uscendo dai confini della citt\u00e0 di Torino, dopo 5\u00a0km, raggiunge prima Collegno e il Villaggio Leumann e successivamente Rivoli, dove incrocia il quartiere di Cascine Vica, sino ad arrivare ai piedi del Castello di Rivoli e terminare in piazza Martiri della Libert\u00e0 a Rivoli, dove d\u00e0 inizio a corso Susa. Questi percorre, nella sua integrit\u00e0, un tracciato quasi perfettamente rettilineo: 4\u00a0km prima di Rivoli, ove i Gesuiti anticamente avevano un podere che desideravano preservare, lo stradone subisce una leggera deviazione.\nIl tracciato di corso Francia prosegue poi verso la Val di Susa con la denominazione strada Statale 25 del Moncenisio.\nArte, architettura e storia.\nRealizzata per editto regio dal 1711, la cosiddetta \"strada di Francia\" \u00e8 quasi parallela alla precedente romana via Cozia o delle Gallie, ancora riconoscibile nell'attuale confine tra i comuni di Collegno e Grugliasco. \nAllora al centro dell'attivit\u00e0 commerciale, questa via, ben lontana dall'essere inglobata nel \"corpus\" cittadino, s'immetteva in citt\u00e0 dalla Porta di Susa, passando per via Dora Grossa, che oggi \u00e8 conosciuta sotto il nome di via Garibaldi.\nDurante l'assedio di Torino del 1706, l'area venne destinata all'accampamento francese, specie nelle zone intorno al Parco della Pellerina, mentre presso la Cittadella di Torino si svolsero molti combattimenti sanguinosi.\nNel marzo 1939 la prima parte del corso, da piazza Statuto a piazza Bernini, fu ridenominata corso Gabriele D'Annunzio in onore del poeta; durante la seconda guerra mondiale, a causa dell'entrata in guerra dell'Italia contro il paese transalpino, il resto del corso prese il nome di corso Italia. Con la fine delle ostilit\u00e0, l'intero corso riassunse il nome originale.\nEssendo un asse viario di fondamentale importanza per la corte, in quanto collegava in linea retta il centro cittadino, e quindi anche il Palazzo Reale di Torino, con il castello di Rivoli, la strada di Francia divenne naturale palcoscenico dell'espansione torinese e gi\u00e0 dalla met\u00e0 del XVIII secolo sorsero molte ville, appartenenti alla nobilt\u00e0 cittadina, lungo il vialone, allora lungo 11 km, largo dodici metri e fiancheggiato da olmi.\nNon sorprende, quindi, la presenza di alcuni storici palazzi come: \nDi particolare interesse, poi, il Villaggio Leumann, quartiere operaio sorto verso la fine del XIX secolo, esteso su una superficie di 60000 m\u00b2: le casette, ideate dall'imprenditore svizzero Napoleone Leumann, sono facilmente visibili da corso Francia, simbolo di un'epoca industriale ormai passata.\nI due obelischi.\nL'intera lunghezza di corso Francia fu utilizzata nel 1760 per i calcoli matematici trigonometrici del fisico Giovanni Battista Beccaria in merito a una porzione di meridiano terrestre (il \"Gradus Taurinensis\"), eseguiti insieme ad altri punti geografici piemontesi di Andrate e di Mondov\u00ec. In ricordo di ci\u00f2, nel 1808 fu posto un piccolo obelisco, alto 7,94 metri, tra gli alberi in mezzo a piazza Statuto (anche chiamato \"guglia Beccaria\"), pi\u00f9 uno gemello al fondo di corso Francia, a Rivoli. Al Beccaria fu anche intitolato il piccolo tratto di corso che parte dal giardinetto dell'obelisco di piazza Statuto verso corso Principe Eugenio.\nTrasporti pubblici.\nIn fatto di trasporti, corso Francia venne fin dall'inizio considerato di grande importanza, proprio per il suo rapido collegamento con Rivoli.\nIl 17 settembre 1871 venne inaugurata una ferrovia a vapore a scartamento ridotto, poi ammodernata nella tranvia Torino-Rivoli, che percorreva per la quasi totalit\u00e0 il vialone, partendo dall'incrocio con via Principi d'Acaja per terminare presso il limitare di Rivoli. Nei primi anni, in una prima tratta lunga 148 m che collegava via Principi d'Acaja con piazza Bernini, il tragitto della ferrovia era sotterraneo e quindi percorreva una trincea che conduceva i binari allo stradone, in superficie. La tranvia venne realizzata dal piemontese Giovanni Colli, che per questa realizzazione, per altro anche molto messa in caricatura dalla stampa di allora, venne soprannominato \"Padron d\u00ebl vapor\" (Padrone del vapore). Trasformata in tranvia a scartamento normale nel 1914, fu soppressa nel 1955 e sostituita dalla filovia Torino-Rivoli, attiva fino al 1979.\nOggi la metropolitana di Torino, inaugurata nel 2006, corre per lungo tratto sotto l'asse viario di corso Francia; essa sostituisce la linea 1 di tram, attiva dal 1982 all'inizio dei lavori nel 2000 e poi esercitata con autobus. In precedenza altre linee tramviarie percorrevano il corso, come il tram 6 fin dagli anni 1940. \nLe stazioni della metropolitana in corso Francia sono nove: Principi d'Acaja, Bernini, Racconigi, Rivoli (piazza), Monte Grappa, Pozzo Strada, Massaua, Marche, Paradiso (nel comune di Collegno). \u00c8 in corso il prolungamento della linea in direzione Rivoli, nel quale sono previste ulteriori tre stazioni: Collegno Centro, Leumann e Cascine Vica."}
{"id": "906051", "revid": "123996156", "url": "https://it.wikipedia.org/wiki?curid=906051", "title": "M\u00e1xima Zorreguieta", "text": "Biografia.\nInfanzia, educazione e carriera.\nNata M\u00e1xima Zorreguieta a Buenos Aires, in Argentina, il 17 maggio 1971, \u00e8 figlia di Jorge Horacio Zorreguieta Stefanini (1928-2017), politico argentino, e della sua seconda moglie, Mar\u00eda del Carmen Cerruti Carricart (nata nel 1944). Ha avuto due fratelli (Juan e Mart\u00edn) ed una sorella (In\u00e9s, morta suicida nel 2018) e tre sorellastre (Dolores, Mar\u00eda e \u00c1ngeles), nate dal primo matrimonio di suo padre con Marta L\u00f3pez Gil. \nHa studiato alla Northlands School in Argentina e lavorato come investitrice, prima di laurearsi in economia all'Universidad Cat\u00f3lica Argentina nel 1995. Dal 1992 al 1995 ha, inoltre, insegnato inglese a bambini ed adulti e matematica a studenti delle superiori.\nSuccessivamente ha lavorato per grandi societ\u00e0 finanziarie internazionali in Argentina e a New York. Dal 2000 al 2001 ha lavorato presso la Deutsche Bank a Bruxelles.\nRapporto con il principe Guglielmo Alessandro.\nM\u00e1xima conobbe l'erede al trono olandese nell'aprile 1999 a Siviglia, durante la \"Feria de Abril\". In un'intervista, hanno dichiarato che lui le si present\u00f2 semplicemente come \"Alexander\"; quindi lei non sapeva che lui fosse un principe. Lei pens\u00f2 che scherzasse quando successivamente glielo disse. Decisero di incontrarsi nuovamente due settimane dopo a New York, dove M\u00e1xima lavorava per la Dresdner Kleinwort. Il loro rapporto apparentemente cominci\u00f2 a New York, ma la principessa non incontr\u00f2 la regina Beatrice e il principe consorte Claus per un certo tempo.\nControversie.\nLa notizia della relazione della coppia ed eventuali progetti di matrimonio causarono polemiche nei Paesi Bassi, dovute al coinvolgimento del padre di M\u00e1xima come ministro del governo durante il regime del presidente argentino Jorge Rafael Videla. Su richiesta del parlamento olandese, Michiel Baud, un professore olandese di studi latino-americani, fece un'indagine sul coinvolgimento di Zorreguieta nella \"guerra sporca\" e, nonostante le sue affermazioni di non essere stato a conoscenza della \"guerra sporca\" mentre era ministro, concluse che ci\u00f2 sarebbe stato improbabile per una persona in una posizione di potere nel governo, ma determin\u00f2 altres\u00ec che il padre di M\u00e1xima non era stato direttamente coinvolto nelle molte morti di quel periodo. Nonostante ci\u00f2, la possibile presenza di Jorge Zorreguieta al matrimonio reale fu fonte di discussione per diversi mesi e, alla fine, egli non partecip\u00f2 alle nozze.\nMatrimonio.\nLa coppia annunci\u00f2 il fidanzamento il 30 marzo 2001. La principessa M\u00e1xima si rivolse alla nazione in perfetto olandese durante la trasmissione in diretta televisiva. A M\u00e1xima fu concessa la cittadinanza olandese per decreto reale il 17 maggio 2001 ed attualmente ha la doppia cittadinanza, argentina e olandese. \n\u00c8 rimasta cattolica dopo il suo matrimonio. Anche se di religione cattolica, Maxima non godrebbe del privilegio del bianco per le udienze ufficiali papali, in quanto consorte di un sovrano non cattolico. \nL'approvazione al matrimonio fu concessa dal Parlamento olandese (necessaria per legge per il principe d'Orange per rimanere erede al trono), ma i genitori di M\u00e1xima non furono invitati a partecipare alle nozze.\nLa principessa M\u00e1xima ed il principe Guglielmo Alessandro si sono sposati il 2 febbraio 2002 con cerimonia civile al Beurs van Berlage, a cui \u00e8 seguita una cerimonia religiosa nella Nieuwe Kerk (\"Chiesa nuova\") ad Amsterdam.\nDiscendenza.\nLa coppia ha avuto tre figlie:\nAppuntamenti internazionali.\nAncora principessa, M\u00e1xima nel 2005 \u00e8 stata componente del gruppo di consulenti per l'Anno internazionale del microcredito, proclamato dalle Nazioni Unite. Dal 2006 al 2008 ha fatto parte del gruppo di consulenti delle Nazioni Unite dei Settori finanziari inclusivi (\"Inclusive Financial Sectors\"), componente del suo Comitato esecutivo e presiedendone il Gruppo di lavoro giuridico.\n\u00c8 Difensore speciale del Segretario generale delle Nazioni Unite per la finanza inclusiva per lo sviluppo (\"United Nations Secretary-General's Special Advocate for Inclusive Finance for Development\" - UNSGSA), incarico ricevuto nel settembre del 2009 dal Segretario generale delle Nazioni Unite Ban Ki-Moon con lo scopo di promuovere gli obiettivi di sviluppo del millennio (\"Millennium Development Goals\" - MDG), otto obiettivi delle Nazioni Unite contro la povert\u00e0 e per lo sviluppo economico e sociale.\nNel suo incarico di UNSGSA, M\u00e1xima si concentra su come i servizi finanziari (come il risparmio, l'assicurazione e il credito) possono impedire alle persone di cadere in povert\u00e0 a causa delle spese sanitarie e alle persone che non sono in grado di proteggersi dall'aumento dei prezzi e dalla povert\u00e0 perch\u00e9 non hanno accesso al credito. Il compito dell'UNSGSA \u00e8 quello di promuovere l'azione dei governi, del settore privato, dei regolatori del sistema finanziario e di altri verso un sistema finanziario pi\u00f9 inclusivo a favore dei poveri.\nDal giugno del 2011 \u00e8 anche \"Patron\" onorario del Partenariato globale per l'inclusione finanziaria (\"Global Partnership for Financial Inclusion\" - GPFI) del G20. In questo ruolo lavora con governi e organizzazioni per il Piano d'azione sull'inclusione finanziaria (FIAP) e il Programma di apprendimento tra pari per l'inclusione finanziaria (\"Financial Inclusion Strategy Peer Learning Group\" - FISPLG).\nTitoli e trattamento.\nAl momento del matrimonio fu accolta tra la nobilt\u00e0 olandese e le furono concessi formalmente i titoli di principessa dei Paesi Bassi e di Orange-Nassau e il predicato di altezza reale.. Le furono inoltre concessi uno stemma ed uno stendardo personali.\nCome moglie del Principe d'Orange non ha portato il titolo di Principessa d'Orange, riservato e utilizzato soltanto dall'erede al trono. Quando suo marito \u00e8 salito al trono, nel 2013, sua figlia maggiore Caterina Amalia \u00e8 diventata la nuova Principessa d'Orange.\nIl 13 maggio 2011 il parlamento olandese ha confermato che, quando il principe di Orange sarebbe salito al trono, la principessa M\u00e1xima avrebbe assunto il titolo e la designazione di \"Sua Maest\u00e0 la Regina M\u00e1xima dei Paesi Bassi, Principessa di Orange-Nassau\"; quando il 28 gennaio 2013, la regina Beatrice annunci\u00f2 la sua intenzione di abdicare il 30 aprile in favore del figlio, M\u00e1xima \u00e8 diventata Regina nei Paesi Bassi, la prima regina consorte del regno dopo Emma di Waldeck e Pyrmont.\nAscendenza.\nAttraverso suo padre, M\u00e1xima \u00e8 una discendente di re Alfonso III del Portogallo e di molte famiglie nobili della penisola iberica. Ha inoltre ascendenze italiane, attraverso i bisnonni Oreste Stefanini, un armatore di Genova originario della frazione Pero di Varazze, e Tullia Carolina dei conti Borella, nobildonna figlia di facoltosi possidenti piemontesi e lombardi, nata a Torino nel 1876 ed emigrata a San Nicol\u00e1s de los Arroyos in Argentina nel 1900 per seguire il marito nei suoi affari."}
{"id": "906053", "revid": "697352", "url": "https://it.wikipedia.org/wiki?curid=906053", "title": "Laser (disambigua)", "text": ""}
{"id": "906062", "revid": "400694", "url": "https://it.wikipedia.org/wiki?curid=906062", "title": "Via dei Condotti", "text": "Via dei Condotti, nota semplicemente come \"via Condotti\", \u00e8 una delle vie pi\u00f9 conosciute di Roma. Situata nell'area nord del centro storico (il cosiddetto \"Tridente\"), collega via del Corso a Piazza di Spagna.\nDescrizione.\nIl nome deriva dalle condutture dell'Aqua Virgo che nel XVI secolo Gregorio XIII fece derivare dal \"bottino\" (serbatoio) del Pincio (bottino che ancor oggi d\u00e0 il nome ad un vicolo ubicato in quell'area), per servire la parte bassa del Campo Marzio. Al di l\u00e0 del Corso, infatti, il tracciato prosegue rettilineo, pur cambiando nome in \"via della Fontanella di Borghese\".\nInizialmente fu chiamata via della Trinit\u00e0 da papa Paolo III. Successivamente alla posa delle condutture che portavano l'acqua vergine alla fontana di Trevi prese il nome di via Condotta poi trasformato in Condotti.\nOggi \u00e8 il principale distretto del lusso della Capitale, dove sono presenti le boutique di: Dior, Gucci, Hermes, Bulgari, Armani, Jimmy Choo, La Perla, Prada, Salvatore Ferragamo, C\u00e9line, Moncler, Dolce e Gabbana, Max Mara, Brioni, Sergio Rossi, Zegna, Van Cleef &amp; Arpels, Loro Piana, Alberta Ferretti, Stuart Weitzman, Damiani, Michael Kors, Swarovski, Buccellati, Rolex, Harry Winston, Tod's, Cartier, Montblanc, Tiffany &amp; Co., Louis Vuitton, lo storico \"Caff\u00e8 Greco\" e in fondo su Largo Goldoni si affacciano le vetrine di Fendi.\nMonumenti.\nPercorrendo la via da piazza di Spagna a largo Goldoni (che si apre di fianco alla casa, proprio su Via Condotti, dove abit\u00f2 il commediografo) si incontrano i seguenti monumenti di interesse storico:"}
{"id": "906071", "revid": "1630518", "url": "https://it.wikipedia.org/wiki?curid=906071", "title": "Gomphotheriidae", "text": "I gomfoteriidi (Gomphotheriidae) sono un gruppo di proboscidati estinti, i cui fossili sono stati rinvenuti su tutti i continenti ad eccezione dell'Australia e dell'Antartide in un periodo che va dal tardo Oligocene (25 milioni di anni fa) all'Olocene (epoca attuale).\nProboscidati molto diffusi.\nErroneamente, i gomfoteri sono spesso inclusi nel gruppo \"artificiale\" dei mastodonti. In realt\u00e0 i gomfoteri hanno poco a che vedere con il vero mastodonte americano, le cui origini vanno ricercate in un ramo filogenetico ben distinto da quello dei gomfoteri. Questi ultimi si svilupparono nel tardo Oligocene da animali come \"Phiomia\", o forse da \"Palaeomastodon\", e comprendevano proboscidati dalla taglia paragonabile a quella degli elefanti attuali. La famiglia dei gomfoteri si diffuse ben presto in Africa, Asia, Europa e Nordamerica; erano un gruppo estremamente diversificato, tanto che molti paleontologi ritengono che alcune forme, ad esempio i cosiddetti \"mastodonti dalle zanne a pala\" (ad es. \"Platybelodon\"), il mastodonte d'Alvernia (\"Anancus arvernensis\") o alcune forme sudamericane (come \"Cuvieronius\") costituissero altre famiglie.\nAnche in Sudamerica.\nI gomfoteri \"classici\", come \"Gomphotherium\", sono noti anche come \"mastodonti a quattro zanne\", per il fatto che la mandibola portava due zanne acuminate lunghe generalmente quanto quelle superiori. La diffusione massima dei gonfoteri si ebbe nel Miocene e nel Pliocene. Proprio in questo periodo, con la riunificazione di Nordamerica e Sudamerica tramite il ponte di Panama, i gomfoteri migrarono nel continente meridionale, dando vita a forme tipiche come \"Cuvieronius\" e \"Stegomastodon\". I gomfoteri sudamericani, che avevano perso le zanne inferiori, erano per questo motivo pi\u00f9 simili agli odierni elefanti (anche se non strettamente imparentati) ed erano generalmente pi\u00f9 piccoli degli altri gomfoteri. Furono gli ultimi gomfoteri sopravvissuti, ed \u00e8 probabile che \"Cuvieronius\" sopravvisse fino al 400 d.C. Nel frattempo, nel Miocene superiore alcune forme evolute (come \"Tetralophodon\") diedero probabilmente origine al ceppo dei veri elefanti (Elephantidae)."}
{"id": "906073", "revid": "2108263", "url": "https://it.wikipedia.org/wiki?curid=906073", "title": "Guadalupe Victoria", "text": "Primo presidente degli Stati Uniti Messicani, cambi\u00f2 il proprio nome in onore della Patrona del Messico e dei rivoluzionari, la Vergine di Guadalupe.\nBiografia.\nNato il 29 settembre 1786 a Tamazula, in una famiglia benestante. Studi\u00f2 nel seminario di Durango e successivamente a Citt\u00e0 del Messico, nel Collegio di Sant'Ildefonso. Abbandon\u00f2 gli studi nel 1811 per arruolarsi nell'esercito dei rivoluzionari.\nCombatt\u00e9 a fianco di Jos\u00e9 Mar\u00eda Morelos a Cuautla. Il 25 novembre 1812, durante le azioni militari a Oaxaca mostr\u00f2 un eroico valore nello scontrarsi con l'esercito reale, lanci\u00f2 la sua spada attraverso un fiume dicendo: \u00abLa mia spada va, io vado a prenderla\u00bb e si lanci\u00f2 all'attacco degli spagnoli, e le sue truppe lo seguirono. I rivoluzionari sconfissero rapidamente l'esercito spagnolo. Questa azione gli valse il comando dell'esercito rivoluzionario a Veracuz. Il Congresso di Chilpancingo lo nomin\u00f2 generale di brigata nel 1814, accompagn\u00f2 Morelos a Veracuz e rimase l\u00ec ad operare nella provincia dopo la ritirata del \"caudillo\". I capi locali diedero il comando a Victoria, che ottenne trionfi a \"Tolom\u00e9\" e a \"Puente del Rey\" dove stabil\u00ec il suo quartier generale per un breve periodo.\nNel 1815 ebbe la prima sconfitta. Nel 1816 all'arrivo in Messico del nuovo vicer\u00e9, don Juan Ruiz de Apodaca, Guadalupe Victoria attacc\u00f2 il convoglio che lo portava a Citt\u00e0 del Messico e per poco non riusc\u00ec a cattura lo stesso vicer\u00e9.\nEbbe il controllo della zona di Veracruz fino al 1817, anno nel quale venne sconfitto a Palmilla dallo spagnolo Jos\u00e8 Manuel de Armijo.\nA partire da allora la sua zona di operazioni si ridusse ad una piccola parte della costa a nord del porto di Veracruz e le montagne vicine a Huatusco, dove resistette per un buon periodo. Dovette fuggire, dopo aver rifiutato di consegnarsi alle autorit\u00e0, nascondendosi nella foresta di Veracruz (dove divenne epilettico) fino alla promulgazione del Piano di Iguala di Agust\u00edn de Iturbide nel 1821, inizi\u00f2 pubblicando una relazione sulle vicissitudini degli ultimi quattro anni, alla fine della quale esortava la concordia dei vari capi indipendentisti per pacificare il paese. Si incontr\u00f2 con Iturbide a San Juan del R\u00edo per proporgli che il governo della nuova nazione fosse comandato da un antico rivoluzionario che non era stato catturato; Iturbide, spazientito, inizi\u00f2 a vedere Victoria come un pericolo per i propri piani e non gli concesse nessun posto nella sfilata trionfale a Citt\u00e0 del Messico il 27 settembre 1821, tanto meno considerandolo per una qualche carica istituzionale.\nAl momento della formazione del Primo Impero messicano comandato da Iturbide, Victoria assieme a Miguel Barragan manifestarono le proprie idee repubblicane, venendo cos\u00ec arrestati dalle forze imperiali. Victoria scapp\u00f2 e ritorn\u00f2 a nascondersi nella foresta di Veracruz, nel dicembre del 1822 cedette il comando delle truppe di Veracruz ad Antonio L\u00f3pez de Santa Anna con il quale promulgo il Piano di Casa Mata.\nAl momento della caduta dell'Impero, si impegn\u00f2 a formare una repubblica federale, Victoria venne eletto membro del Triumvirato di governo con Nicol\u00e1s Bravo e Pedro Celestino Negrete che ebbe vita dal 31 marzo 1823 fino al 10 ottobre del 1824, anche se Victoria lavor\u00f2 con loro solo fino a luglio del 1824 visto che prese il comando delle truppe per terminare il bombardamento delle truppe spagnole trinceratesi nella fortezza di San Juan de Ulu\u00e0.\nNegozi\u00f2 un armistizio per far evacuare il porto dagli stranieri. Fu deputato per Durango al Congresso Costituente del 1824, lo stesso che pubblic\u00f2 la prima costituzione scritta del Messico Indipendente e che successivamente l'avrebbe nominato primo presidente il 2 ottobre dello stesso anno.\nIl 10 ottobre 1824 Guadalupe Victoria giur\u00f2 come primo presidente del Messico, con Nicolas Bravo come vicepresidente.\nSin dall'inizio della sua amministrazione dovette affrontare i gravi problemi causati dalla Guerra d'Indipendenza, che aveva lasciato il paese in rovina, con un enorme esercito e con una burocrazia ereditata dal regime coloniale.\nNonostante questo le sue prime opere furono:\nNella politica interna la sua azione fu prevalentemente conciliatrice, cerc\u00f2 di applicare una politica per unire i diversi partiti, per giungere a questo integr\u00f2 nel suo primo gabinetto importanti membri di differenti fazioni. Nonostante questo tutti i conflitti presenti sin dall'era di Iturbide tornarono a galla.\nAffront\u00f2 la contraddizione dell'intolleranza religiosa di fronte alla libert\u00e0 di espressione e di stampa enunciata dalla costituzione.\nMassone, si teneva costantemente in allerta sugli scontri tra le logge massoniche, in particolare tra la \"Loggia Escocesa\" (Loggia di Rito scozzese antico ed accettato, aristocratica) e la \"Loggia Yorquina\" (Loggia di Rito di York, popolare e liberale) che intendevano influire sul governo della nazione, i primi spingevano per un'invasione inglese della nazione e i secondi per un'invasione statunitense; dall'altra parte c'erano gli spagnoli che promossero la ribellione di Joaqu\u00edn Arenas, che fu soffocata e provoc\u00f2 un'ondata d'odio nei confronti degli spagnoli e Victoria pretese di espellere tutti gli spagnoli visto che circolavano voci su una possibile invasione di riconquista spagnola.\nIl 20 dicembre 1827 Victoria firm\u00f2 l'atto di espulsione al quale successe un tentativo di golpe per mano di Manuel Montano che fu sconfitto presso Otumba.\nNel 1818 Manuel G\u00f3mez Pedraza tent\u00f2 di convertire la sconfitta elettorale della \"Loggia Escoscesa\" in una vittoria di pressioni, uso indebito del potere, minacce e ricatti, riuscendo ad essere nominato presidente da alcuni organi locali, per tutta risposta la \"Loggia yorquina\" promosse l'insurrezione popolare conosciuta come Moti della Acordada che obbligarono Pedraza a rinunciare al ministero di guerra e alle sue aspirazioni presidenziale, cos\u00ec il congresso nomin\u00f2 presidente Vicente Guerrero al quale Victoria consegn\u00f2 il potere il 1\u00ba aprile 1829 ritirandosi a Veracruz.\nSuccessivamente fu chiamato occasionalmente per missioni di pace. Dopo di una lunga malattia, mor\u00ec di epilessia il 21 marzo del 1843 nel forte militare di Perote nei pressi di Veracruz.\nIl 25 agosto dello stesso anno il Congresso lo dichiar\u00f2 \"Benemerito della Patria\" il suo nome \u00e8 scritto con lettere d'oro sul Muro d'Onore della Camera dei deputati."}
{"id": "906075", "revid": "108180086", "url": "https://it.wikipedia.org/wiki?curid=906075", "title": "Il segreto di Arianna", "text": "Il segreto di Arianna \u00e8 una miniserie televisiva diretta da Gianni Lepre, in onda il 19 e 20 marzo 2007 su Rai 1.\nTrama.\nArianna Rovere, quarant'anni, \u00e8 stata appena nominata primo dirigente della Squadra Mobile della Polizia di Stato nella citt\u00e0 dell'Aquila. Dopo anni di servizio in giro per l'Italia, \u00e8 contenta di far ritorno nella sua citt\u00e0, da cui manca da circa 18 anni, da quando il suo fidanzato di allora, Giovanni, giovane e brillante commissario di Polizia, era stato assassinato. La morte di una bellissima modella slava, per la quale aveva perso la testa un imprenditore locale, padrone della Landi, un'avviata azienda di tessuti pregiati, la fa incontrare nuovamente con Eugenio De Angelis, ex collega ed amico carissimo del suo fidanzato, attualmente direttore generale della Ditta Landi.\nMa \u00e8 soprattutto l'incontro con Francesca, la figlia diciottenne di De Angelis, a provocarle un turbamento fortissimo. Un'indagine difficile, quella che Arianna si trova a condurre, in collaborazione e talvolta in contrapposizione con il sostituto procuratore Mauro Mancini, 40 anni, bell'uomo, serio, posato, intelligente e integerrimo. La soluzione del caso si intreccer\u00e0 con la scoperta di molti retroscena sconvolgenti della morte, tanti anni prima, di Giovanni. Che altro potrebbe essere accaduto di pi\u00f9 terribile dell'atroce morte del suo uomo a impedirle di tornare nella sua citt\u00e0 per cos\u00ec tanto tempo? Arianna nasconde un segreto."}
{"id": "906076", "revid": "104265", "url": "https://it.wikipedia.org/wiki?curid=906076", "title": "Via Mercatorum", "text": "La via Mercatorum \u00e8 un insieme di sentieri e mulattiere che attraversano alcune zone della bergamasca, percorse dai mercanti nel Medioevo. Collegava la citt\u00e0 di Bergamo con la Val Brembana e la Val Seriana facendole incontrare, per un percorso di circa 40 km fino alla realizzazione nel 1593, con la Serenissima della Via Priula.\nIl percorso.\nIl tracciato della \"via Mercatorum\" partiva a nord della citt\u00e0 di Bergamo, lungo la dorsale che saliva verso la bassa val Seriana, toccando i paesi di Alzano con la sua frazione Nese, e Nembro. \nDa qui la strada saliva da \"Lonno\" a \"Salmezza\", fino a raggiungere il valico di Selvino, proseguendo in quota nel territorio compreso tra Costa Serina, (dove ancora oggi una frazione del comune porta il toponimo di \"Trafficanti\"), Serina e Dossena, per poi scendere sul fondovalle brembano a San Giovanni Bianco, fino ad arrivare a Cornello dei Tasso, per un totale di circa .\nQuesto tracciato evitava la bassa val Brembana a causa del fatto che tra Villa d'Alm\u00e8 e Sedrina, in localit\u00e0 \"Botta\", esisteva una zona a strapiombo sul fiume Brembo che impediva il passaggio a chiunque.\nLa strada si manteneva per gran parte del percorso a un'altezza superiore ai 1000-1200 metri s.l.m., anche per evitare spiacevoli incontri con i briganti che infestavano il fondovalle brembano. Esistevano anche piccole varianti a questo che era considerato il percorso principale: tutte modificavano il punto di inizio della salita, per ricollegarsi tra loro nel fondovalle brembano.\nIn tal senso in documenti risalenti al XVI secolo si attesta l'esistenza di tratti che da Alzano risalivano a Nese fino alle frazioni Burro, Brumano e Monte di Nese; oppure di una via che raggiungeva l'altopiano di Selvino mediante la valle dell'Albina, in territorio di Albino.\nStoria.\nLa strada prende il nome dai commerci che si svilupparono intorno alla citt\u00e0 orobica. Dalla val Brembana e dalla val Seriana si possono infatti prendere molti sentieri, anche percorribili da parte di carri, e raggiungere numerosi passi alpini.\nI primi reperti che attestano l'esistenza di questa strada risalgono al Medioevo (per la precisione al 1248) quando, nel documento \"Statuta Civitatis Bergomi\", si fa menzione di un tracciato, utilizzato anche per fini commerciali, che toccava i comuni di Alzano Superiore e Inferiore e Nembro, risalendo verso l'altopiano di Selvino (\"per viam antiquam de Selvino\").\nMa il documento di maggiore importanza \u00e8 indubbiamente quello, rinvenuto ad Algua, riguardante un atto notarile del 1392.\nIn questo si attesta, per la prima volta, l'esistenza di una \"via dei mercanti\" (\"viam mercadanti\"), nome utilizzato per indicare questa strada dai principali storici a partire dal XIX secolo.\nUn successivo atto notarile (il \"Calcato di Nembro\") del 1445, indica le strade presenti sul territorio di Nembro, indicandone due dirette a Serina, di cui una passante per la frazione Lonno. La manutenzione della via era garantita da tasse nei confronti dei comuni attraversati dal percorso, come attestato da un documento del 1582.\nIl declino cominci\u00f2 al termine del XVI secolo quando la Repubblica di Venezia costru\u00ec la via Priula per migliorare i propri commerci con la Valtellina. La \"via Mercatorum\" per\u00f2 non fu mai totalmente abbandonata, tanto che ancora oggi sono percorribili lunghi tratti di questa strada, a volte addirittura inglobati nella viabilit\u00e0 ordinaria.\nLa via Mercatorum oggi.\nRecentemente le amministrazioni locali hanno attuato una nuova politica, volta alla rivalorizzazione dell'antica via dei mercanti. \nSia in val Seriana sia in val Brembana infatti, nonostante la parziale sovrapposizione con la viabilit\u00e0 moderna, il tracciato \u00e8 ben conservato tanto da mantenere le proprie caratteristiche e da essere spesso utilizzato per il transito pedonale.\nL'intero percorso presenta notevoli itinerari naturalistici, ma permette anche di visitare borghi storici di grande interesse tra cui quello medievale di Cornello dei Tasso, dove ebbe origine la famiglia dei Tasso, progenitori del moderno sistema postale, e che vide tra le proprie fila esponenti di notevole calibro, tra cui Torquato Tasso.\n\u00c8 inoltre possibile visitare, nella frazione di Oneta (San Giovanni Bianco), la casa di Arlecchino."}
{"id": "906081", "revid": "339392", "url": "https://it.wikipedia.org/wiki?curid=906081", "title": "Ponte di Panama", "text": ""}
{"id": "906082", "revid": "22356", "url": "https://it.wikipedia.org/wiki?curid=906082", "title": "Anancus arvernensis", "text": ""}
{"id": "906087", "revid": "1013865", "url": "https://it.wikipedia.org/wiki?curid=906087", "title": "Nibok", "text": "Nibok \u00e8 un distretto di Nauru. Fa parte della circoscrizione elettorale d'Ubenide.\nNibok si trova nella parte occidentale dell'isola, \u00e8 bagnato dall'Oceano Pacifico e confina con i distretti di Uaboe, Anibare, Buada e Denigomodu.\nHa una superficie di 1,36 km\u00b2 e una popolazione di circa 450 abitanti.\nSul suo territorio si trovano alcuni laboratori della Nauru Phosphate Corporation."}
{"id": "906089", "revid": "834", "url": "https://it.wikipedia.org/wiki?curid=906089", "title": "Ferdinando Tambroni", "text": ""}
{"id": "906097", "revid": "1610933", "url": "https://it.wikipedia.org/wiki?curid=906097", "title": "Leopardo nebuloso", "text": ""}
{"id": "906099", "revid": "72396", "url": "https://it.wikipedia.org/wiki?curid=906099", "title": "Joukahinen", "text": "Joukahinen (segnalato anche come Joukahainen) \u00e8 un personaggio della mitologia ugro-finnica e uno dei personaggi del poema \"Kalevala\", si tratta del giovane e vanitoso fratello di Aino, che nel poema compare allorch\u00e9 decide di ingaggiare un duello di magia con V\u00e4in\u00e4m\u00f6inen, quest'ultimo lo sconfigge ed il giovane come prezzo della sconfitta promette in sposa la propria sorella.\nLa ragazza rifiuta il matrimonio con in vecchio vate V\u00e4in\u00e4m\u00f6inen, tanto che si suicida lasciandosi annegare. A seguito di questa tragedia Joukahinen decide di vendicarsi tentando di uccidere V\u00e4in\u00e4m\u00f6inen\nLa gara di magia.\nNel terzo canto del \"Kalevala\", V\u00e4in\u00e4m\u00f6inen nel suo soggiorno a Kaleva divenne un abile mago tanto che le sue gesta iniziarono ad essere cantate e conosciute anche al di fuori della sua terra, fino a Pohjola dove viveva il giovane Joukahinen che ingelosito, giunse alla terra di Kaleva per sfidare il vecchio nonostante i genitori lo avessero sconsigliato, per indurre V\u00e4in\u00e4m\u00f6inen alla sfida, il giovane lo urt\u00f2 con la cavalcatura per poi presentarsi quando richiesto:\nIl vecchio ascolt\u00f2 gli ingenui incantesimi del giovane poi, stizzito, inizi\u00f2 la sua parte che fece tremare l'acqua e la terra, dimostrando tutta la propria abilit\u00e0 nella magia, immobilizzando il suo avversario che scongiur\u00f2 di liberarlo offrendo prima i suoi due archi, poi due barche, due cavalli, poi un elmo d'oro, dei covoni di grano, ed infine sua sorella Aino:\nTornato alla sua citt\u00e0 natale, piangente raccont\u00f2 il fatto alla madre che invece ne fu lieta, mentre la sorella rimase molto scossa e inizi\u00f2 a disperarsi per quella sorte, nonostante questo acconsent\u00ec ad incontrare il promesso sposo, ma una volta visto si strapp\u00f2 la croce regalo di V\u00e4in\u00e4m\u00f6inen e scapp\u00f2 a casa tornando a piangere. Smarritasi nel bosco approda a una spiaggia e si butt\u00f2 in mare nel tentativo di affogarsi, V\u00e4in\u00e4m\u00f6inen la pesca inavvertitamente ma lei guizza via rivelandogli il proprio essere. Vaino sconsolato torn\u00f2 alla propria casa dove sulla tomba la madre gli consigli\u00f2 di prendere sposa a Pohjola.\nL'agguato a V\u00e4in\u00e4m\u00f6inen.\nJoukahinen carico d'odio prepar\u00f2 un agguato a V\u00e4in\u00e4m\u00f6inen diretto a Pohjola, mentre guadava un fiume, il dardo scagliato dal giovane non colp\u00ec l'eroe ma il cavallo che fece cadere il suo cavaliere nella corrente che lo trascin\u00f2 in alto mare a causa anche di una tempesta. Joukahinen gio\u00ec credendo di aver ucciso l'odiato anziano:"}
{"id": "906104", "revid": "14806", "url": "https://it.wikipedia.org/wiki?curid=906104", "title": "Joukahainen", "text": ""}
{"id": "906117", "revid": "6923", "url": "https://it.wikipedia.org/wiki?curid=906117", "title": "Babar", "text": "L'elefante Babar \u00e8 un personaggio immaginario creato dal francese Jean de Brunhoff nel 1931.\nBabar nella letteratura.\nLa prima opera in cui appare \u00e8 \"Il primo libro di Babar\" (in francese \"L'Histoire de Babar\"). La storia \u00e8 basata su una fiaba che la moglie di Brunhoff, Cecile, aveva inventato per i loro figli: vi si narra di un giovane elefante chiamato Babar che lascia la giungla, visita una grande citt\u00e0 e ritorna nella giungla per portare agli altri elefanti il beneficio della civilizzazione. Come in una vera fiaba, il passatempo preferito della famiglia Babar \u00e8 fare pic-nic in riva al lago e ammirare la natura incontaminata. Celeste \u00e8 la moglie, un'elefantessa davvero speciale con una vita piena di avventure da raccontare. Flora, Pom, Alexander e Isabelle sono i quattro figli, ognuno con la propria spiccata personalit\u00e0.\nJean de Brunhoff pubblic\u00f2 altre sei storie prima di morire nel 1937. Suo figlio Laurent de Brunhoff, a sua volta uno scrittore e illustratore, port\u00f2 avanti la serie a partire dal 1946 con \"Babar et le coquin d'Arthur\" e altre storie.\nBabar vive nella citt\u00e0 di Celestopoli (\"C\u00e9lesteville\" nella versione originale).\nInfluenza culturale.\nBabar \u00e8 stato oggetto di oltre mille opere, tra album periodici, libri, documenti e tesi. \u00c8 stato tradotto in 17 lingue ed \u00e8 conosciuto in oltre 150 paesi, nei quali ha venduto pi\u00f9 di otto milioni di libri. Come prodotti derivati, il marchio Babar, multigenerazionale, ha generato pi\u00f9 di 100 titolari di licenza nel mondo, e 500 oggetti (peluche, figurine, giochi di societ\u00e0) con la sua effigie. In Giappone, 15 riviste sono dedicate a Babar.\nI sociologi Ariel Dorfman e Herbert Kohl denunciano nel personaggio di Babar degli aspetti reazionari, antidemocratici, colonialisti, razzisti e sessisti, che si spiegano con la creazione del personaggio nel 1931 (epoca dell'Esposizione coloniale internazionale).\nOpere derivate.\nMusica.\nDischi.\nI seguenti adattamenti del 1957, composti da Maritie e Gilbert Carpentier e interpretati da vari artisti tra i quali Fran\u00e7ois P\u00e9rier e Jean Desailly, hanno ricevuto il Grand Prix du Disque dell'Acad\u00e9mie Charles-Cros.\nUlteriori adattamenti uscirono nel 1970, composti da Antoine Duhamel e narrati e interpretati da Jean-Marc Bory.\nNel 1970 usc\u00ec anche il disco \"L'histoire de Babar\", narrato da Jacques Brel su musica di Francis Poulenc (il testo era di Jean de Brunhoff, l'orchestra dei Concerts Lamoureux era diretta da Jean Laforge).\nCinema.\nSono stati realizzati dapprima tre cortometraggi, poi due lungometraggi, tutti in animazione:\nTelevisione.\nSono state realizzate tre serie televisive d'animazione:"}
{"id": "906141", "revid": "73843", "url": "https://it.wikipedia.org/wiki?curid=906141", "title": "\u015aivaismo", "text": ""}
{"id": "906167", "revid": "33689", "url": "https://it.wikipedia.org/wiki?curid=906167", "title": "Annia Faustina", "text": "Biografia.\nAnnia proveniva da una famiglia di alto lignaggio. Suo padre era Tiberio Claudio Severo Proculo, console per l'anno 200, figlio del console Gneo Claudio Severo Arabiano e di Annia Galeria Aurelia Faustina, a sua volta figlia di dell'imperatore Marco Aurelio e di Faustina Minore. La madre di Faustina era Plauzia Servilla, figlia del console Marco Peduceo Plauzio Quintillo e di Aurelia Fadilla, anche lei figlia di Marco Aurelio e Faustina. Era dunque un membro, forse l'ultimo, della dinastia di Antonino Pio e tutti i suoi parenti erano di ordine senatoriale. Faustina spos\u00f2 Pomponio Basso, console nel 211.\nL'imperatore Eliogabalo aveva sposato in seconde nozze Aquilia Severa, che era una vergine vestale: questo matrimonio, che andava contro la tradizione romana, non diede figli, cos\u00ec l'imperatore divorzi\u00f2 da Aquilia, fece uccidere Basso, proib\u00ec a Faustina di rispettare il lutto e la spos\u00f2, nel luglio 221. Il matrimonio dur\u00f2 poco, perch\u00e9 verso la fine dell'anno Eliogabalo divorzi\u00f2 da Faustina, per sposare in quarte nozze Aquilia Severa; sebbene non sia nota la ragione del divorzio, \u00e8 possibile che la mancanza di eredi abbia giocato la sua parte.\nUno dei crateri d'impatto del pianeta Venere \u00e8 intitolato ad Annia Faustina."}
{"id": "906180", "revid": "729019", "url": "https://it.wikipedia.org/wiki?curid=906180", "title": "Borsa continua nazionale del lavoro", "text": "La Borsa continua nazionale del lavoro (o BCNL), in Italia \u00e8 una rete integrata di strumenti, servizi, informazioni, documentazione per il mercato del lavoro.\nVenne introdotta dall'art. 15 del d.lgs. 10 settembre 2003, n. 276.\nCaratteristiche.\nSi poggia essenzialmente su un portale Internet attraverso il quale raggiungere un efficace incrocio domanda/offerta finalizzato, in coerenza con gli indirizzi comunitari, a favorire la maggior efficienza e trasparenza del mercato del lavoro.\nServizi offerti.\nNella Borsa, i cittadini, i lavoratori, i disoccupati, le persone in cerca di un lavoro, i soggetti autorizzati o accreditati e i datori di lavoro possono decidere di incontrarsi in maniera libera sulla base di servizi liberamente scelti dall'utente.\nGli operatori del mercato del lavoro, siano essi pubblici o privati, accreditati o autorizzati, hanno l'obbligo di conferire alla BCNL i dati acquisiti, in base alle indicazioni rese dai lavoratori.\nStruttura.\nIl portale \u00e8 duddiviso in nodi regionali, gestiti localmente in maniera autonoma a partire da quelle che sono le indicazioni contenute nella legge Biagi stessa.\nGli ambiti in cui si articolano i servizi della BCNL sono quindi divisi in due livelli:\nUn livello nazionale finalizzato:\nUn livello regionale che:"}
{"id": "906205", "revid": "767487", "url": "https://it.wikipedia.org/wiki?curid=906205", "title": "American Dreamz", "text": "American Dreamz \u00e8 un film del 2006 diretto da Paul Weitz e interpretato da Hugh Grant, Dennis Quaid e Mandy Moore.\nAmerican Dreamz \u00e8 una satira acida e corrosiva sull'american way of life, tra reality show e una caricatura del presidente. Il regista ha affermato che ha voluto fare una satira del programma televisivo \"American Idol\" e dell'amministrazione di George W. Bush.\nTrama.\n\"American Dreamz\" \u00e8 il reality show a cui tutti vorrebbero partecipare. Condotta dal cinico Martin Tweed, la trasmissione pi\u00f9 famosa degli USA fa incetta di concorrenti o aspiranti tali, ciascuno con lo stesso sogno: diventare famosi, ad ogni costo.\nDurante l'ultima edizione arrivano in finale un rapper ebreo, una barbie cantante del Sud e un rifugiato iracheno (quest'ultimo introdottosi negli Stati Uniti per compiere una missione suicida). L'improvvisa popolarit\u00e0 come cantante melodico gli vale la finalissima e gli d\u00e0 l'occasione ideale per compiere un attentato.\nAlla trasmissione, per\u00f2, prende parte anche il Presidente degli Stati Uniti in cerca di voti e di consensi perduti. La bomba non mancher\u00e0 di esplodere ma niente andr\u00e0 come previsto, tranne lo spettacolo che deve sempre continuare."}
{"id": "906217", "revid": "124414161", "url": "https://it.wikipedia.org/wiki?curid=906217", "title": "Caterina Amalia di Orange-Nassau", "text": "\u00c8 la maggiore delle tre figlie del re Guglielmo Alessandro dei Paesi Bassi e della regina consorte M\u00e1xima Zorreguieta Cerruti, e la seconda tra i nipoti di Beatrice dei Paesi Bassi e di suo marito Claus van Amsberg. Ha due sorelle minori: Alexia (nata il 26 giugno 2005) e Ariane (nata il 10 aprile 2007).\nBiografia.\nNascita e battesimo.\nLa principessa Catharina-Amalia Beatrix Carmen Victoria \u00e8 nata alle 17:01 del 7 dicembre 2003 al Bronovo Hospital a L'Aia, primogenita dell'allora principe Guglielmo Alessandro e la seconda fra i nipoti dell'allora regina Beatrice dei Paesi Bassi e del principe Claus van Amsberg. Dopo che la sua nascita \u00e8 stata resa pubblica, 101 colpi di cannone a salve sono stati sparati nei quattro angoli del Regno dei Paesi Bassi: Den Helder e L'Aia nei Paesi Bassi, Willemstad nelle Antille Olandesi, e Oranjestad ad Aruba.\nIl 12 giugno 2004 \u00e8 stata battezzata dal reverendo Carel ter Linden nella Grote of Sint-Jacobskerk a L'Aia. I suoi padrini e madrine sono stati suo zio, il principe Constantijn di Orange-Nassau, la principessa ereditaria Vittoria di Svezia, l'allora vicepresidente del Consiglio di Stato dei Paesi Bassi Herman Tjeenk Willink, l'amica di sua madre Samantha Deane, suo zio Mart\u00edn Zorreguieta e l'amico di suo padre Marc ter Haar.\nI nonni materni, Jorge Zorreguieta e Mar\u00eda del Carmen Cerruti Carricart, cui era stato proibito di partecipare alle nozze dei suoi genitori nel 2002 a causa del coinvolgimento di Zorreguieta nel regime del generale Jorge Rafael Videla, erano presenti al suo battesimo, trattandosi di un evento privato piuttosto che di un affare di stato.\nGiovent\u00f9.\nEducazione.\nDal 2007 al 2014 la principessa ha frequentato la scuola primaria pubblica Bloemcampschool a Wassenaar. Ha studiato presso la Christelijk Gymnasium Sorghvliet a L'Aia, dove si \u00e8 diplomata con il massimo dei voti.\nParla fluentemente olandese, inglese e spagnolo. Suona il violino ed ha interesse per la danza classica, l'hockey, il judo e l'equitazione.\nPrimi impegni ufficiali.\nIl 19 giugno 2010, ha fatto da damigella al matrimonio della sua madrina, la Principessa Ereditaria di Svezia con Daniel Westling.\nIncoronazione come Principessa d'Orange.\nLa regina Beatrice ha abdicato al trono olandese il 30 aprile 2013. Quando suo padre \u00e8 salito al trono, la principessa Caterina Amalia \u00e8 diventata la principessa d'Orange come legittimo erede.\nFa parte della nuova generazione in cambiamento: con Vittoria di Svezia, Estelle di Svezia, Ingrid Alexandra di Norvegia, Elisabetta del Belgio e Leonor di Spagna, \u00e8 una delle sei principesse che saranno chiamate a regnare in Europa.\nCaterina Amalia assumer\u00e0 un seggio tra i consiglieri del Consiglio di Stato dei Paesi Bassi dopo aver raggiunto la maggiore et\u00e0.\nTitoli, trattamento e stemma.\nTitoli.\nCon il Decreto Reale del 25 gennaio 2002, n. 41, viene deciso che tutti i figli del principe Guglielmo Alessandro portino il titolo di \"principe (o principessa) dei Paesi Bassi\" e \"principe (o principessa) di Orange-Nassau\"."}
{"id": "906220", "revid": "124915341", "url": "https://it.wikipedia.org/wiki?curid=906220", "title": "Lorenza Indovina", "text": "Biografia.\nVissuta a Milano per alcuni anni, dopo essere nata a Roma, si \u00e8 trasferita definitivamente nella capitale verso la fine degli anni ottanta. Qui si \u00e8 diplomata come attrice all'Accademia Nazionale d'Arte Drammatica \"Silvio D'Amico\" nel 1991 e ha lavorato, per il teatro, il cinema e la televisione.\nNel 1997 \u00e8 stata nominata al David di Donatello come miglior attrice non protagonista nella pellicola drammatica \"La tregua\". Particolarmente apprezzata \u00e8 la sua interpretazione nel film di Gianluca Maria Tavarelli, \"Un amore\", per cui ha avuto diversi riconoscimenti: migliore attrice al Festival di Sulmona, migliore attrice al Festival Mons, miglior attrice al Mirto d'oro, e una nomination come attrice protagonista ai David di Donatello. Inoltre \u00e8 stata premiata come migliore attrice esordiente alle Grolle d'oro a Saint-Vincent per \"Almost Blue\".\nAttiva soprattutto in ruoli brillanti, la si ricorda particolarmente accanto al comico Antonio Albanese, da lei affiancato nelle pellicole \"La fame e la sete\" (1999), diretto dallo stesso Albanese, e \"Qualunquemente\" (2011) di Giulio Manfredonia.\nNel 2006 \u00e8 interprete, insieme a Giulio Scarpati, dello spettacolo teatrale \"Una storia d'amore\", trasposizione della regista Nora Venturini della pi\u00e8ce di Fran\u00e7ois Nocher, che racconta la straordinaria storia d'amore che leg\u00f2 per circa sei anni Anton \u010cechov e Ol'ga Knipper.\nNel 2008, \u00e8 stata protagonista del film \"In nome del figlio.\"\nNel 2014 interpreta il ruolo del Pubblico ministero Tiziana Siciliano nel film verit\u00e0 \"L'infiltrato - Operazione clinica degli orrori\". Nel 2018 partecipa alla seconda stagione della serie TV \"\u00c8 arrivata la felicit\u00e0\".\nVita privata.\nFiglia del regista cinematografico palermitano Franco Indovina, a 6 anni rimase orfana del padre, morto in un incidente aereo vicino a Palermo. Dal 17 settembre 2005 \u00e8 sposata con lo scrittore Niccol\u00f2 Ammaniti."}
{"id": "906229", "revid": "226458", "url": "https://it.wikipedia.org/wiki?curid=906229", "title": "Sistema APUD", "text": "Il sistema APUD (\"Amine Precursor Uptake and Decarboxylation\") \u00e8 composto da cellule chiare endocrine non appartenenti a un sistema ghiandolare. Esso \u00e8 costituito da innumerevoli cellule, definite cromaffini, localizzate in tutto l'apparato digerente (\u00e8 stato calcolato che se fossero localizzate in un organo esso avrebbe all'incirca le dimensioni di un'arancia) i cui ormoni mediano funzioni quali l'acidit\u00e0 gastrica, la motilit\u00e0, lo svuotamento della colecisti. Altre cellule endocrine si trovano nei polmoni, dove regolano le secrezioni; se ne trovano anche nella prostata e in altri organi che non sono endocrini.\nRecentemente si \u00e8 cominciato a parlare di sistema neuroendocrino, intendendo la stretta relazione tra ormoni e cellule nervose, le quali infatti grazie alle terminazioni nervose sono in grado di determinare la liberazione di ormoni, come accade ad esempio nella zona midollare del surrene con la liberazione di amine biogene: dopamina, adrenalina e noradrenalina.\nSinora sono state classificate fra le cellule APUD oltre 40 tipi di cellule che deriverebbero embriologicamente dall'ectoblasto, programmate come cellule neuroendocrine. Attualmente vi sono dati sperimentali che evidenziano l'origine embriologica di molte cellule APUD:\nPearse considera l'insieme delle cellule APUD come una 3\u00b0 componente del sistema nervoso, dotata di attivit\u00e0 lenta ma pi\u00f9 duratura rispetto ai neuroni viscerali. Il loro secreto (trasmettitori) agisce sulle cellule adiacenti e su cellule distanti. Quindi le cellule APUD avrebbero una funzione di coordinamento tra i sistemi nervoso ed endocrino. "}
{"id": "906243", "revid": "104265", "url": "https://it.wikipedia.org/wiki?curid=906243", "title": "Web Feature Service", "text": "L'Interfaccia Standard OGC Web Feature Service (WFS) permette la richiesta e l'importazione da parte di un client di oggetti geografici attraverso il Web, usando chiamate indipendenti dalla piattaforma.\nGli oggetti geografici possono essere definiti come il 'codice sorgente' dietro una mappa, dove una interfaccia WMS o un portale geografico come Google Maps restituisce solo un'immagine che non pu\u00f2 essere modificata o analizzata spazialmente.\nLa codifica standard \u00e8 il GML, basata su XML, ma anche altri formati quali lo Shapefile possono essere usati per il trasporto delle informazioni.\nAll'inizio del 2006 i membri dell'OGC hanno approvato il OpenGIS \"GML Simple Features Profile\" . Questo profilo \u00e8 mirato ad accrescere l'interoperabilit\u00e0 tra server WFS e a facilitare l'implementazione di questi standard.\nI membri dell'OGC definiscono e mantengono le specifiche WFS. Esistono numerose implementazioni, commerciali ed Open Source, dell'interfaccia standard WFS, inclusa un'implementazione di riferimento chiamata GeoServer Open Source WFS. Una lista di queste implementazioni si trova presso la OGC Implementing Products page.\nDescrizione.\nLe specifiche WFS definiscono le interfacce per descrivere le operazioni di manipolazioni di dati per oggetti geografici. Le operazioni di manipolazione dei dati includono:\nUn servizio WFS di base garantisce la selezione e l'importazione di oggetti; un servizio WFS transazionale (WFS-T) permette anche la creazione, la cancellazione e la modifica/aggiornamento degli oggetti.\nUn servizio WFS descrive operazioni di ricerca e di trasformazione del dato. La richiesta viene generata dal client e inviata al server WFS via HTTP. Il server esegue la richiesta. Le specifiche WFS usano HTTP come una piattaforma computazionale molto diffusa, ma questo non \u00e8 un requisito obbligatorio.\nEsistono due codifiche definite per le operazioni WFS:\nDati.\nI dati che transitano tra il Web Feature Server e il client sono codificati in Geography Markup Language (GML). GML abitualmente \u00e8 usato per comunicare dati geospaziali, ma gestisce anche altri tipi di dato.\nGML.\nGML esprime i dati degli oggetti geografici. Lo standard GML attualmente \u00e8 alla versione 2.0 ed \u00e8 definito dalle specifiche WFS 1.0. Questo standard copre attualmente:\nLa versione 3.0, in via di rilascio, includer\u00e0 la topologia (relazioni tra gli oggetti della mappa)."}
{"id": "906244", "revid": "1591878", "url": "https://it.wikipedia.org/wiki?curid=906244", "title": "Pavia", "text": "Pavia (IPA: , ; in dialetto pavese) \u00e8 un comune italiano di abitanti, capoluogo della provincia omonima in Lombardia.\nPosta lungo la Via Francigena e sulle rive del fiume Ticino, poco a nord dalla confluenza di quest'ultimo nel Po, la citt\u00e0 affonda le sue origini all'epoca delle trib\u00f9 galliche; successivamente divenne \"municipium\" romano con il nome di \"Ticinum\". Nel Medioevo fu (insieme a Ravenna e Verona) una delle sedi regie del regno Ostrogoto, fu capitale per due secoli del Regno longobardo e poi, dal 774 al 1024, capitale del Regno Italico, mentre dal 1365 al 1413 ospit\u00f2 la corte viscontea e dal 1361 \u00e8 sede di un'universit\u00e0.\nLe origini antiche e un passato storico di rilievo hanno lasciato in eredit\u00e0 a Pavia un ragguardevole patrimonio artistico: fra le principali attrazioni turistiche della citt\u00e0, annoverata tra le citt\u00e0 d'arte della pianura padana, si possono ricordare il Castello Visconteo, la basilica di San Pietro in Ciel d'Oro, i Musei Civici, la Pinacoteca Malaspina, il Duomo, la basilica di San Michele Maggiore e il Ponte coperto. La citt\u00e0 \u00e8 inoltre il capoluogo di una provincia dedita soprattutto all'agricoltura, in particolare a viticoltura, risicoltura e cerealicoltura, mentre molto pi\u00f9 contenuto \u00e8 il peso del settore industriale. Pavia \u00e8 inserita nel parco del Ticino e all'interno dei confini comunali si trovano alcuni boschi (bosco Negri e bosco Grande) testimoni della grande foresta planiziale che un tempo ricopriva la Pianura Padana.\nGeografia fisica.\nTerritorio.\nPavia poggia su un terreno di origine fluvio-glaciale, formato da depositi alluvionali risalenti al Pleistocene con alternanze variamente frequenti, sia in senso orizzontale, sia orizzontale, di tipi litologici permeabili (ghiaie e sabbie) e impermeabili (limi e argille), ci\u00f2 che rende possibile la formazione di numerose falde idriche e assicura alla zona un rifornimento idrico molto elevato.\nLa citt\u00e0 occupa un'area di 62,86\u00a0km\u00b2 a occidente della Lombardia, situata lungo la cosiddetta \"fascia delle risorgive\", laddove vi \u00e8 l'incontro, nel sottosuolo, tra strati geologici a differente permeabilit\u00e0, aspetto che permette alle acque profonde di riaffiorare in superficie.\nPavia sorge sul ciglio del potente ripiano diluvionale che si stende fra il Ticino e l\u2019Olona, a poca distanza dalla confluenza del Ticino con il Po. Tale ripiano risulta profondamente inciso da altri corsi d\u2019acqua minori. Il ripiano diluvionale su cui posa Pavia appare inciso, in corrispondenza dell\u2019aggregato urbano, da due profondi solchi dovuti all\u2019azione erosiva di due fiumane postglaciali, rappresentate oggi dal Navigliaccio (che scorre nel letto anticamente occupato dalla Calvenza) e dalla Vernavola. I due valloni tendono a convergere proprio alle spalle del sito cittadino, cos\u00ec che la Pavia primitiva veniva a trovarsi su un tronco o moncone di terrazzo pressoch\u00e9 isolato e difficilmente raggiungibile, di forma quasi triangolare, che aveva il Ticino a sud, la Calvenza e poi il Navigliaccio a nord-ovest e la Vernavola a nord-est. Da un punto di vista altimetrico, la citt\u00e0 presenta varie altezze. Il punto pi\u00f9 alto si trova nella zona del castello Visconteo, circa 80 metri sul livello del mare, per poi lentamente declinare. Da quota 80 metri, si passa a 77 metri in circa 500 metri. A valle di piazza Vittoria, presso la quale si incrociavano il cardo e il decumano della citt\u00e0 romana, la pendenza si accentua, fino ad arrivare a poco meno di 60 metri sul livello del mare nei pressi del ponte Coperto.\nClima.\nPavia gode di un clima continentale umido con sensibili escursioni termiche giornaliere e annuali. D'inverno il clima \u00e8 rigido e umido con formazione di nebbie al suolo dovute sia alla presenza di numerose rogge e canali - e il fiume Ticino - sia alla scarsa ventilazione. Non sono rari gli episodi nevosi che avvengono in occasione di ondate di freddo o a causa della formazione di un cuscinetto d'aria fredda e stagnante al suolo (inversione termica). L'autunno e la primavera sono le stagioni pi\u00f9 piovose mentre l'estate \u00e8 calda e afosa con frequenti e improvvisi temporali che rinfrescano rapidamente - seppure per breve durata - l'aria.\nLa temperatura massima media si registra in luglio con 29,8\u00a0\u00b0C, quella pi\u00f9 bassa in gennaio con -2,0\u00a0\u00b0C. Il mese pi\u00f9 piovoso risulta essere ottobre con 88\u00a0mm di pioggia; quello meno luglio con 48\u00a0mm. Le precipitazioni medie annue si aggirano tra i 750 e gli 800\u00a0mm, mediamente distribuite in 81 giorni.\nOrigini del nome.\nIn et\u00e0 romana Pavia era chiamata \"Ticinum\", e cominci\u00f2 a essere chiamata \"Papia\" solo in et\u00e0 longobarda. Il toponimo \"Papia\", da cui deriva il nome moderno della citt\u00e0, proviene forse da un nome di \"gens\" romana, forse \"Papilia\", e vorrebbe dunque dire \"\"terra della gens Papilia\". Qualcuno ritiene che derivi invece dal greco \"Pap\u00ecas\" (\"custode del palazzo\"\"), nome che sarebbe stato dato da soldati bizantini venuti a combattere i Goti con riferimento a un palazzo Reale di Teodorico, ma \u00e8 ipotesi poco probabile. In realt\u00e0 l'origine del toponimo \"Papia\" resta ancora un mistero. \"Ticinum\" deriva invece dal fiume Ticino, chiamato \"Ticinus\" dai Romani, nome di origine prelatina e di etimologia incerta.\nStoria.\nEpoca romana.\nIl primo insediamento nell'area di Pavia si deve ad antiche popolazioni della Gallia transpadana, forse i Levi, i Marici o gli Insubri. La citt\u00e0 fu fondata dai Romani, a cui si deve la pianta della citt\u00e0, rimasta intatta (insieme alla rete fognaria) fino a oggi, a \"castrum\" (accampamento militare) romano; la citt\u00e0 aveva il nome di \"Ticinum\" e fu elevata a \"municipium\" nell'89 a.C. Nell\u2019inverno del 9 a.C. l\u2019imperatore Augusto e la sua consorte Livia si spinsero fino a \"Ticinum\" (Pavia) per incontrare il figlio di Livia, Tiberio, reduce dalle campagne di Dalmazia e Pannonia. Qui li raggiunse la drammatica notizia del gravissimo incidente accaduto a Druso, secondo figlio di Livia, mentre conduceva le operazioni militari sul fronte renano. Inviato in tutta fretta dall\u2019imperatore, Tiberio con un viaggio memorabile per celerit\u00e0 (200 miglia in un giorno e una notte, attraverso le Alpi, fino all\u2019accampamento estivo d\u2019oltre Reno, che fu poi chiamato \"Castra Scelerata\") riusc\u00ec a raccogliere l\u2019ultimo sospiro del fratello; ne cur\u00f2 poi il trasporto a Pavia precedendolo sempre a piedi, e di qui con l\u2019imperatore segu\u00ec il funebre viaggio fino a Roma. \nNel 271 si combatt\u00e9 la prima delle battaglie che coinvolsero la citt\u00e0 o le sue immediate vicinanze (Battaglia di Pavia). L\u2019imperatore romano Aureliano sconfisse definitivamente gli Alemanni che dopo una serie di vittorie stavano fuggendo lungo la via Emilia dopo la sconfitta subita nella battaglia di Fano. La vittoria di Aureliano fu completa, con l'intero esercito alemanno distrutto e il bottino delle loro incursioni recuperato.\nA partire da Aureliano, fino a Costantino I, fu anche sede di un'importante zecca, battendo moneta sia durante il periodo degli Imperatori illirici, sia durante la tetrarchia e la successiva guerra civile. \"Ticinum\" era il punto di arrivo di un'importante strada romana proveniente dalle Gallie e, grazie al porto sul Ticino, era uno snodo fondamentale nelle comunicazioni fluviali tra l'Adriatico e il lago Maggiore. La citt\u00e0, gi\u00e0 sede di importanti alloggiamenti militari, nel IV secolo d.C. crebbe d'importanza e divenne anche sede di una fabbrica statale di archi. \nSempre nel IV secolo d.C. cominci\u00f2 ad affermarsi (secondo la tradizione grazie alla predicazione di San Siro) il cristianesimo, e sorsero le prime chiese, come quella dei Santi Gervasio e Protasio o quella di Santi Nazario e Celso, fondata dal terzo vescovo di Pavia, Evenzio, tra il 381 e il 397. Sempre in citt\u00e0 crebbe San Martino, che, seguendo il padre, un ufficiale romano trasferito intorno al 325 d.C. con il suo reparto dalla Pannonia a Pavia, e qui fu educato. Nel 350 l\u2019usurpatore gallico Magnezio, disceso in Italia, si scontr\u00f2 a sua volta con le forze di Costanzo II a Pavia, riportando una parziale vittoria prima che gli insuccessi in Pannonia segnassero in maniera irreversibile il declino delle sue fortune. Nonostante gli insuccessi militari, Magnezio riusc\u00ec infine a sconfiggere nuovamente Costanzo II a Pavia nel 352.\nStilicone (tra 406 e 407), nelle operazioni militari contro Alarico, trasfer\u00ec a Pavia parte dell'esercito, evidenziando il cambiamento di ruolo assunto da Ticinum, da centro subalterno a Milano a palcoscenico principale dell'Italia settentrionale. Il 476 d.C. segna una data epocale per la citt\u00e0 e non solo. Oreste, incalzato dalla ribellione di Odoacre, vi si rifugi\u00f2, poich\u00e9 confidava nelle possenti fortificazioni della citt\u00e0, ma Pavia fu assediata e conquistata, segnando, con la morte di Oreste e la deposizione del figlio Romolo Augustolo, la fine dell'impero romano d\u2019Occidente.\nEpoca medievale.\nDurante le lotte tra Teodorico e Odoacre per il controllo dell'Italia, il primo, nell'inverno tra il 489 e il 490, si rinchiuse in Pavia, dove fu assediato da Tufa. Nei primi mesi del 490, grazie all'arrivo di soccorsi inviati dai Visigoti, Teodorico pot\u00e9 rompere l'assedio.Verosimilmente, anche grazie ai rapporti che si instaurarono durante l\u2019assedio tra la citt\u00e0, e in particolare il suo vescovo Epifanio, e Teodorico e data anche la posizione ben difendibile di Pavia, collegata inoltre a Ravenna e all\u2019Adriatico tramite le vie d\u2019acqua, spinsero il sovrano ostrogoto a creare in citt\u00e0 un palazzo Reale, facendo divenire cos\u00ec la citt\u00e0, insieme con Ravenna e Verona, una delle tre sedi del regno. Nel primo trentennio del VI secolo in citt\u00e0 sono infatti documentati parecchi interventi edilizi promossi dalla monarchia ostrogota relativi al palazzo Regio, alle mura, alle terme e all\u2019an\ufb01teatro. Nel 538 i bizantini assediarono Pavia, dove si era rinchiuso re Vitige, ma l'assedio fall\u00ec. Dal 540 la citt\u00e0 divenne la sede della corte e del tesoro reale e qui furono eletti i re Ildibado, Erarico e Totila. Nel difficile biennio 552-553 Pavia si distinse come il pi\u00f9 importante centro militare del regno ostrogoto: qui fu eletto l\u2019ultimo re goto Teia e Pavia fu l\u2019ultima citt\u00e0 gota a cadere nelle mani dei bizantini.\nVenne conquistata dai Longobardi nel 572 che ne fecero la capitale del loro regno, con il nome di \"Papia\", da cui il nome moderno.Le principali conseguenze che il ruolo di capitale port\u00f2 a Pavia, ovvero le \u201cspeci\ufb01cit\u00e0\u201d della capitale rispetto alle altre citt\u00e0 del regno, furono in particolare la residenza del re in citt\u00e0 e il funzionamento del palazzo Regio. Il ruolo di capitale comportava la convocazione annuale delle assemblee degli exercitales longobardi, durante le quali furono promulgate nel 643 l\u2019editto di Rotari e, successivamente, le altre leggi longobarde. Diversamente dai re franchi, quelli longobardi avevano residenza fissa nel palazzo Reale: ci\u00f2 rafforzava l\u2019autorit\u00e0 regia dato che ogni anno, intorno al primo marzo, presso il palazzo, si teneva una grande assemblea dove venivano emanate le leggi e venivano dibattute le grandi questioni del regno. Tuttavia si trattava anche di un momento molto delicato, dato che, come pi\u00f9 volte si verific\u00f2, se una fazione avversa al sovrano riusciva a occupare il palazzo e il tesoro regio, di fatto poteva impadronirsi del regno: per i longobardi l\u2019autorit\u00e0 del sovrano poteva essere esercitata solo se egli aveva il pieno controllo del palazzo. La residenza in citt\u00e0 delle \u00e9lite aristocratiche del regno contribuiva a fare di Pavia, non solo il centro urbano principale, ma anche il punto di riferimento per l\u2019intera popolazione del regno. La residenza regia a Pavia influenz\u00f2 molto anche le vicende della sede episcopale della capitale, che, fino dalla sua fondazione, nel IV secolo, era sottoposta all\u2019autorit\u00e0 della metropoli milanese. La dipendenza del vescovo di Pavia da quello di Milano and\u00f2 in crisi all\u2019arrivo dei Longobardi. Infatti, tra la \ufb01ne del VII e l\u2019inizio dell\u2019VIII secolo, il vescovo di Pavia, come presule di una citt\u00e0 capitale di regno, fu sottoposto direttamente alla sede romana e reso autonomo dall\u2019autorit\u00e0 del metropolita milanese (tale \u201cindipendenza\u201d dur\u00f2 fino all\u2019et\u00e0 moderna). La citt\u00e0 conobbe profondi cambiamenti nella topogra\ufb01a urbana, come l\u2019abbandono del foro di et\u00e0 classica e la creazione di nuovi edi\ufb01ci di culto cristiani. Il principale fenomeno che invest\u00ec la topogra\ufb01a urbana di Pavia in et\u00e0 longobarda consistette nella fondazione di edi\ufb01ci ecclesiastici. Fino alla met\u00e0 del VI secolo sono attestate solo due chiese cristiane in citt\u00e0, mentre, tra il 569 e il 774, furono fondate almeno 21 tra chiese e monasteri. Otto sono fondazioni regie, 4 aristocratiche e 1 sola episcopale. Determinante fu la creazione di edi\ufb01ci ecclesiastici da parte dei sovrani: la fondazione di una chiesa, spesso destinata alla sepoltura del fondatore, divenne infatti dal VII secolo l\u2019atto principale con cui la monarchia longobarda dimostr\u00f2 la propria appartenenza e adesione al mondo cristiano. Il regno longobardo dur\u00f2 per due secoli, fino al 774, quando venne conquistata da Carlo Magno. \nPavia rimase capitale del Regno d'Italia anche durante il periodo carolingio e ottoniano : nella chiesa di San Michele Maggiore a Pavia, Berengario del Friuli e i suoi successori fino a Berengario II e Adalberto II, furono incoronati Re d'Italia.\nLa citt\u00e0 era la sede del palazzo Reale, del massimo tribunale del regno e della principale zecca regia fino al 1024. Inoltre, il 25 maggio dell'anno 825 l'imperatore Lotario I con il capitolare di Corteolona fond\u00f2 presso il palazzo Reale la \"Schola Papiense\", scuola di diritto, di retorica e arti liberali, alla quale dovevano recarsi tutti gli studenti di Milano, Brescia, Lodi, Bergamo, Novara, Vercelli, Tortona, Acqui, Genova, Asti e Como. \nDurante il periodo ottoniano Pavia godette di un periodo di benessere e sviluppo. L\u2019antica capitale longobarda si distinse dalle altre citt\u00e0 della pianura padana per la sua fondamentale funzione di crocevia di importanti commerci, sia di derrate alimentari sia di oggetti di lusso. I traffici commerciali vennero favoriti soprattutto dalle vie d\u2019acqua utilizzate dall\u2019imperatore per i suoi spostamenti: dal Ticino si raggiungeva facilmente il Po, asse diretto con il mare Adriatico e i traffici marittimi. Inoltre, con l\u2019avvento degli Ottoni (Ottone I si spos\u00f2 a Pavia con Adelaide di Borgogna nel 951 e la coppia risiedette a lungo, in diversi periodi, in citt\u00e0), Milano perse nuovamente importanza a favore di Pavia, la cui preminenza venne sancita, tra l\u2019altro, dalle coniazioni della zecca pavese. L'importanza della citt\u00e0 in quei secoli \u00e8 evidenziata anche dal resoconto del geografo arabo Ibr\u0101h\u012bm al-Turtu\u0161i, che viaggi\u00f2 nell\u2019Europa centro-occidentale tra il 960 e il 965 e visit\u00f2 Verona, Rocca di Garda e Pavia, da lui definita la principale citt\u00e0 della Longobardia, popolosissima, ricca di mercanti e, come Verona, interamente edificata, a differenza di altri centri della regione, in pietra, mattone e calce. \nDurante le guerre tra l'imperatore tedesco Federico Barbarossa (che venne incoronato re d\u2019Italia nella basilica di San Michele Maggiore nel 1155) e i comuni della Lega Lombarda, Pavia (con Como) fu fedele all'esercito imperiale. Nel complesso, il Barbarossa risiedette a Pavia per 13 anni in diversi periodi. Numerose furono quindi anche le soste dell'intera corte imperiale nell'antica capitale altomedievale. La lunga residenza dell'imperatore e del suo entourage a Pavia fu caratterizzata da una serie di richiami espliciti al ruolo e alla memoria della citt\u00e0 nel passato, connotando la seconda met\u00e0 del XII secolo come un vero e proprio revival dei fasti della capitale del regno. Federico rilasci\u00f2 anche molti diplomi ai ricchi monasteri regi pavesi, utili alleati nel controllo del territorio e nella politica ecclesiastica dell'imperatore. Inoltre, con il decreto imperiale dell\u20198 agosto 1164, il Barbarossa elimin\u00f2 completamente ogni autorit\u00e0 palatina dal governo cittadino e riconobbe alla cittadinanza il diritto alla libera elezione dei consoli con la sola clausola che costoro giurassero e facessero giurare al popolo fedelt\u00e0 all\u2019Impero e ricevessero dall\u2019Imperatore l\u2019investitura e la conferma della carica. L\u2019imperatore concedette inoltre a Pavia il dominio su un vasto distretto che, nel diploma del 1164, abbracciava non soltanto la Lomellina e l\u2019Oltrep\u00f2 attuale, con le terre tra Pavia e Milano, ma anche una grande parte del territorio Tortonese. \nFederico II entr\u00f2 per la prima volta in Pavia nel 1212 e il suo ingresso in citt\u00e0 fu celebrato trionfalmente. Come era gi\u00e0 accaduto con Federico I, la permanenza dello Svevo in citt\u00e0 signific\u00f2 la ripresa di antiche tradizioni regie proprie della capitale altomedievale. Il sovrano, come di consuetudine, rilasci\u00f2 diplomi a enti ecclesiastici locali e soggiorn\u00f2 nel palazzo presso il monastero di S. Salvatore.\nPavia appoggi\u00f2 Federico II contro la seconda Lega Lombarda, e le sue forze parteciparono alla battaglia di Cortenuova, all'assedio di Parma e a numerose altre operazioni militari, ottenendo nel 1212 a Casei Gerola una grande vittoria sui milanesi e i loro alleati. Nel 1219 Federico II conferm\u00f2 ancora una volta quanto l\u2019avo aveva concesso a Pavia per la fedelt\u00e0 dimostrata nel sostenere le ragioni dell\u2019Impero sul campo di battaglia. Inoltre Federico II concesse al comune maggiori autonomia nell'autogoverno cittadino, nella potest\u00e0 giurisdizionale e nella capacit\u00e0 impositiva.\nConquistata, dopo un lungo assedio, dai Visconti nel 1359, divenne la sede della corte di Galeazzo II prima e di Gian Galeazzo poi. Sotto la dinastia milanese, l\u2019importanza di Pavia \u00e8 evidenziata dalla creazione della contea di Pavia (1396) destinata al primogenito, la fondazione dell'universit\u00e0, dell'immenso parco Visconteo la duplicazione della capitale e delle sedi della corte (Milano e Pavia), la fondazione della Certosa come pantheon dinastico e l\u2019istituzione di una struttura burocratica e camerale che raddoppiava le istituzioni milanesi (solo nel Quattrocento sforzesco questa dualit\u00e0 fu superata, ma a Pavia restarono archivi, biblioteca, reliquie e strutture residenziali cortigiane). La duplice sede della corte tra Milano e Pavia, attribuiva a quest\u2019ultima un ruolo distinto, una identit\u00e0 forte e prestigiosa all\u2019interno del dominio e rispetto alle altre citt\u00e0, a scapito della centralit\u00e0 milanese. Sotto i Visconti prima e gli Sforza poi, la trasformazione della citt\u00e0, del territorio e della societ\u00e0 urbana ebbe qualcosa di grandioso: dal 1359 al 1402, Pavia (una citt\u00e0 gi\u00e0 piuttosto ricca e prosperosa nonostante la crisi del secolo) fece notevoli passi avanti sotto l\u2019ombra dei principi, accelerando la trasformazione delle sue istituzioni, delle gerarchie sociali, dell\u2019ambiente culturale, dell\u2019aspetto monumentale e della \"forma urbis\". Oltre agli edi\ufb01ci propriamente ducali, in citt\u00e0, furono fondati i monasteri dell'Annunciata e di Santa Chiara la Reale, fu costruita la piazza grande (l'attuale Piazza Vittoria), e furono ridisegnate le strade centrali (Strada Nuova). Furono completate alcune fabbriche gotiche, come la chiesa di San Francesco, il Carmine e San Tommaso, con il contributo di architetti viscontei, e furono aperti cantieri che contribuirono al rinnovamento del linguaggio architettonico urbano. Al tempo di Gian Galeazzo \ufb01orivano nuove residenze nobiliari per i membri della dinastia e per i cortigiani, come la grande casa di Azzone Visconti, la Corte nuova di Bianca di Savoia, il palazzo della contessa di Virt\u00f9, i palazzi di segretari e magistrati come Pasquino Capelli, di Nicol\u00f2 Diversi, Francesco Barbavara e Nicol\u00f2 Spinelli. I Visconti e Sforza chiamarono ad insegnare a Pavia famosi professori, come il giurista Baldo degli Ubaldi, Lorenzo Valla o Giasone del Maino.\nNel 1387 si instaur\u00f2 in citt\u00e0 la prima comunit\u00e0 ebraica che, durante il periodo sforzesco, crebbe e prosper\u00f2, tanto che visse e mor\u00ec a Pavia il grande studioso e talmudista Joseph Colon.\nEpoca moderna.\nOccupata dai francesi nel 1499, nel 1512 nella battaglia di Pavia, sotto il comando di Matteo Schiner, i fanti svizzeri e veneziani scacciarono dalla citt\u00e0 la guarnigione francese e saccheggiarono Pavia. Tornata sotto il controllo sforzesco, nel 1522 fu assediata da Odet de Foix, conte di Lautrec. Nonostante la situazione di Pavia fosse disperata, dato che le fortificazioni erano state danneggiate dai precedenti assedi e gran parte della guarnigione imperiale aveva dovuto lasciare Pavia per soccorrere Milano, anch'essa assediata dai francesi, l'assedio fall\u00ec. La forte resistenza opposta dai cittadini armi, che avevano riformato la milizia urbana, e della guarnigione imperiale, legata all'arrivo di rinforzi asburgici, costrinse i francesi a fuggire.\nNel Cinquecento, famosa \u00e8 la battaglia di Pavia, combattuta il 24 febbraio 1525 tra i Francesi e gli Imperiali spagnoli. Venne vinta da questi ultimi, perch\u00e9 il capitano di ventura forlivese Cesare Hercolani, ferendo il cavallo del re Francesco I di Francia, ne permise la cattura, meritandosi il soprannome di vincitore di Pavia e la gratitudine dell'imperatore spagnolo Carlo V d'Asburgo. Legata a questa vicenda \u00e8 la storia della zuppa alla pavese, semplice zuppa con pane secco, uova, formaggio e burro, cucinata da una contadina al re appena fatto prigioniero, riguardo alla quale si racconta che al re piacque cos\u00ec tanto da farla inserire nel men\u00f9 di corte con il nome di \"soupe \u00e0 la pavoise\". A partire dalla seconda met\u00e0 del XVI secolo divenne fiorente in citt\u00e0 la produzione di maiolica, che port\u00f2 Pavia a essere, fino al Settecento, uno dei principali centri di produzione di tali manufatti nell'Italia settentrionale.\nNel 1655 il principe Tommaso Francesco di Savoia attacc\u00f2 Pavia con un'armata di 20.000/25.000 soldati francesi, piemontesi e del duca di Modena, mentre la citt\u00e0 era difesa da Galeazzo Trotti che disponeva solo di 3.000 fanti spagnoli, circa 900 cavalieri spagnoli e di alcune migliaia di uomini della milizia urbana. Tuttavia, Tommaso Francesco di Savoia non riusc\u00ec a conquistare Pavia e dovette ritirarsi dopo un assedio durato 52 giorni.\nNel 1706, dopo un breve assedio, fu occupata dagli austriaci, che mantennero il controllo della citt\u00e0 fino al 1796, nonostante, durante le guerre di Successione Polacca prima e Austriaca poi, Pavia fu occupata nel 1733 dai francesi, nel 1743 da francesi e spagnoli, per essere poi ripresa definitivamente nel 1746 dagli austriaci. Nella seconda met\u00e0 del Settecento, per impuls\u00f2 sia di Maria Teresa, sia di Giuseppe II l\u2019universit\u00e0 conobbe un grande sviluppo, furono chiamati docenti di grande fama, come Alessandro Volta, Lazzaro Spallanzani, Antonio Scarpa, Giuseppe Frank, Giovanni Antonio Scopoli, Samuel-Auguste Tissot e Lorenzo Mascheroni e l\u2019ateneo divenne uno dei principali d\u2019Europa. Inoltre a Pavia, nel 1777, si laure\u00f2 Maria Pellegrina Amoretti, la prima donna laureata in Giurisprudenza d'Italia. \nNel maggio 1796 Napoleone pun\u00ec la citt\u00e0 per un'insurrezione contro le forze francesi condannandola ad un saccheggio di tre giorni. Tuttavia, ben presto, Napoleone decise di sfruttare l'Universit\u00e0, le biblioteche e le competenze presenti in citt\u00e0, creando la Scuola Militare per Ufficiali di Fanteria e, nel 1803, la Scuola d'Artiglieria, con annessa fonderia di cannoni in bronzo. Anche l'universit\u00e0 attravers\u00f2 un periodo felice, l'et\u00e0 napoleonica vide infatti gli insegnamenti di Vincenzo Monti e di Ugo Foscolo sulla cattedra di eloquenza, di Gian Domenico Romagnosi di diritto civile e di Vincenzo Brunacci di matematica.\nEpoca contemporanea.\nNel 1814 torn\u00f2 sotto gli austriaci. Nel 1818 furono portati a termine i lavori del Naviglio Pavese, il canale, concepito come via d'acqua tra Milano, Pavia ed il Ticino e come canale irriguo, contribu\u00ec allo sviluppo della citt\u00e0, tanto che gi\u00e0 pochi anni dopo la sua realizzazione, nel 1821, alle spalle del castello sorse Borgo Calvenzano, una lunga serie di edifici porticati dove si trovavano magazzini, osterie, uffici spedizionieri e doganali, alberghi, stalle, tutto in supporto della navigazione interna. Nel 1820 cominciarono a operare nella darsena di Pavia i primi piroscafi a vapore e, tra il 1854 ed il 1859, il Loyd Austriaco organizz\u00f2 una regolare linea di navigazione, sempre tramite piroscafi a vapore, tra Pavia, Venezia e Trieste. Pavia divenne nel 1859 parte del Regno di Sardegna (futuro Regno d'Italia) insieme con il resto della Lombardia. Nell\u2019Ottocento, l\u2019universit\u00e0 conobbe una forte crescita nel numero degli iscritti e si dot\u00f2 di nuovi dipartimenti, laboratori, aule e, tra il 1819 e il 1850, allarg\u00f2 la propria sede e creando una nuova, e pi\u00f9 ampia, aula magna. Nel corso del secolo insegnarono a Pavia docenti di grande notoriet\u00e0, quali, solo per citarne alcuni, l\u2019anatomista Bartolomeo Panizza, Luigi Porta, il fisiologo Eusebio Oehl, Paolo Mantegazza, Giulio Bizzozzero, il botanico Santo Garovoglio, il matematico Francesco Brioschi, il fisico Giovanni Cantoni, il geologo Torquato Taramelli, il filosofo Carlo Cantoni, lo storico Giacinto Romano e fu il primo ateneo italiano a ricevere il Premio Nobel nella persona del medico e istologo Camillo Golgi. Nel 1883 con l'annessione del comune dei Corpi Santi, la superficie del comune s'ingrand\u00ec, negli stessi anni cominciarono a sorgere importanti industrie, come la Necchi, mentre nel 1905 sorse la Snia Viscosa, prima grande fabbrica italiana di seta artificiale e tessuti sintetici, seguite da molte altre, tanto che nei primi decenni del Novecento gli addetti all'industria in citt\u00e0 erano 16.000. Nel 1895 le famiglie di Jakob e Hermann Einstein, lo zio e il padre del sedicenne Albert Einstein si trasferirono a Pavia, dove dal 1894 avevano fondato officine elettrotecniche Nazionali Einstein-Garrone lungo il Naviglio Pavese.\nNelle elezioni dell\u2019autunno del 1920 il Partito Socialista raggiunse uno straordinario risultato elettorale ottenendo in provincia ben 156 sindaci su 220 e 56 seggi su 60 del consiglio provinciale, da subito si scaten\u00f2 quindi la reazione fascista e i sindaci socialisti vennero cacciati uno dopo l\u2019altro con la violenza.\nLa presa di Pavia da parte dei fascisti matur\u00f2 proprio nei giorni cruciali della marcia su Roma e venne coordinata da Angelo Nicolato. Egli stabil\u00ec il proprio quartier generale nella locanda Tre Re di Cava Manara, dove furono fatte convergere le forze fasciste. L\u2019operazione ebbe inizio la mattina del 28 ottobre 1922, quando le squadre fasciste entrarono a Pavia e si diressero verso la prefettura, senza incontrare nessuna resistenza da parte del presidio militare della citt\u00e0 e in poche ore presero il controllo dei punti nevralgici di Pavia. Le camice nere presero fecero poi irruzione nelle sede comunale, palazzo Mezzabarba. Il sindaco socialista, Alcide Malagugini, convoc\u00f2 il consiglio comunale che il 29 ottobre venne sciolto. La carica di sindaco venne assunta dal dirigente fascista Cesare Forni, espressione dell\u2019ala pi\u00f9 dura del partito, legata ai grandi proprietari agrari.\nIn citt\u00e0 rimasero comunque attivi alcuni antifascisti, come Giorgio Errera, docente di Chimica presso l\u2019universit\u00e0, egli, nel 1923, rifiut\u00f2 la carica di rettore, che gli era stata proposta dal ministro Giovanni Gentile, di cui era amico, e nel 1931 fu uno dei dodici professori universitari italiani (su 1.255) che rifiut\u00f2 di giurare fedelt\u00e0 al fascismo e fu per questo messo in pensione.\nDopo l\u20198 settembre del 1943, Pavia venne occupata dall\u2019esercito tedesco. Nel settembre del 1944 le forze aeree statunitensi effettuarono diversi bombardamenti sulla citt\u00e0 con l\u2019obiettivo di distruggere i tre ponti sul Ticino, strategici per rifornire di uomini. Armi e vettovaglie le unit\u00e0 tedesche impegnate lungo la linea Gotica. Tali operazioni portarono alla distruzione del ponte Coperto e provocarono la morte di 119 civili.\nLa battaglia per la liberazione di Pavia si svolse nella notte tra il 25 e il 26 aprile del 1945, giorno in cui, dopo che la guarnigione tedesca aveva abbandonato la citt\u00e0, le rimanenti forze fasciste si arresero ai partigiani. Il 27 aprile il Comitato di Liberazione Nazionale prese possesso della prefettura e il 30 aprile entrarono le prime truppe alleate in citt\u00e0.\nAl referendum istituzionale del 2 giugno del 1946 Pavia assegn\u00f2 il 67,1% dei voti alla Repubblica, mentre la monarchia ottenne solo il 38,2%.\nSimboli.\nArt. 7\n\u00abViene assunto quale stemma comunale il\nsimbolo storico: croce bianca in campo\nrosso.\nIl Comune fa uso nelle cerimonie ufficiali\ndel gonfalone.\nIl sigillo del Comune ha il Regisole\u00bb.\nI simboli di Pavia sono lo stemma, il gonfalone e il sigillo, cos\u00ec come riportato nello Statuto comunale. Il gonfalone utilizzato dalla moderna citt\u00e0 di Pavia riprende fedelmente quello usato dal comune di Pavia almeno dal XIII secolo: un vessillo rosso con una croce di San Giovanni Battista di colore bianco. Tale simbolo, probabilmente derivato blutfahne, l\u2019originaria bandiera del sovrano del Sacro Romano Impero, aveva un chiaro significato politico: rimarcare l\u2019appartenenza di Pavia alla fazione ghibellina. Anche lo stemma del comune raffigura la croce di San Giovanni Battista che, partire dalle fine del XVI secolo, ha cominciato a essere rappresentata in forma ovale e all\u2019interno di una ricca cornice, in cima alla quale si trova un mascherone dotato di corona comitale e spesso affiancato da due angeli che reggono lo scudo e dalle lettere CO-PP (\"Comunitas Papie\").\nA partire dal 1396, quando l\u2019imperatore Venceslao concesse a Gian Galeazzo un diploma, con il quale veniva legittimato un sistema successorio basato sulla primogenitura maschile e Pavia fu elevata a Contea, lasciando cos\u00ec all'erede al trono, il titolo di Conte di Pavia, l\u2019originario stemma comunale cominci\u00f2 a essere affiancato da quello della contea, che era bipartito con al lato sinistro il biscione visconteo entra un campo bianco, mentre in quello sinistro campeggiavano tre aquile nere in campo giallo.\nIl sigillo del comune raffigura il Regisole, un\u2019antica statua equestre tardoantica in bronzo originariamente collocata all\u2019interno del palazzo Reale e, verosimilmente nell\u2019XI secolo, posta nella piazza del duomo. La statua fu abbattuta dai giacobini nel 1796.\nOnorificenze.\nLa citt\u00e0 di Pavia \u00e8 la ventitreesima tra le 27 Citt\u00e0 decorate con medaglia d'oro come \"benemerite del Risorgimento nazionale\" per le azioni altamente patriottiche compiute dalla citt\u00e0 nel periodo del Risorgimento, periodo, definito dalla Casa Savoia, compreso tra i moti insurrezionali del 1848 e la fine della prima guerra mondiale nel 1918.\nMonumenti e luoghi d'interesse.\nLe strade e piazze di Pavia presentano diverse evidenze storiche e architettoniche sia di carattere religioso sia civili. Gran parte del patrimonio artistico-architettonico di Pavia si trova nel centro storico, che mantiene, dal punto di vista urbanistico, l\u2019impianto ortogonale impostato nel I a.C. quando la citt\u00e0 fu fondata, in parte ripreso anche nelle aree del centro sviluppatesi nel medioevo al di fuori della cerchia muraria di et\u00e0 classica.\nArchitetture religiose.\nBasilica di San Michele Maggiore.\nBasilica di San Michele Maggiore, \u00e8 il pi\u00f9 famoso e importante monumento religioso medievale della citt\u00e0. Capolavoro dello stile romanico lombardo, la chiesa raccoglie numerose testimonianze del periodo in cui Pavia era la capitale del regno italico. Una prima chiesa di San Michele fu costruita originariamente nel periodo longobardo (a questo periodo risale la parte inferiore del campanile), ma fu distrutta da un incendio nel 1004; la costruzione attuale ebbe inizio nel primo quarto del XII secolo (a cui risalgono la cripta, il coro e i transetti), probabilmente a seguito del terremoto del 1117, e venne probabilmente completata intorno al 1155. La basilica di San Michele \u00e8 considerata il prototipo delle numerose chiese medievali pavesi: tuttavia si discosta dalle altre chiese cittadine per l'utilizzo estensivo, sia per la struttura sia per le decorazioni, della fragile pietra arenaria in luogo del cotto, e anche per la particolare e complessa conformazione architettonica, che prevede una pianta a croce latina a tre navate con matronei e un transetto particolarmente sviluppato, dotato di una propria autonoma facciata sul lato settentrionale. La basilica ospit\u00f2 nei secoli fastose cerimonie e incoronazioni, tra le quali l'incoronazione di Federico I Barbarossa, nel 1155.\nDuomo di Pavia.\nDuomo di Pavia, dedicato a Santa Maria Assunta e a Santo Stefano (protomartire), \u00e8 un'imponente costruzione con pianta a croce greca. Il cantiere per la cattedrale fu aperto (con la demolizione delle due originarie basiliche dell\u2019XI e XII secolo) nel 1488 su ordine del vescovo Ascanio Maria Sforza Visconti: la struttura rimase per secoli incompleta, fino alla fine del XIX secolo, quando furono completate la cupola e la facciata, rispettivamente nel 1885 e nel 1898, secondo il progetto originale di Giovanni Antonio Amadeo. La cupola centrale, il cui disegno \u00e8 attribuito al Bramante, a pianta ottagonale, con un'altezza di 97 metri, una luce di 34 e un peso nell'ordine delle 20.000 tonnellate, \u00e8 la quarta in Italia per dimensioni. Dopo quasi 17 anni di lavori di restauro e messa in sicurezza della cupola, nel 2013 la chiesa \u00e8 stata riaperta ai fedeli. A fianco del Duomo era situata la Torre civica, di cui si ha menzione fin dal 1330 e che era stata ulteriormente innalzata nel 1583 da Pellegrino Tibaldi. La torre croll\u00f2 improvvisamente la mattina del 17 marzo 1989 per cause sconosciute, provocando quattro vittime e 15 feriti, e da allora non \u00e8 stata pi\u00f9 ricostruita.\nBasilica di San Pietro in Ciel d'Oro.\nBasilica di San Pietro in Ciel d'Oro, le cui origini sono da ricercarsi all'inizio dell'VIII secolo, fu, secondo la tradizione, fondata da re Liutprando e affidata ai monaci \"colombaniani\". Ricostruita a partire dall'XI secolo, la costruzione moderna \u00e8 stata consacrata nel 1132. La facciata, la cupola e il pavimento a mosaico sono simili a San Michele Maggiore, senza per\u00f2 le caratteristiche sculture. San Pietro in Ciel d'Oro, che insieme con San Michele \u00e8 la pi\u00f9 spaziosa tra le basiliche romaniche pavesi, si distingue comunque dall'altra costruzione per l'uso intensivo del cotto in luogo dell'arenaria, per la facciata visibilmente asimmetrica dotata di un solo portale, e internamente per l'assenza dei matronei e per il transetto pi\u00f9 corto, non sporgente dalla pianta rettangolare del tempio. L'esterno \u00e8 decorato con bacini ceramici islamici.\nAll'interno, murata nell'ultimo pilastro della navata destra, si trova la tomba del re longobardo Liutprando (m. 744), le cui ossa furono ritrovate nel 1896. Nella chiesa sono anche conservate le reliquie di Sant'Agostino, portate qui da Liutprando dalla Sardegna. Le reliquie del Santo sono conservate nella famosa Arca di sant'Agostino, la cui mole marmorea \u00e8 visibile sull'altar maggiore. L'Arca fu realizzata dai Maestri Campionesi nel 1362 ed \u00e8 ornata da almeno 150 tra statue e bassorilievi. La chiesa \u00e8 nominata anche da Dante Alighieri, che, nel X canto del Paradiso, vv.127-129 (nella Divina Commedia), riporta questi versi: \"Lo corpo ond'ella fu cacciata giace / giuso in Ciel d'Auro, ed essa da martiro / e da essilio venne in questa pace\"; ci si riferisce all'anima di Severino Boezio, un Romano consigliere del re ostrogoto Teodorico, fatto da questi giustiziare sotto l'accusa di tradimento. Anche il corpo di Severino Boezio \u00e8 conservato infatti nella Basilica, e precisamente nella cripta.\nChiesa di Santa Maria del Carmine.\nChiesa di Santa Maria del Carmine, \u00e8 uno dei pi\u00f9 noti esempi di architettura gotica a mattoni nel nord Italia. La costruzione del grandioso edificio incominci\u00f2 tra il 1370 e il 1390, per giungere a compimento, con la facciata, dopo circa un secolo. \u00c8, dopo la Cattedrale, la pi\u00f9 vasta chiesa della citt\u00e0, con un perimetro rettangolare di metri 80 x 40, entro il quale trova posto una ardita struttura a croce latina a tre navate affiancate da cappelle. La facciata \u00e8 caratteristica per il grande rosone e le sette guglie. L'elegante campanile, alto oltre settanta metri, \u00e8 considerato il maggiore e il pi\u00f9 bello della citt\u00e0. Venne restaurata fra il 2006 e il 2010.\nChiesa di San Gervasio e ProtasioChiesa dei Santi Gervasio e Protasio, secondo il cronista Opicino De Canistris, questa \u00e8 la pi\u00f9 antica chiesa della citt\u00e0, fondata in epoca romana attorno al IV secolo, e ospit\u00f2 per pi\u00f9 di seicento anni il corpo di San Siro, fondatore della prima comunit\u00e0 cristiana pavese e della chiesa, vissuto nella prima met\u00e0 del IV secolo d.C. Fu intitolata ai santi Gervasio e Protasio, martiri del III secolo, per la custodia delle loro reliquie, scoperte a Milano da Sant'Ambrogio nel 386 e portate a Pavia da sant\u2019Invenzio, che fu il terzo vescovo di Pavia dopo San Siro e San Pompeo. In questa chiesa oltre ai santi vescovi Siro e Pompeo fu sepolto il re longobardo Clefi nel 574 e, successivamente, il figlio, re Autari; fu gestita dai chierici dei monaci di San Colombano di Bobbio. Nel corso degli anni \u00e8 testimoniata la presenza di monaci benedettini a partire dal XII secolo, e di un ospizio per pellegrini, istituito nel 1366 e rifabbricato verso la fine del XVI secolo, quando viene affidato al Terz'Ordine Francescano. Furono sempre i Francescani, tra il 1712 e il 1718, a riedificare la chiesa come la vediamo adesso, invertendone l'orientamento. In seguito a questa trasformazione sono state demolite la facciata romanica, sostituita dall'attuale abside, e l'abside originaria, sostituita dalla nuova facciata in stile classico. Nel 2004 \u00e8 stato rinvenuto, nella cappella di San Siro, un ciclo di affreschi del XVI secolo, di cui nel 2009 si \u00e8 completato il restauro, che permette di qualificarlo come il ritrovamento storico-artistico pi\u00f9 importante del secolo a Pavia.\nChiesa di San Teodoro.\nChiesa di San Teodoro, \u00e8 una chiesa di impianto tardo romanico situata nel centro storico di Pavia. Risalente al XII secolo, l'aspetto originario \u00e8 stato ripristinato con i restauri effettuati a cavallo del '900. Ospita cicli di affreschi rappresentanti le Storie di Sant'Agnese e San Teodoro e due importanti affreschi attribuiti a Bernardino Lanzani con vedute di Pavia del XVI secolo.\nChiesa di Santa Maria di Canepanova.\nChiesa di Santa Maria di Canepanova, opera rinascimentale, che secondo un'antica tradizione fu progettata dal Bramante, e sicuramente edificata dall'Amadeo dal 1500 al 1507. La chiesa \u00e8 stata costruita per celebrare un affresco quattrocentesco ritenuto miracoloso dalla tradizione, raffigurante la Madonna del Latte che si trovava sulla facciata di una casa di Viscardo della famiglia nobile dei Canepanova, i quali sovvenzionarono in parte i lavori, dando anche il nome alla chiesa stessa. A pianta quadrata, la decorazione interna fu realizzata all'inizio del Seicento da vari pittori di scuola barocca.\nChiese inglobate in edifici residenziali o adattate ad altri usi.\nNella seconda met\u00e0 del XVIII nella citt\u00e0 e nelle sue aree suburbane si trovavano oltre 140 chiese e cappelle, un numero spropositata per un centro delle dimensioni di Pavia. Tale fenomeno era principalmente dovuto al ruolo di capitale ricoperto dalla citt\u00e0 dall\u2019et\u00e0 longobarda fino al 1024, infatti, solo tra il 569 e il 774 furono fondati almeno 21 chiese e monasteri (ma il numero potrebbe essere pi\u00f9 elevato, dato che anche altri edifici religiosi urbani tradizionalmente vengono, pur in assenza prove documentarie o archeologiche, ritenuti di et\u00e0 longobarda), gran parte di essi furono istituiti da sovrani e dalle maggiori aristocrazie del regno, soprattutto con lo scopo di trasformarle in mausolei. A partire dal regno di Giuseppe II (come nel resto della Lombardia Austriaca) e fino a tutta l\u2019et\u00e0 napoleonica, gran parte di tali chiese ed enti religiosi vennero soppresse e i loro edifici furono destinato a uso pubblico (principalmente caserme, universit\u00e0, collegi e scuole) o ceduti a privati, che molto spesso li fecero demolire per sostituirli con abitazioni civili.\nArchitetture civili.\nIl Palazzo Regio.\nGi\u00e0 in et\u00e0 Gota, Pavia, insieme con Verona e Ravenna, divenne sede regia. Nel primo trentennio dei VI secolo il re Teodorico promosse la costruzione di un palazzo regio nella citt\u00e0. A partire dal 540 Pavia divent\u00f2 la sede del Tesoro regio e della corte, e qui furono eletti i re Erarico, Totila e Teia. Pavia divenne definitiva capitale del regno Longobardo nella prima met\u00e0 del VII secolo e il vecchio palazzo Regio di et\u00e0 gota fu allargato. Il palazzo reale era formato da un complesso di edifici dove trovavano sede, oltre alla corte e all'abitazione del sovrano, anche la cancelleria, la zecca e il massimo tribunale del regno.Vi erano poi diverse cappelle, un carcere, spazi dedicati agli scambi commerciali, diversi cortili dove si svolgevano i placiti e un grande giardino, popolato da animali esotici. Vicino al palazzo si trovava una porta urbica detta Porta Palacense. Con la caduta del regno Longobardo, il palazzo e le sue strutture, furono utilizzate dai sovrani carolingi e ottonidi che si susseguirono al potere, dato che Pavia mantenne il ruolo di capitale del Regno d'Italia. Nel 1024, dopo la morte di Enrico II il Santo, il palazzo fu demolito dai cittadini di Pavia.\nTeatro Fraschini.\nIl Teatro dei Quattro Nobili Cavalieri - nome originario del Fraschini, sorse nel 1772 dalla Societ\u00e0 formta da 4 Cavalieri nobili signori pavesi: il Conte Francesco Gamberana Beccarla, il Marchese Pio Bellisomi, il Marchese Luigi Bellingeri Provera e il Conte Giuseppe de' Giorgi Vistarino. Essi condividevano l'amministrazione e la direzione del teatro e avevano affidato il progetto per realizzarlo ad Antonio Galli da Bibbiena, membro di un'antica e nota famiglia di scenografi-architetti. I lavori per la costruzione del Teatro dei Quattro Nobili Cavalieri iniziarono nel 1771 e il teatro inaugur\u00f2 la sua prima stagione nel 1773, alla presenza dell'Arciduca Ferdinando d'Austria. Il teatro fu inaugurato il 24 maggio 1773 con l'opera \"Il Demetrio\", composta dal compositore ceco Josef Myslive\u010dek su versi di Pietro Metastasio.\nDopo un secolo, tuttavia la Societ\u00e0 rischi\u00f2 si fallire e, di conseguenza, di chiudere il teatro. Intervenne allora il comune di Pavia, che, nel 1869, acquist\u00f2 il teatro, che poi fu intitolato al tenore pavese Gaetano Fraschinii.\nPoliteama.\nIl Politeama \u00e8 un edifico in stile art d\u00e9co di Pavia realizzato tra 1925 e il 1927 su progetto dell'architetto Piero Portaluppi per ospitarvi un cinema, un teatro, attivit\u00e0 commerciali e abitazioni.\nPonte Coperto.\nIl centro storico cittadino \u00e8 situato sulla riva sinistra del Ticino, mentre sulla riva destra si trova Borgo Ticino, quartiere che era originariamente fuori dalle mura della citt\u00e0. Il centro storico e Borgo Ticino erano collegati dal Ponte Coperto (detto anche \"Ponte Vecchio\"), datato 1351-1354, che fu danneggiato durante la seconda guerra mondiale dai bombardamenti alleati e abbattuto nel dopoguerra per la scarsa sensibilit\u00e0 del tempo verso i monumenti storici. Una copia del ponte antico, non del tutto fedele all'originale (\u00e8 di dimensioni maggiori e si trova 30 metri pi\u00f9 a valle), \u00e8 stata costruita nel dopoguerra.\nPalazzi.\nNumerosi edifici storici, abitazioni di antiche potenti famiglie cittadine, sono tuttora presenti nel centro cittadino. Pasino Eustachi fu capitano della flotta viscontea ai tempi di Gian Galeazzo, e suoi eredi servirono i successivi duchi, presso il Ticino si conserva la loro casa dei primissimi anni del XV secolo. Tra questi sono da ricordare la Reggia di re Alboino, in via Alboino, il Palazzo Malaspina, il Palazzo Carminali Bottigella in corso Cavour, il Palazzo Cornazzani (dove abitarono Ugo Foscolo, Albert Einstein, Contardo Ferrini e Ada Negri), la Casa Belcredi, il Palazzo Cavagna, il Palazzo Bottigella in corso Mazzini (entrambi attribuiti all'Amadeo), la Casa Folperti, la Casa Beccaria, il Palazzo Arnaboldi Gazzaniga, il Palazzo Bellisomi Vistarino, il Palazzo Brambilla, il Palazzo Orlandi in Piazza del Carmine e il Palazzo Mezzabarba, oggi sede del municipio di Pavia, il Palazzo Olevano e il Palazzo Del Maino. In piazza Borromeo venne edificato, a partire dal 1564, l'edificio dell'Almo Collegio Borromeo dove si trovano gli affreschi di Federico Zuccari e di Cesare Nebbia, che illustrano la famosa Peste di San Carlo e la vita di San Carlo Borromeo. Per opera di papa Pio V, nel 1567, sorse il collegio Ghislieri, mentre gi\u00e0 dal 1429 era attivo il collegio Castiglioni, fondato dal cardinale Branda Castiglioni.\nIn Piazza della Vittoria spicca la Casa dei Diversi (detta anche Casa Rossa), costruita tra il 1376 e il 1383 da Nicolino de Diversi, maestro delle Entrate di Gian Galeazzo Visconti.\nBroletto.\nIl Broletto di Pavia, che si affaccia su Piazza della Vittoria, sorse nel XII secolo come sede dell'autorit\u00e0 comunale (destinazione che mantenne fino al 1875) e fu pi\u00f9 volte rimaneggiato nei secoli successivi.\nArchitetture militari.\nLe mura\nLa prima cinta muraria di Pavia, di cui non rimangono tracce visibili, fu realizzata in et\u00e0 romana. Le mura vennero ampliate, con l'inclusione di alcuni borghi extraurbani, intorno al X secolo, mentre una nuova, pi\u00f9 grande, cinta fu realizzata alla fine del XII secolo. Esternamente alle mura della citt\u00e0, tra XII e XIII sorsero alcuni borghi extraurbani, come Borgoratto, Borgo di Sant'Apollinare, Borgo di San Gugliemo o Borgo di San Pietro in Verzolo, i quali tuttavia non furono dotati di opere difensive. Durante la dominazione spagnola la cinta fu ulteriormente ingrandita (1557-1560) con l'aggiunta di dodici bastioni e le mura sopravvissero fino alla seconda met\u00e0 dell'Ottocento. Di queste mura rimangono alcuni tratti verso il Ticino, in viale Gorizia e nel Castello sul lato nord. Rafforzate da ulteriori opere nel primo Settecento, dopo la fine della guerre dei Sette Anni, le fortificazioni della citt\u00e0 caddero in decadenza, tanto che, con la Sovrana Determinazione del 1783, l'imperatore Giuseppe II cancell\u00f2 Pavia dal novero delle fortezze dell'Impero e le fortificazioni furono riconvertite a uso civile.\nLe torri.\nPavia una volta era detta \"la citt\u00e0 delle cento torri\", perch\u00e9 in passato moltissime erano le torri presenti in citt\u00e0, come si pu\u00f2 osservare dalla veduta di Pavia presente nella chiesa di San Teodoro. Di tutte queste torri se ne conservano circa sessanta per lo pi\u00f9 ribassate e integrate negli edifici adiacenti, mentre solo 6 sono quelle ancora integre. Le prime torri furono realizzate intorno al XII secolo, quando Pavia era un potente comune, per opera delle pi\u00f9 importanti consorterie urbane, infatti le torri sorgevano accanto ai palazzi delle varie famiglie. In origine erano molto alte e a pianta quadrata, come le due torri dell'Universit\u00e0 o quella \"del Maino\", alte, rispettivamente, 40 e 50 metri.\nPorte di Pavia\nDelle antiche Porte attualmente si conservano:\nCastello Visconteo.\nA Pavia si trova il Castello Visconteo, costruito nel 1360 per ordine di Galeazzo II Visconti forse su progetto di Bernardo da Venezia, fu sede della corte di Galeazzo II, Gian Galeazzo e, fino al 1413, di Filippo Maria, era collegato, tramite un vasto parco (il parco Visconteo) difeso da mura e torri, con la Certosa Il castello \u00e8 sede dei Musei Civici comunali e della Pinacoteca Malaspina.\nCastello di Mirabello.\nIn localit\u00e0 Mirabello sorge il castello trecentesco di Mirabello.Il castello fu realizzato, sulle rovine di una torre del tardo XIII secolo, dalla famiglia pavese dei Fiamberti tra il 1325 e il 1341, dopo il 1360 divenne propriet\u00e0 dei Visconti, che lo ricostruirono. Il castello era inserito nel grande parco Visconteo, che si estendeva dal castello Visconteo fino alla Certosa, ed era la sede del capitano del parco.\nPiazza della Vittoria e Mercato coperto.\nL'ampia piazza centrale della citt\u00e0, Piazza della Vittoria, anticamente Piazza Grande, ha una forma stretta e lunga ed \u00e8 divisa in due aree dalla strada. Nei sotterranei della Piazza si estende un grande mercato coperto sotterraneo, costruito nel 1958 e successivamente ampliato e ammodernato. Un altro mercato coperto, ma non sotterraneo, si trova poco lontano: si tratta del mercato di Piazza Arnaboldi, ospitato in un cortile aperto al pubblico e coperto da una cupola in ferro e vetro del 1882, la Cupola Arnaboldi.\nAltro.\nIl Regisole.\nEra una statuta equestre bronzea di et\u00e0 tardoantica o altomedievale, forse raffigurava Teodorico a cavallo e, verosimilmente, proveniva dal Palazzo Reale. La statua fu demolita dai giacobini nel 1796 e ricostruita dallo scultore Francesco Messina negli anni '30 del Novecento. Si trova in Piazza del Duomo.\nStatua della Minerva.\nRealizzata nel 1938 dallo scultore Francesco Messina, la gigantesca statua di marmo e di bronzo della Minerva accoglie i visitatori ed \u00e8 un simbolo della citt\u00e0. La Minerva, secondo la mitologia greca, era la Dea della speranza, della saggezza e della guerra. Si trova nell'omonima piazza, nei pressi di dove sorgeva l'antica Porta Cavour.\nStatua di Giuseppe Garibaldi.\nRealizzata nel 1882, l'opera consiste in uno scoglio raffigurante l'isola di Caprera, soggiorno prediletto di Garibaldi, sopra il quale s'innalza la statua in bronzo dell'eroe con la barba e lo sguardo fiero, vestito con la camicia rossa e con le mani riposanti sull'elsa della sciabola, a significare che la stessa ormai non uscir\u00e0 pi\u00f9 dal fodero. La roccia, che serve da piedistallo, \u00e8 adorna di varie allegorie: la Vittoria che spezza le catene della schiavit\u00f9, il Leone che rappresenta la forza del popolo, i trofei guerreschi ed altre. Si trova nel Giardino dei Bersaglieri, di fronte al Castello Visconteo.\nStatua di Papa Pio V Ghislieri.\nColossale statua in bronzo in stile barocco di Pio V eseguita nel 1691 da Francesco Nuvolone, dopo la sua beatificazione, si trova di fronte al Collegio Ghislieri.\nStatua della Lavandaia.\nRealizzata nel 1981, si trova lungo la caratteristica Via Milazzo (Borgo Ticino). \u00c8 stata qui posta proprio in ricordo delle tante donne che si recavano lungo le rive del fiume per lavare i panni.\nMonumento funebre di Ugo Foscolo.\nIl sarcofago, situato nel Cortile delle Magnolie dell'Universit\u00e0, fu realizzato dallo scultore fiorentino Antonio Berti per celebrare Ugo Foscolo poeta e docente dell\u2019ateneo pavese per un anno (1808-1809). Il monumento \u00e8 un blocco di marmo di Carrara finemente scolpito, lungo due metri e mezzo e alto 1 metro e 60.\nObelisco di Piazza Castello.\nL'obelisco in granito fu progettato da Giuseppe Marchesi e fu donato alla citt\u00e0 nel 1811 dal principe Alberico Barbiano di Belgioioso.\nFontana dei Marinai.\nFontana monumentale per ricordare i caduti del mare: si trova in Piazza Emanuele Filiberto, all'interno di un piccolo giardino.\nAree naturali e parchi.\nL'intero comune di Pavia \u00e8 inserito nel Parco Naturale Lombardo della Valle del Ticino, e, oltre alle ampie fasce boschive presenti lungo le rive del fiume, sulla riva sinistra del Ticino si trovano due riserve naturali, il Bosco Grande e il Bosco Negri che rappresentano due rari esempi della originaria foresta planiziale che un tempo ricopriva la pianura Padana. A nord e a est della citt\u00e0, un piccolo corso d'acqua, originato da risorgive, la Vernavola, da origine a una profonda valle, sfuggita all'urbanizzazione, che ospita il parco della Vernavola, mentre a ovest, l'anello verde intorno a Pavia \u00e8 chiuso dal parco della Sora. Il 9% della superficie del comune di Pavia \u00e8 occupato da aree naturali, parchi o giardini (circa 594 ettari, dei quali 312 ricoperti da boschi di latifoglie). \nSociet\u00e0.\nPavia ha subito a partire dagli anni '80 del XX secolo una notevole involuzione demografica dovuta al trasferimento di molti nuclei familiari all'interno dei comuni immediatamente confinanti al capoluogo.\nAll'interno dell'agglomerato urbano della citt\u00e0 di Pavia, secondo calcoli effettuati applicando il criterio internazionale delle Functional Urban Areas, risiederebbero circa 121.000 abitanti.\nEtnie e minoranze straniere.\nAl 31 dicembre 2019, risiedevano nella citt\u00e0 di Pavia 10975 stranieri, ovvero il 15,0% della popolazione. La maggior parte degli immigrati \u00e8 di origine est-europea. \nReligione.\nLa prima confessione religiosa a Pavia \u00e8 quella cattolica, che, diversamente da altre aree della Lombardia, \u00e8 di rito romano, con l\u2019esclusione, all\u2019interno della citt\u00e0, della chiesa di San Giorgio in Montefalcone, affidata alla comunit\u00e0 ucraina di rito greco-cattolico. La seconda comunit\u00e0 religiosa \u00e8 quella ortodossa, come quella rumena di via Repubblica e la chiesa greco-ortodossa di Sant\u2019Ambrogio, in via Olevano. Vi \u00e8 poi la musulmana, che si ritrova in due centri culturali Islamici (via San Giovannino e Via Pollack), mentre da tempo a Pavia esistono degli edifici di culto per i protestanti, come la Chiesa valdese in via Alessandro Rolla, la Chiesa Evangelica delle Assemblee di Dio in via Angelo Ferrari, la Chiesa Evangelica della Riconciliazione, in viale Cremona, la Chiesa di Ges\u00f9 Cristo dei Santi degli Ultimi Giorni in via Grevellone e la Sala del Regno dei Testimoni di Geova in via Langosco.\nLingue e dialetti.\nNella citt\u00e0 di Pavia \u00e8 relativamente diffusa la lingua lombarda nella sua variante dialettale pavese. Il pavese \u00e8 comunemente considerato una variet\u00e0 della lingua lombarda, anche se da un punto di vista fonetico presenta molti tratti in comune con i dialetti piemontesi e, soprattutto, con il vicino dialetto piacentino, tanto che alcuni studiosi aggregano il pavese ai dialetti emiliani. Nel corso dei secoli il pavese seppe inoltre imporsi tra la popolazione anche come lingua di cultura; attraverso poesie, dizionari, riviste ed opere teatrali che si fecero portatrici delle numerose istanze sociali della citt\u00e0 e dei suoi abitanti. Tra gli autori che pi\u00f9 hanno contribuito al panorama letterario Pavese vale la pena menzionare i poeti Siro Carati e Giuseppe Bignami.\nIl pavese non ha un riconoscimento giuridico (legge n\u00ba 482 del 1999) e non \u00e8 oggetto di tutela da parte della Repubblica Italiana, mentre la lingua lombarda \u00e8 riconosciuta ufficiosamente con la Raccomandazione n\u00ba 928 del 7 ottobre 1981 del Consiglio d'Europa. Un notevole avvicinamento del dialetto all'italiano si \u00e8 avuto, soprattutto nel corso del XX secolo, anche per via dell'acquisizione di lessico dalla lingua nazionale (per esempio \"sal\u00fcm\u00e8\" rispetto a \"p\u00fcst\u00e8\" \"salumiere\", ecc.), un fenomeno abbastanza comprensibile se si pensa che chi parla pavese in genere parla anche italiano.\nTradizioni e folclore.\nUna delle pi\u00f9 antiche tradizioni pavesi \u00e8 la Festa della Sante Spine che cade il giorno dopo la Pentecoste e nella quale vengono portate in processione per la citt\u00e0 le tre spine, custodite all\u2019interno duomo di Pavia, ritenute parte della corona posta sulla testa di Ges\u00f9 durante la Passione. Le spine originariamente erano parte della collezione di reliquie raccolte dai Visconti all\u2019interno della cappella del castello Visconteo e furono trasportate in duomo nel 1499, poich\u00e9, in seguito alla caduta di Ludovico il Moro, si temeva che potessero essere prelevate dai francesi. La festa fu istituita dal vescovo Giovanni Battista Sfondrati nel 1645 e, oltre alle celebrazioni religiose, vede la presenza in citt\u00e0 di mercati e luna park.\nDa maggio a settembre si tiene in citt\u00e0 la Festa del Ticino dedicata al fiume che attraversa, e che ha dato vita, a Pavia. Per circa 100 giorni la citt\u00e0 si anima con mostre, incontri, concerti, mercati e degustazioni e si conclude con uno spettacolo pirotecnico sulle acque del Ticino.\nNel mese di giugno si tiene il Palio del Ticino che commemora la battaglia fluviale di Cremona del 1431 nella quale la flotta viscontea, guidata dal pavese Pasino Eustachi e composta principalmente da galeoni e navaroli pavesi, sconfisse pesantemente la flotta veneziana, salvando cos\u00ec il ducato di Milano dall\u2019invasione nemica. Il palio inizia all\u2019interno del castello Visconteo, dove \u00e8 ricreata la corte di Filippo Maria Visconti, da qui il corteo, formato da centinaia di figuranti armati, equipaggiati e vestiti come nel Quattrocento, discende fino alla basilica di San Michele, dove vengono benedette le bandiere e poi fino alla riva del Ticino e qui diverse squadre si contendono il drappo del palio in gare di tiri con l\u2019arco e di voga con i barc\u00e9, tipiche imbarcazioni fluviali.\nOrmai parte delle tradizioni pavesi \u00e8 l\u2019Autunno Pavese, che si svolge dal 1948 e culmina nel mese di ottobre, quando nel palazzo delle Esposizioni si tiene un salone del gusto dedicato ai tanti prodotti enogastronomici e artigianali della provincia di Pavia.\nIstituzioni, enti e associazioni.\nPer quanto i antichi xenodochi destinati all'accoglienza e alla cura di malati e viaggiatori sorsero in citt\u00e0 almeno dal VIII secolo, i primi ospedali pavesi al servizio dell'intera citt\u00e0 di cui \u00e8 rimasta traccia documentata sono l'ospedale di Santa Maria in Betlem (attestato dal 1130) e quello di San Lazzaro (1157), che furono operativi per secoli. Dopo il 1449, cedettero il loro ruolo primario all\u2019Ospadale San Matteo che divenne, per incorporazioni di opere benefiche, lasciti e donazioni, una delle pi\u00f9 importanti istituzioni pavesi. L'antica intitolazione a San Matteo \u00e8 ancora portata dal Policlinico San Matteo, il cui nome completo \u00e8 Ospedale Fondazione IRCCS Policlinico San Matteo.\nIl sistema sanitario di Pavia, come quello dell'intera Italia, non dipende pi\u00f9 dall'autorit\u00e0 locale ma \u00e8 di competenza della regione, che agisce sul territorio tramite le aziende sanitarie locali. Il sito ufficiale della regione Lombardia registra a Pavia 5 ospedali, tra pubblici e convenzionati, specialistici o generali che coprono a 360\u00b0 le patologie previste dai protocolli nazionali. A essi ricorrono sovente pazienti provenienti da altre regioni. Tra gli ospedali, sono diversi quelli che appartengono alla categoria degli Istituti di ricovero e cura a carattere scientifico, i cosiddetti IRCCS. Ricordiamo, tra quelli specialistici, l'Istituto Nazionale Neurologico Casimiro Mondino e l'Istituto Clinico Scientifico Maugeri, mentre tra gli ospedali a indirizzo generale i pi\u00f9 importanti sono l'Istituto di Cura Citt\u00e0 di Pavia e Istituto di Riabilitazione e di Cura Santa Margherita. Inoltre Pavia ospita il Centro Nazionale di Androterapia Oncologia (Fondazione CNAO) il primo centro ospedaliero e di ricerca clinica e radiobiologica in Italia, quarto paese ad istituirne uno, creato nel 2010 dal Ministero della Salute, specializzato nel trattamento di tumori radioresistenti e/o inoperabili mediante l'impiego di ioni carbonio e protoni, mediante l'adroterapia.\nAccanto alla cura caritatevole degli ammalati, la filantropia pavese si \u00e8 fatta carico, nel tempo, di fondare e sostenere istituzioni diventate poi storiche e familiari nel panorama sociale cittadino per l'assistenza agli anziani, agli orfani e ai bisognosi: il Pio Albergo Pertusati (fondato dal vescovo Francesco Pertusati nel 1752), la Casa di riposo Santa Croce, la Fondazione Martinetti Lega del Bene e la Comunit\u00e0 Casa del Giovane, nella quale i beneficati possono, nelle loro possibilit\u00e0, praticare o imparare un mestiere per mantenere o crearsi la dignit\u00e0 personale. A questo tema si riallacciano le numerose iniziative per l'alfabetizzazione e per l'insegnamento delle arti e dei mestieri che trover\u00e0 un largo seguito tra i protagonisti dell'industrializzazione della citt\u00e0, che avvenne nel XIX secolo, come l\u2019Istituto Pavoniano Artigianelli (attivo dal 1892 al 1967). Un importante ruolo filantropico \u00e8 anche svolto dalla Fondazione Banca del Monte di Lombardia, che ha sede nello storico Palazzo Brambilla.\nFra le istituzioni culturali con sede a Pavia va ricordata la Societ\u00e0 Pavese di Storia Patria, fondata nel 1901, che unisce studiosi e cultori della storia civile, letteraria ed artistica della citt\u00e0 e del suo territorio e che pubblica ogni anno il \"Bollettino della Societ\u00e0 Pavese di Storia Patria\u201d. Sempre in citt\u00e0 si trova la sede centrale del Movimento Federalista Europeo, fondato nel 1943 da Altiero Spinelli, \u00e8 movimento politico apartitico che mira alla creazione di una Federazione europea.\nCultura.\nIstruzione.\nArchivi e biblioteche.\nLa storia del comune di Pavia, dal X fino al XX secolo, pu\u00f2 essere raccontata attraverso la mole di documentazione raccolta all\u2019interno dell\u2019Archivio Storico Civico (istituito nel 1895), che conserva anche fondi contenenti gli archivi di molte famiglie aristocratiche pavesi e di personalit\u00e0 cittadine, come Gaetano Sacchi, Benedetto Cairoli e Luigi Robecchi Bricchetti. Anche l\u2019Archivio di Stato (sorto nel 1959) raccoglie fondi provenienti da archivi nobiliari (Beccaria, Bottigella, Belcredi, Malaspina) e non solo, come il fondo Mori, che raccoglie le carte di Cesare Mori. Sono poi conservati all\u2019interno dell\u2019archivio anche gli atti dei notai pavesi (1256- 1907), le mappe del Catasto Teresiano del territorio pavese, e gli archivi dell\u2019universit\u00e0 (1341-1897), dell\u2019Ospedale San Matteo (1063- 1900), della Prefettura, della Questura e del Tribunale. Altrettanto importante \u00e8 l\u2019Archivio Storico Diocesano, che custodisce la documentazione della diocesi di Pavia a partire dal X secolo.\nIl Centro per gli studi sulla tradizione manoscritta di autori moderni e contemporanei (Gi\u00e0 \"Centro di ricerca sulla tradizione manoscritta di autori moderni e contemporanei\", noto anche come \"Centro Manoscritti\"), fondato da Maria Corti nel 1980, \u00e8 deputato alla conservazione e allo studio del patrimonio archivistico e bibliografico moderno e contemporaneo. Il centro, fra i pi\u00f9 importanti in Italia nel suo genere, conserva raccolte di materiale documentario (manoscritti, dattiloscritti, epistolari, prime edizioni, biblioteche, fotografie, disegni, arredi, dipinti e altri oggetti) relativo a scrittori, intellettuali, editori, artisti e scienziati degli ultimi due secoli. Tra i fondi archivistici conservati ricordiamo quelli di Alberto Arbasino, Riccardo Bacchelli, Romano Bilenchi, Emilio De Marchi, Ennio Flaiano, Alfonso Gatto, Tonino Guerra, Claudio Magris, Luigi Meneghello, Eugenio Montale, Indro Montanelli, Salvatore Quasimodo, Mario Rigoni Stern, Amelia Rosselli, Umberto Saba e Roberto Sanesi.\nLa tradizione bibliotecaria di Pavia tra le sue origini dalla Biblioteca Visconteo Sforzesca, instituita nella seconda met\u00e0 del Trecento da Gian Galeazzo Visconti nel castello Visconteo, dove erano conservati i preziosi codici miniati dei duchi di Milano. Nel 1499, con la caduta di Ludovico il Moro, il re di Francia Luigi XII prelev\u00f2 dal castello gran parte dei manoscritti e ora sono conservati nella Biblioth\u00e9que Nationale de France a Parigi. Dei quasi mille manoscritti che costituivano la biblioteca, solo un codice \u00e8 rimasto a Pavia: \"I Trionfi\" di Francesco Petrarca custodito nella Biblioteca Universitaria.\nNel seconda met\u00e0 del XVI sorsero in citt\u00e0 tre storiche biblioteche: quella del Seminario Vescovile e le biblioteche dei Collegi Borromeo e Ghislieri, fondati rispettivamente da Carlo Borromeo e da papa Pio V per permettere l\u2019accesso all\u2019universit\u00e0 (allora l\u2019unica di tutto il ducato di Milano) a giovani promettenti, ma di scarse sostanze economiche. Nel 1754, per volont\u00e0 dell\u2019imperatrice Maria Teresa venne creata la Biblioteca Universitaria, la pi\u00f9 importante per patrimonio librario della citt\u00e0. Nel 1887 venne istituita la Biblioteca Civica Carlo Bonetta, sede principale del sistema bibliotecario della citt\u00e0 che si articola in otto punti di prestito e lettura distribuiti uniformemente sull'intero territorio comunale.\nFra le biblioteche universitarie vanno citate la Biblioteca di Studi Umanistici, nata dall'accorpamento di diverse biblioteche delle facolt\u00e0 umanistiche dell\u2019universit\u00e0, come quella di archeologia (sorta nel 1819), la Biblioteca della Scienza e della Tecnica, dove \u00e8 confluita anche la biblioteca dell\u2019Orto Botanico (istituita nel 1773), la Biblioteca di Giurisprudenza (1880), La Biblioteca delle Scienze, al cui interno si custodiscono anche i volumi della Societ\u00e0 Medico Chirurgica di Pavia (fondata da Camillo Golgi nel 1885), la Biblioteca di Area Medica Adolfo Ferrata, la Biblioteca di Scienze Politiche (sorta nel 1925), la Biblioteca di Economia e la Biblioteca del Collegio Giasone del Maino (nata nel 2000).\nScuole.\nCome in altre citt\u00e0, a Pavia vi \u00e8 un gran numero di scuole, pubbliche e private, che consentono percorsi didattici molto specifici o personalizzati a chi ha la necessit\u00e0 o le possibilit\u00e0 economiche.\nNel 2021 si contavano oltre 45 scuole di ogni ordine e grado, tra cui: oltre 26 scuole tra Scuola dell'infanzia e Primaria (tra le quali una bilingue: italiano-inglese), 8 Scuole Secondarie di Primo Grado e 11 Scuole Secondarie di Secondo Grado. Alcune di queste vantano secoli di storia, come il Liceo classico Ugo Foscolo, originariamente avviato nel 1557 vicino al convento di Santa Maria di Canepanova dai Padri Barnabiti o il Liceo Scientifico Torquato Taramelli, erede delle Scuole Normali istituite nel 1799.\nUniversit\u00e0 di Pavia.\nL'origine dell'Ateneo pavese risale al 25 maggio dell'anno 825, quando l'imperatore Lotario I promulga il capitolare nel palazzo reale di Corteolona il capitolare di Olonense, che costitu\u00ec a Pavia, capitale del Regno d'Italia, la \"Schola Papiense\", scuola di diritto, di retorica e arti liberali, ereditando la tradizione della scuola di diritto, fondata dall'imperatore romano Teodosio I. l'imperatore nomin\u00f2 come direttore della scuola l'insegnante Dungallo di Bobbio, un monaco irlandese, maestro di retorica e scienza, astronomo e poeta, proveniente dall'abbazia di San Colombano di Bobbio. Per tutto il periodo medioevale la scuola fu in fiorente attivit\u00e0. Dalla sede imperiale dipendevano gli studenti di Milano, Brescia, Lodi, Bergamo, Novara, Vercelli, Tortona, Acqui, Genova, Asti e Como. La scuola venne trasformata dall'imperatore Carlo IV, nel 1361, in Studium Generale. L'Universit\u00e0 \u00e8 pertanto considerata la prima fondata in Lombardia.\nGrande impulso venne dato in et\u00e0 asburgica dagli imperatori Maria Teresa d'Asburgo e Giuseppe II, che ampliarono la sede, fondarono la Biblioteca Universitaria nel 1754 e chiamarono come docenti grandi studiosi tra i quali il fisico Alessandro Volta e il naturalista Lazzaro Spallanzani.\nInsegnarono a Pavia anche i letterati Ugo Foscolo e Vincenzo Monti.\nIn tempi pi\u00f9 recenti si ricordano i docenti Carlo Forlanini, inventore del pneumotorace artificiale, e i premi Nobel Camillo Golgi per la medicina, Giulio Natta per la chimica e Carlo Rubbia per la fisica.\nL'Universit\u00e0 vanta un interessante museo storico che conserva, tra gli altri cimeli, strumenti scientifici costruiti da Alessandro Volta, preparazioni anatomiche settecentesche del chirurgo Antonio Scarpa, autografi di celebri docenti dell'universit\u00e0 e la testa dello stesso Scarpa.\nEsistono due collegi storici che ospitano, per statuto, studenti di notevoli capacit\u00e0 e impegno e li sostengono economicamente se privi di mezzi: l'Almo Collegio Borromeo, fondato da San Carlo Borromeo nel 1563, e il Collegio Ghislieri, fondato sei anni dopo da Papa Pio V (Papa Ghislieri appunto, la cui statua si trova di fronte all'ingresso del collegio). \u00c8 interessante anche il giardino botanico dell'Universit\u00e0, risalente al 1774. \nLe istituzioni studentesche e goliardiche sono state in passato particolarmente vivaci: si ricordano i versi salaci sulle donne pavesi che costarono al giovane Carlo Goldoni l'espulsione dal collegio Ghislieri. Ancora oggi nell'Ateneo pavese si conta la presenza di diversi Ordini goliardici che mantengono vivo il tradizionale spirito delle comunit\u00e0 studentesche.\nL'universit\u00e0 dispone anche di un reattore nucleare, LENA, attivo dal 1965 e utilizzato (come gli altri tre reattori nucleari esistenti in Italia) sia per la formazione, sia per la ricerca medica .\nScuola Universitaria superiore IUSS.\nL'Istituto Universitario di Studi Superiori di Pavia, pi\u00f9 brevemente IUSS, \u00e8 una scuola superiore universitaria, una delle sei scuole superiori italiane dotate di autonomia. Si tratta di un centro di formazione e di ricerca, che offre ai suoi studenti corsi per affiancare ai normali corsi universitari un percorso formativo di eccellenza. La Scuola IUSS \u00e8 nata nel 1997 sul modello della scuola normale superiore di Pisa, attraverso un consorzio tra l'Universit\u00e0 di Pavia, i collegi storici della citt\u00e0 (Borromeo, Ghislieri, Nuovo e Santa Caterina) e l'Istituto per il diritto allo studio (EDISU) di Pavia, sulla base di un accordo con il Ministero dell'istruzione, dell'universit\u00e0 e della ricerca. La Scuola IUSS fa oggi parte di una federazione delle tre Scuole Universitarie Superiori che offrono corsi a studenti universitari di ogni livello; le altre due Scuole sono la Scuola Normale Superiore di Pisa e la Scuola Superiore Sant'Anna, sempre a Pisa.\nMusei.\nPavia possiede un notevole tesoro artistico, lascito del prestigioso passato della citt\u00e0, ripartito in pi\u00f9 collezioni.\nLa Pinacoteca Malaspina, istituita dal marchese Luigi Malaspina di Sannazzaro (Pavia 1754- 1834), ospita al suo interno una collezione che contiene le opere di importanti artisti del panorama italiano e internazionale, dal XIV al XX secolo, come Gentile da Fabriano, Vincenzo Foppa, Giovanni Bellini, Antonello da Messina, Bernardino Luini, Correggio, Paolo Veronese, Guido Reni, Francesco Hayez, Giovanni Segantini e Renato Gottuso. All\u2019interno della pinacoteca \u00e8 anche esposto il monumentale modello ligneo del duomo di Pavia del 1497. I Musei Civici (collocati, come la pinacoteca, nel castello Visconteo) sono suddivisi in varie sezioni: Archeologica, che conserva una delle pi\u00f9 ricche collezioni di vetri di et\u00e0 romana dell\u2019Italia settentrionale e importanti opere di et\u00e0 longobarda, come i plutei di Santa Maria Teodote e la raccolta (la maggiore d\u2019Italia) di epigrafi longobarde, alcune delle quali appartenenti a sepolture di re o regine. Vi e poi la sezione Romanica e Rinascimentale che espone reperti scultorei, architettonici e mosaici provenienti soprattutto da chiese ed edifici religiosi demoliti nel corso dell\u2019Ottocento. Molto ricca \u00e8 la collezione romanica, una delle pi\u00f9 consistenti del nord Italia, che conserva anche bacini architettonici orientali importanti dall\u2019oriente islamico e bizantino che adornavano le facciate di chiese e edifici. Sono poi esposte opere di Jacopino da Tradate, Giovanni Antonio Amadeo, Cristoforo e Antonio Mantegazza e Annibale Fontana. I Musei Civici ospitano anche il museo del Risorgimento dedicando particolare spazio alla vita sociale, economica e culturale di Pavia, alla vivacit\u00e0 dell\u2019universit\u00e0, tra Sette e Ottocento, la Gipsoteca, la collezione di oggetti africani raccolti da Luigi Robecchi Bricchetti durante le sue esplorazioni e la raccolta numismatica, che custodisce pi\u00f9 di 50.000 monete, gran parte di esse appartenute a Camillo Brambilla, che coprono un arco cronologico compreso tra le emissioni greche classiche e le coniazioni del periodo moderno.\nMolto vasta \u00e8 la rete museale dell\u2019universit\u00e0, formata dal Museo per la storia dell\u2019universit\u00e0 di Pavia, diviso tra la Sezione di Medicina, dove sono esposti anche preparati anatomici e patologici, strumenti chirurgici (l'armamentario chirurgico di Giovanni Alessandro Brambilla) e cere anatomiche a grandezza naturale, realizzate dal ceroplasta fiorentino Clemente Susini e la Sezione di Fisica che custodisce il gabinetto di fisica di Alessandro Volta. Il Museo di Archeologia dell\u2019universit\u00e0 fu istituito da Pier Vittorio Aldini nel 1819 e custodisce reperti preistorici, egizi, greci, etruschi (tra cui una raccolta di \"ex voto\" fittili donati da papa Pio XI) e romani (alcuni provenienti da Pompei). Il Museo di Storia Naturale dell\u2019Universit\u00e0 (Kosmos), ospitato all\u2019interno di Palazzo Botta Adorno, \u00e8 uno dei pi\u00f9 antichi d\u2019Italia, fu infatti fondato da Lazzaro Spallanzani nel 1771 e che conserva un patrimonio naturalistico di elevato valore scientifico e storico, comprendente quasi 400.000 reperti suddivisi tra le raccolte di zoologia, anatomia comparata e paleontologia. Vi \u00e8 poi il Museo Golgi, collocato negli stessi ambienti in cui operarono sia Camillo Golgi sia i suoi allievi, sale e laboratori che conservano sia gli originali arredi sia gli strumenti scientifici dell\u2019epoca, in modo da permettere al visitatore di addentrarsi all\u2019interno di un centro di ricerca ottocentesco; mentre il Museo della Tecnica Elettrica, sorto nel 2007, illustra, all\u2019interno di cinque sezioni la storia della tecnica elettrica. Vengono poi il Museo di Chimica, quello di Fisica e il Museo di Mineralogia, fondato da Lazzaro Spallanzani. In fase di allestimento \u00e8 il Museo Diocesano, che avr\u00e0 sede nella cripta romanica di Santa Maria del Popolo.\nMedia.\nStampa.\nA Pavia hanno sede il quotidiano La Provincia Pavese (fondato nel 1870), e i settimanali \"Il Punto\" (esce il luned\u00ec), \"Il Settimanale Pavese\" e \"Il Ticino\" (esce il venerd\u00ec).\nTelevisioni e Radio.\nDal 2010 \u00e8 attiva Telepavia, un'emittente televisiva regionale trasmessa in Lombardia sul canale 89 del digitale terrestre.\nA livello radiofonico, invece, \u00e8 attiva Radio Ticino Pavia (frequenze 91.8 oppure 100.5) e Radio UAU, emittente radio web.\nArte.\nDopo aver stabilito nel castello Visconteo la sede della corte e della Biblioteca Visconteo Sforzesca, Galeazzo II fond\u00f2 in citt\u00e0 la pi\u00f9 prestigiosa scuola di miniatura della regione, che divenne presto celebre in tutta Europa per il suo realismo e la fine decorativit\u00e0 con il nome di \"Ouvrage de Lombardie\".\nL\"'atelier\" di miniatori del Visconti gi\u00e0 dal 1370 circa aveva elaborato una raffinata fusione tra il cromatismo giottesco e i temi cortesi e cavallereschi. Protagonisti di questa prima stagione furono il miniatore anonimo autore del \"Guiron le Coutois\" e il \"Lancelot du Lac\", oggi alla Biblioth\u00e8que nationale de France di Parigi, e Giovannino de' Grassi, che mini\u00f2 il libro di preghiere detto \"Offiziolo\", con rappresentazioni di grande eleganza lineare, accuratezza naturalistica e preziosit\u00e0 decorativa. La generazione successiva, soprattutto nella personalit\u00e0 di Michelino da Besozzo, elabor\u00f2 questo retaggio in maniera ancora pi\u00f9 libera, fantasiosa e internazionale. L'altro filone accanto allo stile dolce di Michelino fu quello grottesco, ripreso da Belbello da Pavia, caratterizzato da linee fluide e deformanti, figure fisicamente imponenti, gesti eccessivi e colori accesi e cangianti.\nLa citt\u00e0 fu rinomata per la sua produzione di maiolica. Attestata fin dal XIII secolo, la produzione conobbe una decisa espansione tra Sei e Settecento. A Pavia vennero prodotte sia maioliche \"compendiarie\" e \"bianchi\" simili ai prodotti faentini che una vasta gamma di tipologie, come quelle \"calligrafiche\" o \"a tappezzeria\", analoghe alle maioliche liguri. La comodit\u00e0 dei trasporti fluviali, tramite i quali giungeva in citt\u00e0 l\u2019argilla dalla vicina Stradella, materia prima per la maiolica, e la presenza di numerose fornaci, spinsero diversi maestri, sia faentini, sia liguri a insediarsi in citt\u00e0. All\u2019interno di questo panorama, dove stili e produzioni diverse si incontravano, influenzandosi a vicenda, si distingue la produzione degli Africa, famiglia di pittori maiolicari attivi tra la seconda met\u00e0 del Seicento e i primi decenni del Settecento autori di opere conservate in numeri musei europei, nelle quali paesaggi naturali si fondono con statue e fantasiose rovine classiche, evocando cos\u00ec le stravaganti scenografie del palcoscenico barocco.\nCucina.\nCapoluogo di una provincia a forma di grappolo d\u2019uva, come venne definita da Gianni Brera, molti sono i frutti che questa terra offre e che sono all\u2019origine di diversi piatti locali. La ricchezza di risorgive e i corsi d\u2019acqua hanno reso Pavia, e il suo territorio, uno dei principali centri italiani per la produzione di riso, non \u00e8 quindi un caso se numerose sono le ricette che permettono di scoprire i mille volti di questo cereale, come il risotto alla Certosina, secondo la leggenda ideati dai monaci della Certosa, a base di gamberi di fiume, carote e cipolle, il risotto con i fagioli dell\u2019occhio o quello con la salsiccia e la bonarda e il risotto con il luppolo selvatico (in dialetto \"\u00fcrtis\"). Tra i primi piatti, oltre al riso, spicca anche la zuppa alla pavese creata, secondo la tradizione, da una contadina con i pochi ingredienti a sua disposizione (brodo, uova e formaggio) per sfamare il re di Francia Francesco I dopo la rovinosa sconfitta alle porte della citt\u00e0. Tra i secondi piatti va ricordato il rag\u00f2 alla pavese, una variante locale della pi\u00f9 nota cassoeula, leggermente pi\u00f9 leggera perch\u00e9 cucinata solo con le costine del maiale, lo stufato alla pavese, la \"b\u00fcseca\" (trippa di vitello alla pavese), gli ossibuchi con i piselli (\"os b\u00fc\u0161 cum i erbion\") e gli uccellini scappati (\"\u00fcslin scap\u00e0\") fettine di vitello riempite di pancetta e salvia. Spesso la carne, soprattutto se bollita, secondo la tradizione locale \u00e8 servita insieme a due tipi di salse: la peverata (gi\u00e0 menzionata da Opicino de Canistris nel Trecento) a base di peperoni, sedano, acciughe e uova, e il \"bagnet verd\", preparato con prezzemolo, acciughe, aglio e capperi. Accanto ai piatti di carne, la cucina pavese si caratterizza anche per i numerosi piatti di pesce d\u2019acqua dolce, come l\u2019anguilla alla borghigiana (che prende il nome dall\u2019antico sobborgo della citt\u00e0 sull\u2019altro lato del Ticino, dopo il ponte Coperto), la trota al vino bianco e la frittata con le alborelle, senza dimenticare le rane, inserite nel risotto o servite in guazzetto, e le lumache, cucinate con i funghi porcini. Tra i dolci, oltre nota torta del paradiso, la torta di zucca (\"turt\u00e2 d\u2019s\u00fcc\u00e2\"), i San Sirini, piccoli tortini tondi formati da pan di Spagna, abbondantemente inzuppati nel rhum e ricoperti di cioccolato fondente, prodotti nelle settimane intorno al 9 dicembre, giorno di San Siro, e gli \"sf\u00e2s\u00f6\", tipiche frittelle cucinate a carnevale. Chiaramente ogni portata deve essere abbianta ai vini del vicino Oltrep\u00f2 Pavese. Infine, pur essendo un dolce tipico milanese, la pi\u00f9 antica, e certa, attestazione del panettone si trova in un registro delle spese del collegio Borromeo di Pavia del 1599: il 23 dicembre di quell'anno nell'elenco delle portate previste per il pranzo di Natale compaiono anche le spese per 5 libbre di burro, 2 di uvetta e 3 once di spezie date al \"prestinaro\" per confezionare 13 \"pani grossi\" da donare ai collegiali il giorno di Natale. \nGeografia antropica.\nUrbanistica.\nDal punto di vista urbanistico, la citt\u00e0 ricalca la struttura romana attorno agli assi viari principali: il cardo, che corrisponde all'attuale Corso Strada Nuova, e il decumano che corrisponde all'attuale Corso Cavour a ovest e Corso Mazzini a est. La stessa planimetria a scacchiera di gran parte degli isolati del centro storico ricalca quasi fedelmente le insulae della citt\u00e0 romana, come prova la rete fognaria di et\u00e0 romana, che si \u00e8 conservata quasi integralmente.\nUn altro asse viario di grande rilevanza, soprattutto nel Medioevo, \u00e8 costituito dall'odierno Corso Garibaldi, che si snoda parallelo alla parte orientale del decumano lungo la strada che porta verso Piacenza e Cremona. Molti furono poi i monumenti gotici in citt\u00e0.\nFrazioni.\nIl comune di Pavia si venne formando nei secoli scorsi attraverso l'aggregazione di diversi comuni. Fino al 1883 esistette un comune dei Corpi Santi di Pavia (CC D036) che raggruppava le cascine e i sobborghi della citt\u00e0 appena fuori dalle mura. Le localit\u00e0 meno prossime al centro appartenevano a tre delle entit\u00e0 amministrative in cui era diviso il Pavese, cio\u00e8 il Parco Visconteo, la Campagna Sottana e la Campagna Soprana.\nEconomia.\nAgricoltura.\nIl 63,3% della superficie del comune di Pavia (circa 4.000 ettari) \u00e8 destinata all\u2019agricoltura e in particolare alla coltivazione del riso (circa 2.400 ettari), diffusasi, a partire dal XV secolo, prevalentemente nei terreni paludosi sino a divenire, soprattutto dal XVIII secolo, la principale coltivazione. Le grandi quantit\u00e0 d'acqua richieste per il riso ha fatto s\u00ec che nel corso dei secoli sia stata progettata e realizzata una fittissima rete d'irrigazione che ancor oggi caratterizza il paesaggio della campagna pavese. Va poi evidenziato che la citt\u00e0 \u00e8 capoluogo delle provincia italiana con la pi\u00f9 grande produzione di riso del paese: oltre 84.000 ettari del suolo provinciale sono destinati a risaia. Le altre colture presenti all\u2019interno del territorio comunale sono quella del mais e del grano (1.376 ettari), i pioppeti (636 ettari), mentre superfici molto limitate sono destinate ai prati (158 ettari), ai frutteti e agli orti (29,30 ettari); sempre all'interno del territorio del comune di Pavia sono ancora attive quasi una cinquantina di cascine (aziende agricole) destinate all'attivit\u00e0 agricola.\nArtigianato.\nNel settore dell'artigianato sono molto diffuse e rinomate la produzione artigianale di attrezzi agricoli e la lavorazione del metallo.\nInoltre sono significative le lavorazioni del ferro battuto finalizzata agli edifici pubblici, quella della ceramica e della porcellana.\nIndustria.\nLa citt\u00e0 conobbe un forte sviluppo dell\u2019industria a partire dagli anni\u201980 dell\u2019Ottocento, tanto che ospit\u00f2 anche stabilimenti di importanza nazionale, come la Necchi o la prima grande fabbrica italiana di seta artificiale e tessuti sintetici, la Snia Viscosa, sorta nel 1905. Nel 1951 quasi il 27% della forza lavoro di Pavia era addetta al settore industriale. A partire dagli anni \u201970 del XX secolo la citt\u00e0 sub\u00ec una repentina deindustrializzazione che port\u00f2 alla chiusura di molte aziende, soprattutto quelle dei settori chimico e meccanico, mentre conobbero sviluppo quelle legate al settore alimentare, come la Riso Scotti, le aziende farmaceutiche e quelle legate alla filiera del packaging.\nInfrastrutture e trasporti.\nStrade.\nSituata storicamente lungo la strada statale 35 dei Giovi, Pavia dispone anche di due uscite autostradali lungo l'autostrada A7, entrambe poste per\u00f2 al di fuori del territorio comunale (Pavia Nord si trova nel comune di Bereguardo, Pavia Sud in quello di Gropello Cairoli).\nLa citt\u00e0 di Pavia possiede tre tangenziali: una con caratteristiche autostradali, dotata di due corsie per ogni senso di marcia (autostrada A54, detta anche \"tangenziale ovest)\", una con una corsia per ogni senso di marcia che collega la tangenziale A54 con la strada statale 617 Bronese che porta verso il Ponte della Becca (la cosiddetta \"tangenziale nord ed est)\" e un raccordo autostradale, chiamato autostrada A53, che collega la citt\u00e0 con l'autostrada A7 in corrispondenza del casello autostradale di Pavia Nord-Bereguardo.\nNumerose strade si diramano dalla citt\u00e0 (le pi\u00f9 importanti sono: la SP ex SS 234 Pavia-Cremona, la SP ex SS 235 Pavia-Lodi-Brescia, la SP ex SS 526 Pavia-Magenta e la SS 617 Pavia-Broni). \nFerrovie e tranvie.\nPavia \u00e8 dotata di tre stazioni ferroviarie:\nIn passato erano attive fra il 1880 e il 1936 la tranvia Milano-Pavia e tra il 1884 e il 1934 la tranvia Pavia-Sant'Angelo Lodigiano.\nMobilit\u00e0 urbana ed extraurbana.\nIl servizio di trasporto su strada, sia urbano sia extraurbano, \u00e8 assicurato da autoservizi svolti dalla societ\u00e0 Autoguidovie. In citt\u00e0 operano 10 linee urbane diurne, una linea urbana notturna, 5 linee suburbane e 5 linee dedicate agli studenti. Numerose sono le autolinee extraurbane che fanno capolinea presso l'autostazione di via Trieste, a poca distanza dalla stazione ferroviaria, che collegano frequentemente Pavia con altre citt\u00e0 (Milano, Vigevano, Lodi, Voghera, Castel San Giovanni, Varzi, ecc...). Nei paraggi dell'autostazione si fermano anche alcune linee a lunga percorrenza (MarinoBus, Autolinee Federico, Eurobus Consorzio Autolinee) che garantiscono collegamenti giornalieri con il Centro e il Sud Italia.\nIn passato era presenta una linea tranviaria urbana, che oper\u00f2 fra il 1913 e il 1954, sostituita da una filovia a sua volta soppressa nel 1968 (i percorsi della tranvia e della filovia sono sostituiti da due linee della rete di autoservizi cittadina).\n\u00c8 inoltre attivo un servizio di bike sharing, denominato \"Pavia in Bici\", che consente, a seguito della sottoscrizione di un'apposita tessera, di utilizzare le biciclette poste in 7 stazioni nel territorio cittadino.\nIdroscalo.\nL'idroscalo di Pavia venne inaugurato il 1\u00ba aprile 1926 da Benito Mussolini per servire come punto di rifornimento e sosta per gli idrovolanti della linea Torino-Venezia-Trieste della Societ\u00e0 Italiana Servizi Aerei. Cessato da tempo il suo utilizzo, l'infrastruttura versa in stato di abbandono.\nNel 1999 la struttura \u00e8 stata venduta a privati per il risanamento e la realizzazione di spazi commerciali e nel 2017 ha ottenuto il via libera dalla Commissione Paesaggio per la riqualificazione.\nAeroporti.\nLa citt\u00e0 di Pavia \u00e8 facilmente raggiungibile con i mezzi pubblici dagli aeroporti milanesi. Dai terminal di Malpensa con il servizio ferroviario del Malpensa Express si raggiunge la stazione di Milano Nord Bovisa dalla quale partono ogni 30 minuti (dalle ore 5:25 alle ore 23:25) i treni suburbani della linea S13 per Pavia. Invece, dal terminal di Linate con il servizio autobus dell'ATM (linea 73) si raggiunge la fermata di Viale Corsica nei paraggi della stazione di Milano Porta Vittoria dalla quale partono ogni 30 minuti (dalle ore 5:45 alle ore 23:45) i treni suburbani della linea S13 per Pavia.\nProgetto IRMA.\nNell'ambito del programma quadro di ricerca Horizon 2020, il 21 maggio 2014 da una collaborazione fra il dipartimento di Ingegneria dell'Universit\u00e0 e il Comune di Pavia \u00e8 nata IRMA, acronimo di \"Integrated Real-time Mobility Assistant\", progetto pilota europeo di un'applicazione gratuita per sistemi Android e Internet, che \u00e8 in grado di tracciare la posizione geografica e ottimizzare un itinerario di trasporto intermodale di persone e in ambito urbano verso la destinazione prescelta, basandosi su dati aggiornati in tempo reale riguardo a: traffico, meteo, viabilit\u00e0 e presenza di mezzi pubblici.\nL'applicazione viene sperimentata in 5 \"citt\u00e0 intelligenti\", con mappe interattive e supporto multilingua, e ulteriori estensioni in Braille, Smart TV e di interfaccia utente a favore di persone anziane, ipovedenti e diversamente abili. Profilatura e analisi del traffico hanno tra i loro potenziali portatori di interesse i seguenti soggetti: municipalit\u00e0, aziende di trasporti, fornitori di servizi informativi.\nIl team progettuale ha stimato una riduzione dell'inquinamento urbano da automobili di una percentuale sino al 30-40%, e un simile bilanciamento fra la domanda di mezzi pubblici prevista e quella effettivamente riscontrata in tempo reale. Il progetto \u00e8 sviluppato con il contributo di giovani ricercatori, servizi cloud (Platform as a service), nonch\u00e9 riuso di codice e programmi a sorgente aperto.\nAmministrazione.\nSindaci del Comune di Pavia dal dopoguerra.\n \nGemellaggi.\nPavia \u00e8 gemellata con:\nSport.\nCalcio.\nHa sede nel comune la societ\u00e0 di calcio Associazione Calcio Pavia 1911, che milita in Eccellenza. In passato la piazza \u00e8 arrivata a disputare anche campionati di serie B e di massima serie.\nAltre realt\u00e0 minori attuali sono: Frigirola 1952 (squadra del quartiere San Pietro in Verzolo, che milita nel campionato di 1\u00b0 Categoria), Vallone Calcio (squadra dell'omonimo quartiere, che milita in 2\u00b0 Categoria), Aquilotti Celeres (squadra del quartiere Borgo Ticino, che milita in 2\u00b0 categoria), Mirabello 1957 (squadra dell'omonimo quartiere, che milita in 3\u00b0 categoria), Folgore (squadra del quartiere Pavia Ovest, che milita 3\u00b0 categoria), Athletic Pavia (attiva solo a livello giovanile). \nIl calcio femminile \u00e8 rappresentato dalla societ\u00e0 Pavia Academy SSD, che milita nel campionato di serie C femminile.\nCalcio a cinque.\nLa locale squadra di futsal \u00e8 il Pavia C5, che milita nel campionato di serie C/1. Nel passato recente ha militato alcune stagioni in serie B. Nella stagione 2021/22 la squadra ha vinto la Coppa Italia regionale di serie C.\nBasket.\nPer diversi anni la citt\u00e0 \u00e8 stata presente nei massimi campionati nazionali di pallacanestro grazie alla Pallacanestro Pavia, alla Onda Pavia, al CUS Pavia Basket e al Basket Femminile Pavia. Attiva fin dal 1933 la piazza pu\u00f2 vantare 21 partecipazioni a campionati di massima serie e 20 a campionati cadetti, la conquista di un titolo nazionale universitario (campionato Littorali, nel 1939) e di una Coppa Italia LNP (nel 2001). Nel corso degli anni a Pavia hanno giocato sportivi illustri come il fuoriclasse Oscar Schimdt, i nazionali Tullio Rochlitzer, Raffaele Rosolen, Carlo Montemartini, Roberto Premier, Fabio Di Bella e il giovane Danilo Gallinari. Il miglior piazzamento a livello maschile \u00e8 stato il 3\u00ba posto in massima serie della Pallacanestro Pavia nel campionato 1955/56, mentre a livello femminile la squadra dell'Onda Pavia si \u00e8 classificata in 2\u00aa posizione in serie A nella stagione 1963/64. Pavia \u00e8 l\u2019unico club di tutta la provincia che ha conquistato uno scudetto juniores nazionale (U19 femminile) e ha disputato una competizione europea (la Coppa Ronchetti): avvenne con la SIVE ASD Basket Pavia femminile nella stagione 1997/98, anche se per motivi di \u201csponsor\u201d le gare interne furono giocate a Novara e al Palalido di Milano. Oggi le squadre di pallacanestro rimaste sono la Omnia Basket Pavia (che milita in serie B), la Sanmaurense Pavia (che milita in serie C regionale) e la Here You Can Pavia, che milita in Prima Divisione.\nPallavolo.\nLa pallavolo femminile in passato ha disputato qualche stagione di serie A1 e di A2 con la Riso Scotti Minerva Pavia (dal 2005 al 2015). Attualmente esistono le squadre del Cus Pavia Pallavolo e dell'U.I.V. Pavia, impegnate nei campionati minori. Per la stagione 2021/22 il PalaRavizza ospita le gare casalinghe di serie A3 maschile del Volley 2001 di Garlasco.\nRugby.\nIl rugby \u00e8 rappresentato in citt\u00e0 dal Cus Pavia che, dal minirugby alla Serie C e al rugby femminile, coinvolge dal 1933 molte generazioni di giovani rugbisti pavesi. La squadra ha militato in serie A dal 1941 al 1943, e pi\u00f9 recentemente in serie B dal 2003 al 2005. \nWrestling.\nLa citt\u00e0 \u00e8 sede della ICW.\nSport acquatici.\nDalla fine dell'800 a tempi pi\u00f9 recenti sono nate una serie di associazioni, che con il tempo hanno ampliato la loro attivit\u00e0 a diverse altre discipline sportive acquatiche."}
{"id": "906248", "revid": "125646658", "url": "https://it.wikipedia.org/wiki?curid=906248", "title": "Mappa (Boetti)", "text": "Mappa \u00e8 un'opera dell'artista Alighiero Boetti. La prima versione, una tela di lino ricamata di 232 x 380 cm\nrisale al 1971-73.\n\u00c8 conservata al Museo d'arte contemporanea del castello di Rivoli in deposito a lungo termine - Collezione A. M. Sauzeau - Boetti.\n\"Il planisfero \u00e8 l'immagine per eccellenza dell'ordine e del disordine, del caso e della necessit\u00e0\". (J.C.Amman, \"Dare tempo al tempo\")."}
{"id": "906251", "revid": "729019", "url": "https://it.wikipedia.org/wiki?curid=906251", "title": "Avere", "text": "In ragioneria, l'avere \u00e8 una delle due parti in cui si divide un conto. Viene anche identificato semplicemente come \"-\" (meno). Nei conti a sezioni contrapposte, l'avere si trova nella colonna di destra, mentre a sinistra c'\u00e8 la colonna \"Dare\\+\".\nIn questa colonna vanno registrati gli outflow di condizioni produttive, ovvero quando si hanno variazioni numerarie e non numerarie negative.\nBisogna precisare due cose:"}
{"id": "906252", "revid": "2066040", "url": "https://it.wikipedia.org/wiki?curid=906252", "title": "University College Dublin Association Football Club", "text": "Lo University College Dublin Association Football Club \u00e8 una societ\u00e0 calcistica irlandese con sede nella citt\u00e0 di Dublino, che gioca nella League of Ireland Premier Division.\nIl club, fondato nel 1895 ed entrato nel campionato professionistico nel 1979 sotto la guida del Dr. Tony O'Neill (\"The Doc\"), ha sede a Dublino e gioca le sue partite casalinghe in azzurro e blu scuro al Belfield Park, nella zona sud della citt\u00e0.\nLa squadra \u00e8 soprannominata \"The Students\", \"College\" o semplicemente UCD, che \u00e8 l'abbreviazione del nome completo.\n\u00c8 l'unico club professionistico associato ad un'universit\u00e0 irlandese, l\u2019\"University College Dublin\".\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nStadio.\nGioca le proprie partite interne all'UCD Bowl, che ha una capienza totale di 3000 persone. Il record di presenze sugli spalti \u00e8 stato di 1.986 spettatori per la partita contro lo Shamrock Rovers dell'ottobre del 2010"}
{"id": "906256", "revid": "1573940", "url": "https://it.wikipedia.org/wiki?curid=906256", "title": "Larus", "text": "Larus \u00e8 un genere di uccelli della famiglia dei Laridi.\nDescrizione.\nSono di taglia grande, di colore bianco o grigio, e spesso hanno chiazze nere sul capo e sulle ali.\nTassonomia.\nAd oggi le specie che appartengono a questo genere (\"sensu stricto\") sono 24:\nAltre specie che in precedenza erano classificate sotto \"Larus\" sono state segregate in altri 4 generi (\"Ichthyaetus\", \"Chroicocephalus\", \"Leucophaeus\" e \"Hydrocoloeus\")."}
{"id": "906261", "revid": "712828", "url": "https://it.wikipedia.org/wiki?curid=906261", "title": "Tsavong Lah", "text": ""}
{"id": "906263", "revid": "163662", "url": "https://it.wikipedia.org/wiki?curid=906263", "title": "La scuola delle mogli", "text": "La scuola delle mogli \u00e8 una commedia di Moli\u00e8re rappresentata per la prima volta il 26 dicembre 1662 nel \"Teatro del Palais-Royal\" a Parigi. Essa \u00e8 l'espressione della pi\u00f9 compiuta maturit\u00e0 del commediografo francese. Il tema della commedia, ritenuta in parte autobiografica, \u00e8 il contrasto tra la gelosia e la ragione, impersonate da Arnolfo e Crisaldo.\nInsieme a \"il misantropo\", la commedia segna il passaggio dal teatro comico precedente, caratterizzato dalla divisione tra buoni e cattivi e alla ripetizione di innumerevoli \"clich\u00e9\" e trucchi teatrali, al nuovo teatro realistico, conservandone per\u00f2 elementi come il lieto fine, ottenuto nonostante l'inverosimiglianza del racconto finale. I personaggi hanno una psicologia complessa, e la contrapposizione di Arnolfo e Crisaldo non \u00e8 inconciliabile come quella delle maschere della Commedia dell'arte, ma \u00e8 dovuta piuttosto a una differenza di vedute relativa alle consuetudini e alla realt\u00e0 sociale dell'epoca.\nLa commedia, che con arguzia attacca la morale dell'epoca, fu oggetto di scandalo, tanto da rendere difficile per Moli\u00e8re la pubblicazione delle commedie seguenti, nonostante la protezione di cui godeva presso Luigi XIV.\nTrama.\nNell'antefatto Arnolfo, tradito dalla moglie, adotta la piccola Agnese, educandola in modo che cresca pura e innocente; con l'intenzione di sposarsela una volta cresciuta, fa in modo che non si innamori mai. \n\"Atto I. Le teorie di un tutore\". Arnolfo \u00e8 tutore di Agnese e vorrebbe sposarla e sistemarsi con lei, ma il suo amico Crisaldo cerca di farlo ragionare sulla cosa. Intanto Orazio, figlio di un altro grande amico di Arnolfo, Oronte, si invaghisce della ragazza e dice ad Arnolfo di volerla sposare.\n\"Atto II. La confessione di Agnese\". Arnolfo sgrida i domestici perch\u00e9 non hanno controllato la protetta e poi si rivolge a lei domandandole cosa pensa di Orazio. La ragazza ammette di apprezzare il pretendente e il tutore decide che \u00e8 il caso di sposarla subito.\n\"Atto III. Le astuzie di una innamorata\". Agnese cerca di comunicare con l'innamorato tramite bigliettini lanciati dalla finestra e intanto Arnolfo consiglia ad Agnese di leggere un testo dove viene spiegato come essere una buona moglie.\n\"Atto IV\". Arnolfo non torna sui suoi passi e decide di fare i preparativi per il matrimonio, chiama il notaio per il contratto matrimoniale.\n\"Atto V. Il trionfo dell'amore\". Orazio viene trovato in casa di Agnese, si finge svenuto e riesce a rapirla, pur non avendo capito che \u00e8 Arnolfo a volerla sposare e cos\u00ec gliela riporta. Orazio viene a sapere che il padre Oronte vuole dargli in moglie la figlia di Enrico, cognato di Cristaldo e, disperato, supplica Arnolfo di fare cambiare idea all'amico. Arnolfo invece parla a favore delle nozze, per liberarsi del concorrente ma, colpo di scena, Agnese si scopre essere proprio la figlia di Enrico, ritornato dall'America, e potr\u00e0 infine sposare l'amato Orazio.\nL'opera.\nComposta poco dopo \"La scuola dei mariti\", \"La scuola delle mogli\" trae ispirazione da due testi, un atto unico di Dorimon del 1659 intitolato \"La Pr\u00e9caution inutile\" (a sua volta basato sulla novella spagnola \"El prevenido enga\u00f1ado\", della scrittrice Mar\u00eda de Zayas y Sotomayor, scritta nel 1637, che aveva avuto due traduzioni francesi nel 1655), e una novella delle \"Piacevoli notti\" dello Straparola (XVI secolo). Moli\u00e8re seppe abilmente combinare i due soggetti, ottenendo un'opera nuova e originale.\nCommedia autobiografica.\nLa commedia \u00e8 reputata autobiografica: nell'anno della prima rappresentazione Moli\u00e8re spos\u00f2 la giovane Armande B\u00e9jart, figlia (o sorella minore) di Madeleine, alla quale Moli\u00e8re era legato da tempo."}
{"id": "906266", "revid": "110157", "url": "https://it.wikipedia.org/wiki?curid=906266", "title": "Stark (Bunker)", "text": "Stark \u00e8 un romanzo dello scrittore statunitense Edward Bunker, scritto nel 1963 ma pubblicato solo molti anni dopo.\nTrama.\nA differenza degli altri romanzi di Bunker, i cui protagonisti sono principalmente rapinatori e ladri, in questo romanzo viene presentata la controversa figura di Ernie Stark: belloccio, truffatore, eroinomane e amante delle prostitute d'alta classe.\nStark viene ricattato da un detective di nome Crowley per fornirgli informazioni sullo spacciatore hawaiano Momo Mendoza. Ma Stark non \u00e8 sciocco riesce a sfuggire alla trappola: dopo aver ucciso la guardia del corpo di Momo, il muto Dummy e il boss messicano che riforniva di droga mezza Los Angeles fugge in Canada."}
{"id": "906268", "revid": "1573940", "url": "https://it.wikipedia.org/wiki?curid=906268", "title": "Palazzo Arcivescovile (Pisa)", "text": "Palazzo Arcivescovile di Pisa si trova poco dopo l'estremit\u00e0 est della piazza del Duomo, in piazza dell'Arcivescovado.\nStoria e descrizione.\nRisale al XV secolo e fu edificato sui resti di un edificio del XII secolo. \u00c8 caratterizzato da una semplice ma solenne facciata caratterizzata dal contrasto tra l'intonaco e le profilature in pietra a vista sugli spigoli, sulle cornici delle finestre e nei timpani, nel grande portale affiancato da due colonne, che sostengono anche il terrazzo al primo piano.\nAll'interno dell'ampio cortile vi si conservano alcuni busti di arcivescovi di Pisa. Al centro una statua del XVIII secolo dello scultore Andrea Vacc\u00e0 raffigurante Mos\u00e8.\nVi \u00e8 contenuto l'Archivio dell'Arcidiocesi di Pisa. Al pian terreno la cappella privata \u00e8 decorata da affreschi barocchi dei fratelli Melani e conserva il dipinto \"San Ranieri dinanzi alla Vergine\" di Giovanni Battista Tempesti."}
{"id": "906270", "revid": "6923", "url": "https://it.wikipedia.org/wiki?curid=906270", "title": "Zonda F", "text": ""}
{"id": "906275", "revid": "767487", "url": "https://it.wikipedia.org/wiki?curid=906275", "title": "Insonnia d'amore", "text": "Insonnia d'amore (\"Sleepless in Seattle\") \u00e8 un film del 1993 diretto da Nora Ephron, con protagonisti Tom Hanks e Meg Ryan.\nTrama.\nSam rimane vedovo ed \u00e8 inconsolabile. A Chicago, la citt\u00e0 in cui vive e lavora, ogni luogo gli ricorda la giovane moglie e cos\u00ec decide di trasferirsi a Seattle portandosi dietro il figlioletto Jonah. Il bambino, vedendo l'afflizione del padre, non trova di meglio che rivolgersi a una radio e il caso di Sam diventa nazionale affascinando anche Annie Reed, una romantica giornalista di Baltimora \u2013 dall'altro capo degli Stati Uniti \u2013 che \u00e8 prossima al matrimonio e ha un debole per il film \"Un amore splendido\" con Cary Grant e Deborah Kerr.\nNel frattempo Sam comincia a ricevere una marea di lettere di aspiranti mogli e Jonah, tra tutte, pesca quella di Annie. Dopo varie vicende i due si danno appuntamento a New York in cima all'Empire State Building, proprio come in \"Un amore splendido\", il giorno di San Valentino.\nColonna sonora.\nIl film in origine doveva essere musicato da John Barry, ma quando gli furono date 20 canzoni da inserire nel film, questi rifiut\u00f2.\nRiconoscimenti.\n1994 \u2013 Premio Oscar\n1994 \u2013 Golden Globe"}
{"id": "906276", "revid": "767487", "url": "https://it.wikipedia.org/wiki?curid=906276", "title": "Lo voglio maschio", "text": "Lo voglio maschio \u00e8 un film del 1971 del regista Ugo Saitta, con protagonista Tuccio Musumeci."}
{"id": "906284", "revid": "1924342", "url": "https://it.wikipedia.org/wiki?curid=906284", "title": "MTV Europe Music Awards 2004", "text": "Gli MTV Europe Music Awards 2004 sono stati trasmessi da Roma, Italia il 18 novembre 2004 in diretta dall'Ippodromo Tor di Valle e simultaneamente dal Colosseo. \u00c8 stata l'11 edizione della omonima premiazione e fu condotta dal rapper Xzibit e dall'attrice Sarah Michelle Gellar.\nPremi.\nI vincitori sono indicati in grassetto."}
{"id": "906290", "revid": "729019", "url": "https://it.wikipedia.org/wiki?curid=906290", "title": "Presbiopia", "text": "La presbiopia (dal greco \"presbys\" () \"vecchio\" e op- (), radice dei termini riguardanti la vista; detta anche presbitismo) \u00e8 una condizione parafisiologica del cristallino dell'occhio che non consente di vedere in modo nitido da vicino. Non appartenente, in senso stretto, ai difetti di rifrazione, non fa quindi parte delle ametropie. Si tratta di un calo del potere di accomodazione dell'occhio al di sotto delle 3/4 diottrie, dovuto a un progressivo irrigidimento e sclerosi di alcune aree del cristallino. Oggi \u00e8 possibile eliminare il difetto grazie agli interventi di sostituzione del cristallino.\nInsorgenza e sintomi.\nLa presbiopia, in un occhio finora non affetto da altri difetti visivi, si manifesta come difficolt\u00e0 a mettere a fuoco da vicino: si ha difficolt\u00e0 a leggere, a lavorare al computer, ecc. Questo avviene perch\u00e9 il livello di accomodazione disponibile \u00e8 diventato insufficiente per garantire una buona messa a fuoco alle brevi distanze.\nInsorge per lo pi\u00f9 tra i 40 e i 50 anni (a seconda degli individui) e, secondo diversi studi, \u00e8 minore in abitanti delle basse latitudini. Fino a 65 anni circa il potere accomodativo continuer\u00e0 a diminuire notevolmente, per poi stabilizzarsi (vedere grafico sotto).\nAll'inizio, quando \u00e8 presente ancora una ridotta capacit\u00e0 di accomodazione, si pu\u00f2 ovviare al difetto visivo allontanando dagli occhi ci\u00f2 che si legge (allungare le braccia); tuttavia dopo i 50 anni diventa indispensabile l'uso di lenti correttive per la lettura da vicino, poich\u00e9 il livello di accomodazione residuo \u00e8 ormai estremamente ridotto, e qualsiasi tentativo di mettere a fuoco naturalmente pu\u00f2 creare affaticamento visivo, bruciori agli occhi e mal di testa, soprattutto in assenza di una forte illuminazione.\nInterazioni con altri difetti.\nNei soggetti che presentano una miopia lieve o moderata, la presbiopia non viene sempre avvertita perch\u00e9 un occhio miope \u00e8 gi\u00e0 naturalmente focalizzato sulle brevi distanze e raramente fa uso del meccanismo di accomodazione; la visione resta pressoch\u00e9 invariata a occhio nudo (sfocata e confusa da lontano ma nitida da vicino). Tuttavia, con l'insorgere della presbiopia, il miope si render\u00e0 conto che con le sue lenti correttive per vedere bene da lontano non sar\u00e0 pi\u00f9 in grado di vedere correttamente anche da vicino; sar\u00e0 sempre obbligato a toglierle. Chi \u00e8 affetto da una miopia notevole, invece, non dovr\u00e0 togliere completamente gli occhiali per leggere da vicino (in tal caso dovrebbe avvicinarsi eccessivamente a ci\u00f2 che legge), ma farne un altro paio con gradazione inferiore rispetto a quella per lontano, in modo da ottenere una visione nitida a distanza di lettura (30-40 cm).\nDiversamente nei soggetti ipermetropi, la presbiopia pu\u00f2 influire molto sulla capacit\u00e0 visiva, poich\u00e9 gli occhiali per la visione da lontano diventano insufficienti per vedere nitidamente da vicino, rendendo necessario l'uso di lenti ancora pi\u00f9 forti per la lettura; per le ipermetropie latenti (fino a +1,50 diottrie), l'arrivo della presbiopia piano piano smaschera il difetto di ipermetropia, fino ad allora occultato dalla continua accomodazione della vista, perch\u00e9 dapprima si manifesta la visione sfocata da vicino, ma nel giro di 2-3 anni si iniziano ad avere piccole difficolt\u00e0 di messa a fuoco anche da lontano, con conseguente affaticamento della vista; anche in questo caso sar\u00e0 necessario un paio di occhiali per la visione da lontano (correzione ipermetropia) e uno pi\u00f9 forte per la visione da vicino (correzione ipermetropia + correzione presbiopia).\nCorrezione.\nLa terapia varia da paziente a paziente. La correzione avviene con lenti oftalmiche positive, che aggiungono all'occhio il potere refrattivo minimo sufficiente per una corretta visione a distanza di lettura (+1 diottria per presbiopia leggera, allo stadio iniziale; +2 diottrie per presbiopia manifesta, abbastanza sviluppata; +3 diottrie quando l'occhio ha ormai perso quasi tutta la sua capacit\u00e0 di accomodazione, in genere in et\u00e0 senile); le lenti correttive della presbiopia vanno tolte per vedere da lontano, perch\u00e9 danno una visione tanto pi\u00f9 sfocata quanto maggiore \u00e8 il loro potere diottrico. In presenza di altri difetti di vista, per ottenere la correzione ideale da vicino, si fa la somma algebrica tra le diottrie di miopia (negative) o quelle di ipermetropia (positive); questo spiega perch\u00e9 un miope leggero (entro le 3 diottrie di difetto) pu\u00f2 semplicemente togliere i suoi occhiali per lontano quando legge da vicino, tuttavia quando la miopia \u00e8 estremamente lieve (fino a -1,00 diottria), sar\u00e0 comunque necessario un occhiale positivo per la lettura.\nAltri tipi di correzione possono essere l'uso di lenti a contatto multifocali, occhiali multifocali (in modo da evitare il continuo leva e metti di occhiali), oppure un intervento chirurgico di impianto di un cristallino multifocale o con tecnologia EDOF oppure ancora accomodativo. Esistono inoltre delle tecniche di chirurgia refrattiva laser che eliminano la presbiopia agendo sulla cornea.\nL'uso di occhiali multifocali, inoltre, permette una visione confortevole a tutte le distanze, compreso il computer e la scrivania d'ufficio, poich\u00e9 a quelle distanze intermedie (60-90 cm), quando la presbiopia diventa notevole (intorno ai 55-60 anni), la visione risulterebbe sfocata sia a occhio nudo e sia con gli occhiali da lettura (i quali costringerebbero il soggetto ad avvicinarsi troppo, incurvando collo e schiena). A chi \u00e8 affetto da ipermetropia o forte miopia, invece, le lenti multifocali consentono di vedere bene a ogni distanza, senza dover cambiare continuamente occhiali per lontano e per vicino."}
{"id": "906296", "revid": "339392", "url": "https://it.wikipedia.org/wiki?curid=906296", "title": "Rapallo Ruentes", "text": ""}
{"id": "906297", "revid": "122548553", "url": "https://it.wikipedia.org/wiki?curid=906297", "title": "David di Donatello 1983", "text": "La cerimonia di premiazione della 28\u00aa edizione dei David di Donatello si \u00e8 svolta il 2 luglio 1983 al Circo Massimo di Roma."}
{"id": "906299", "revid": "599013", "url": "https://it.wikipedia.org/wiki?curid=906299", "title": "Presbite", "text": "Il termine Presbite pu\u00f2 significare:"}
{"id": "906307", "revid": "287204", "url": "https://it.wikipedia.org/wiki?curid=906307", "title": "Giuseppe De Liguoro", "text": "Biografia.\nAppartenente alla famiglia aristocratica napoletana dei De Liguoro nel ramo dei conti di Presicce, nacque da Luigi e Luigia Cobianchi.\nFu padre degli attori e registi Wladimiro ed Eugenio De Liguoro.\nAttivit\u00e0 professionale.\nInizi\u00f2 come attore teatrale, e il suo debutto avvenne nel 1894 al Teatro Alfieri di Firenze con l'interpretazione del personaggio di \"Orazio\" nell\"Amleto\" di William Shakespeare, quando fece parte della compagnia di Libero Pilotto ed Ermete Zacconi.\nDiresse poi delle proprie compagnie, con repertorio classico. Nel 1908 abbandon\u00f2 il teatro per dedicarsi al cinema, e inizi\u00f2 alla \"SAFFI-Comerio\" di Milano, poi divenuta \"Milano Films\", come direttore artistico.\nNella casa milanese, De Liguoro gir\u00f2 i suoi primi successi, i cui soggetti furono ricavati da opere letterarie e teatrali o dalla storia politica e sociale, come \"Marin Faliero, doge di Venezia\" (1909), \"Edipo re\" (1910), \"L'Odissea\" (1911). Di grande rilevanza fu \"Gioacchino Murat - Dalla locanda al trono\". Il film la cui trama si basava sulla vita di Gioacchino Murat, fu girato nel castello di un nobile milanese, dove furono fatte imponenti scenografie e impiegate ben 400 comparse. L'anno dopo, fu la volta de \"L'inferno\", una delle prime trasposizioni cinematografiche alla celebre opera dantesca.\nNel 1913 diresse il lungometraggio \"Giuseppe Verdi nella vita e nella gloria\" per la \"Labor Films\", sulla vita del celebre compositore.\nNel 1914 pass\u00f2 prima alla \"Gloria Films\" di Torino e poi alla \"Etna film\" di Catania. In Sicilia, l'attore-regista napoletano, affermatosi come uno dei maggiori cineasti dell'epoca, fu direttore artistico di questa manifattura e diresse un buon numero di pellicole che ebbero un buon successo di pubblico, come \"Christus\" (1914), \"Il cavaliere senza paura\" (1915) e \"Patria mia!\" (1915).\nIn seguito venne scritturato dalla romana \"Caesar Film\", dove diresse alcuni film con protagonista la diva Francesca Bertini girati nel 1916, come \"My little Baby\", \"Odette\" e \"La perla del cinema\".\nDal 1917 al 1923 lavor\u00f2 presso case cinematografiche come la \"Gladiator Film\", il consorzio UCI ed altre case minori.\nNel 1924 cre\u00f2 a Venezia una propria casa di produzione cinematografica, la \"Ultra-Visione\", che produsse un solo titolo, \"Il leone di Omar\", ultima sua direzione cinematografica della carriera.\nNel 1931 diresse un cortometraggio sonoro dal titolo \"La canzone di Mirka\"."}
{"id": "906309", "revid": "857138", "url": "https://it.wikipedia.org/wiki?curid=906309", "title": "Legio V Parthica", "text": "La Legio V \"Parthica\" (\"della campagna contro i Parti\") era una legione romana, raccolta probabilmente dall'imperatore Diocleziano alla fine del III secolo.\nStoria della legione.\nVenne organizzata da Diocleziano, probabilmente assieme alla IIII e VI \"Parthica\", in occasione della riorganizzazione delle province orientali. Va notato come il nome della VI, \"Parthica\", facesse riferimento ad un nemico, i Parti, che non esisteva pi\u00f9 da qualche decennio: il nome e la numerazione di queste unit\u00e0 furono scelti evidentemente in relazione alle tre legioni \"Parthica\" (la I, II e III \"Parthica\", appunto) gi\u00e0 presenti.\nNel 359 la V \u00e8 ad Amida, a protezione di una delle fortezze che giocarono un ruolo importante nelle guerre romano-persiane: vicino al campo della legione era infatti il ponte sul Tigri che permetteva il transito della via che collegava l'Anatolia centrale all'Assiria. Amida fu conquistata dai Sasanidi: la V, che non era riuscita a fermarli, non fu probabilmente pi\u00f9 ricostituita, perch\u00e9 manca nell'elenco delle legioni orientali all'inizio del V secolo."}
{"id": "906310", "revid": "1718925", "url": "https://it.wikipedia.org/wiki?curid=906310", "title": "Jaculus jaculus", "text": "Il topo delle piramidi (\"Jaculus jaculus\"), conosciuto anche come gerboa del deserto, \u00e8 un roditore diffuso in Africa e Medio Oriente.\nCaratteristiche.\nLungo 10\u201312\u00a0cm (pi\u00f9 20 di coda), \u00e8 adatto a saltare a grande velocit\u00e0 sul suolo sabbioso. Ha piedi posteriori lunghi, ciascuno con tre dita su un cuscinetto di peli e coda lunga che viene usata per bilanciarsi. Il pelo \u00e8 arancio sul dorso, arancio-grigiastro lungo i fianchi e bianco nelle parti inferiori. Scava tane con molte uscite di emergenze e tappa questi buchi per tenere fuori il calore e i predatori. Percorre grandi distanze di notte e fa dei bagni di sabbia per tenere pulito il proprio corpo. Solitario, la femmina d\u00e0 alla luce dopo una breve gestazione da 4 a 10 piccoli.\nDistribuzione.\nL'areale del topo delle piramidi \u00e8 grande, andando del Sahara all'Arabia includendo: Marocco, Spagna (Melilla), Algeria, Egitto, Libia, Mali, Mauritania, Sudan, Siria, Giordania, Palestina, Israele, Arabia Saudita, Yemen, Oman, Qatar e Afghanistan.\nAlimentazione.\nQuesto roditore, riguardo all'alimentazione \u00e8 prudente. Infatti, a differenza di altri Roditori nordafricani, non \u00e8 molto goloso e si accontenta di mangiare ci\u00f2 che trova: fiori, erba, frutta, semi, tuberi, insetti, uova di uccelli.\nPredatori.\nNella notte del Sahara, del deserto di Nubia, del deserto del Sinai e del deserto Arabico sono molti i predatori che bramano il piccolo topo: vipere, fennec, falchi, cobra, gatti. Si difende correndo."}
{"id": "906312", "revid": "716642", "url": "https://it.wikipedia.org/wiki?curid=906312", "title": "Waterford Football Club", "text": "Il Waterford Football Club (irlandese: \"Cumann Peile Phort L\u00e1irge Aontaithe\") \u00e8 una societ\u00e0 calcistica irlandese con sede nella citt\u00e0 di Waterford. Milita nella League of Ireland Premier Division, la massima divisione del campionato irlandese di calcio. Ha vinto per sei volte il campionato irlandese.\nStoria.\nFondata nel 1930 con il nome di Waterford Football Club e subito iscrittasi alla League of Ireland, vi milit\u00f2 ininterrottamente (salvo una parentesi tra il 1941 e il 1945) per molte stagioni, vincendo sei titoli nazionali tra il 1966 e il 1973. Nel 1982 ha assunto un nuovo assetto societario, cambiando denominazione in Waterford United Football Club. Dal 1993 disputa le partite interne al Waterford Regional Sports Centre, che sostitu\u00ec il Klicohan Park.\nAll'inizio della stagione 2017 il club and\u00f2 incontro a importanti cambiamenti nell'assetto societario con l'arrivo di Lee Power come nuovo proprietario. Il club cambi\u00f2 nuovamente denominazione, tornando all'originale Waterford Football Club e cambiando anche lo stemma societario. Al termine della stessa stagione 2017 il Waterford vinse il campionato di First Division, venendo promosso in League of Ireland Premier Division. \nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "906314", "revid": "2160814", "url": "https://it.wikipedia.org/wiki?curid=906314", "title": "De Rossi", "text": ""}
{"id": "906316", "revid": "3137", "url": "https://it.wikipedia.org/wiki?curid=906316", "title": "De' Rossi", "text": ""}
{"id": "906317", "revid": "1345932", "url": "https://it.wikipedia.org/wiki?curid=906317", "title": "Linceo", "text": ""}
{"id": "906322", "revid": "125433833", "url": "https://it.wikipedia.org/wiki?curid=906322", "title": "Societ\u00e0 Max Planck", "text": "La Societ\u00e0 Max Planck, una delle principali istituzioni tedesche nel campo della ricerca di base, \u00e8 un'organizzazione senza scopo di lucro di diritto privato sotto forma di associazione registrata. La Societ\u00e0 Max Planck finanziata principalmente da fondi pubblici provenienti dal governo federale e dei L\u00e4nder. Spesso viene indicato utilizzando la sigla MPG, dal tedesco Max-Planck-Gesellschaft zur F\u00f6rderung der Wissenschaften, in italiano Societ\u00e0 Max Planck per l'avanzamento delle scienze.\nDescrizione.\nFondata a Gottinga da Otto Hahn nel 1948 succedendo alla \"Societ\u00e0 Kaiser Wilhelm\" fondata nel 1911, prende il nome in onore dello scienziato tedesco Max Planck, morto un anno prima e con il logo ufficiale che riporta l'effigie di Minerva, dea romana della saggezza. La societ\u00e0 ha assunto dunque fama mondiale nel campo della ricerca scientifica e tecnologica e includendo anche il suo diretto predecessore, la Societ\u00e0 vanta pi\u00f9 premi Nobel di qualsiasi altra istituzione mondiale. \nLa sua organizzazione consiste di oltre 100 tra strutture e scuole di ricerca, ampiamente diffuse nel territorio tedesco e in qualche caso presenti anche in altre nazioni europee, tra cui l'Italia. L'attivit\u00e0 di ricerca spazia dalle scienze naturali alle scienze sociali e umanistiche. In relazione al lavoro svolto, ogni singolo istituto assume una denominazione specifica: ad esempio, il \"Max-Planck-Institut f\u00fcr Mathematik\" di Bonn si occupa di ricerca matematica. In Italia sono presenti la \"Bibliotheca Hertziana - Istituto Max Planck per la storia dell'arte\" a Roma e l\"'Istituto di Storia dell'Arte - Kunsthistorisches Institut\" a Firenze.\nI vari istituti, pur collaborando strettamente con le universit\u00e0, lavorano autonomamente e tendono a focalizzarsi sulla ricerca innovativa che a causa del proprio carattere interdisciplinare o della necessit\u00e0 di particolari risorse non pu\u00f2 essere affrontata dalle universit\u00e0 statali. Sono stati molti gli scienziati MPG divenuti premi Nobel.\nL'organizzazione interna consta in dipartimenti di ricerca con a capo direttori diversi, similmente alla situazione di un professore ordinario capo-dipartimento all'universit\u00e0. Dal punto di vista legale \u00e8 un'organizzazione simile a un'associazione: ogni direttore, in qualit\u00e0 di membro scientifico, ha eguale diritto di voto, mentre i fondi economici derivano principalmente dalle istituzioni federali e statali, ma anche da compensi legati a ricerche e licenze oltre che da donazioni.\nHa sempre attratto gli scienziati da tutto il mondo, ad esempio proprio qui il fisico italiano Tullio Regge collabor\u00f2 dal 1958 al 1959 con Werner Karl Heisenberg. Inoltre ha sempre attribuito gli incarichi direttivi indipendentemente dalle nazionalit\u00e0. Ad esempio dal 1985 al 2002 direttore del Max-Planck-Institut f\u00fcr Z\u00fcchtungsforschung di Colonia, Dipartimento di Miglioramento Genetico e Fisiologia delle Piante, \u00e8 stato l'italiano Francesco Salamini.\nNegli istituti lavorano approssimativamente 12.300 impiegati permanenti, inclusi 4.200 scienziati pi\u00f9 circa 9.000 scienziati temporanei e altri ospiti.\nArticolazione della societ\u00e0.\nLa societ\u00e0 Max Planck si divide in diversi istituti sparsi per la Germania, di solito denominati secondo lo schema \"Istituto Max Planck della tal materia\"."}
{"id": "906325", "revid": "481349", "url": "https://it.wikipedia.org/wiki?curid=906325", "title": "Braciere olimpico", "text": "Il braciere olimpico o tripode \u00e8 la \"grande torcia\" dove arde il fuoco olimpico durante i giorni del programma di gare.\nCaratteristiche.\nDi solito il braciere \u00e8 posto nei pressi dello stadio olimpico dove si svolgono le cerimonie d'apertura e di chiusura dei giochi e garantisce alla simbolica fiamma di non spegnersi nemmeno un istante durante il periodo di competizioni, se non alla fine della cerimonia di chiusura. Sebbene non vi sia un regolamento preciso molto spesso i bracieri sono alti, per essere visti da molti punti della citt\u00e0 dove vengono organizzati i Giochi olimpici.\nIl braciere appare ai Giochi olimpici moderni nel 1928: infatti l'architetto olandese Jan Wils aveva incluso una torre nel suo progetto dello stadio olimpico per la IX Olimpiade, ed ebbe l'idea di tenervi acceso un fuoco. Il 28 luglio 1928 un dipendente della compagnia elettrica di Amsterdam accese il primo fuoco olimpico nella cosiddetta \"Torre di Maratona\", conosciuta dagli olandesi come il \"posacenere della KLM\".\nLa fiamma olimpica deve ardere sempre in pubblico, per questo, al fine di essere visibile a tutti e sempre, \u00e8 posta all'aperto; infatti in occasioni delle Olimpiadi invernali di Vancouver, dove la cerimonia d'apertura si \u00e8 svolta al chiuso, il braciere vero e proprio si trovava altrove, ed in suo luogo vi era un braciere simbolico.\nIl braciere di Torino 2006 \u00e8 il pi\u00f9 alto finora realizzato (57 metri).\nSimbologia.\nViene solitamente realizzato dal comitato organizzatore dei giochi olimpici in corso con un design originale e differente dalle edizioni precedenti, che rappresenti lo spirito e le caratteristiche dei giochi in corso, oltre che rappresentare il design e il gusto del paese ospitante dei Giochi olimpici. La fiamma viene accesa dall'ultimo tedoforo nella cerimonia d'apertura e viene spenta alla fine della cerimonia di chiusura, per sottolineare la conclusione dei giochi."}
{"id": "906329", "revid": "123587504", "url": "https://it.wikipedia.org/wiki?curid=906329", "title": "David di Donatello 1984", "text": "La cerimonia di premiazione della 29\u00aa edizione dei David di Donatello si \u00e8 svolta il 16 giugno 1984 al Teatro dell'Opera di Roma."}
{"id": "906330", "revid": "7509190", "url": "https://it.wikipedia.org/wiki?curid=906330", "title": "Campionati mondiali di atletica leggera 2007", "text": ""}
{"id": "906335", "revid": "599", "url": "https://it.wikipedia.org/wiki?curid=906335", "title": "Regiomontanus", "text": ""}
{"id": "906336", "revid": "838137", "url": "https://it.wikipedia.org/wiki?curid=906336", "title": "Punto prossimo", "text": "Il punto prossimo rappresenta quella porzione di spazio, nel processo visivo, coniugato alla retina quando viene esercitata in modo completo l'accomodazione, ovvero il punto pi\u00f9 vicino all'occhio che pu\u00f2 essere messo a fuoco.\nClassificazioni.\nIl punto prossimo si suddivide in:\npunto prossimo in cui il soggetto riesce ancora a vedere nitido. L'accomodazione \u00e8 esercitata al massimo per mettere a fuoco un oggetto molto vicino.\npunto prossimo di binocularit\u00e0. Subito dopo questo punto il soggetto perde la visione binoculare e accusa diplopia.\nIl punto prossimo di convergenza \u00e8 la distanza minima in cui gli occhi riescono a convergere, mantenendo il processo di binocularit\u00e0."}
{"id": "906337", "revid": "118106080", "url": "https://it.wikipedia.org/wiki?curid=906337", "title": "Grolla d'oro", "text": "La Grolla d'oro (poi denominato \"Premio Saint Vincent-Grolle d\u2019oro\") \u00e8 stato un premio cinematografico italiano, che si svolgeva a Saint-Vincent, promosso dalla Regione Valle d'Aosta e organizzato dal Casino de la Vall\u00e9e.\nStoria.\nIl premio \u00e8 stato fondato nel 1953 da alcuni tra i pi\u00f9 autorevoli critici cinematografici, con lo scopo di valorizzare il cinema italiano.\nIn oltre 50 anni sono stati premiati a Saint-Vincent attori di spicco del panorama cinematografico italiano come Gina Lollobrigida, Marcello Mastroianni, Gian Maria Volont\u00e9, Andrea Checchi, Vittorio Gassman, Nino Manfredi, Enrico Maria Salerno, Peppino De Filippo, Anna Magnani, Alberto Sordi, Paolo Villaggio, Alida Valli, Monica Vitti, Valeria Moriconi, e registi del calibro di Federico Fellini, Michelangelo Antonioni, Bernardo Bertolucci, Luchino Visconti, Pier Paolo Pasolini, Ettore Scola, Ermanno Olmi.\nNell'edizione del 1994, sotto la direzione artistica di Felice Laudadio (che l'aveva assunta nel 1990, per mantenerla per dodici anni fino al 2001), il Premio Grolla d'oro cambia il nome in \"Premio Saint-Vincent per il cinema italiano\", ma l'\"oggetto\" premio rimane sempre una grolla d'oro. La 52\u00aa edizione si \u00e8 svolta nel 2006.\nTelegrolle.\nNel 2001 nasce il \"Telegrolle\", con i riconoscimenti alla fiction televisiva e alla soap.."}
{"id": "906338", "revid": "287204", "url": "https://it.wikipedia.org/wiki?curid=906338", "title": "Johannes M\u00fcller", "text": ""}
{"id": "906340", "revid": "367445", "url": "https://it.wikipedia.org/wiki?curid=906340", "title": "Call stack", "text": "In informatica, un call stack (traducibile letteralmente dall'inglese come \"pila delle chiamate\") \u00e8 una zona di memoria di un programma, organizzata in forma di stack, nella quale sono immagazzinate le informazioni sulle subroutine attive in un dato momento (le subroutine attive sono quelle che sono state invocate ma la cui esecuzione non \u00e8 terminata). Pu\u00f2 essere tradotto come \"stack delle invocazioni a funzione\" (o \"chiamate a funzione\") o \"stack delle invocazioni a metodo\" (o \"chiamate a metodo\") a seconda del tipo di subroutine coinvolto.\nQuesto tipo di pila \u00e8 spesso chiamato anche execution stack, control stack, function stack, o run-time stack , oppure, quando non vi \u00e8 possibilit\u00e0 di confusione, semplicemente stack.\nL'insieme delle informazioni specifiche di una subroutine all'interno di un \"call stack\" \u00e8 detto \"frame\".\nFunzionamento.\nIl motivo per cui \u00e8 necessario adottare un \"call stack\" \u00e8 tenere traccia dei punti in cui ogni subroutine attiva dovrebbe restituire il controllo quando termina l'esecuzione. Se, per esempio, una subroutine DrawSquare (disegna un quadrato) chiama la subroutine DrawLine (disegna una linea) da quattro diversi punti, il codice di DrawLine deve poter conoscere a quale punto tornare terminata l'esecuzione. Questo compito \u00e8 svolto tipicamente dal codice per ogni chiamata all'interno di DrawSquare inserendo l'indirizzo dell'istruzione dopo una particolare dichiarazione di chiamata (\"return address\" o indirizzo di ritorno) all'interno del call stack.\nPoich\u00e9 il call stack \u00e8 organizzato come una pila, la funzione chiamante mette l'indirizzo di ritorno sopra la pila e la subroutine chiamata, quando termina, toglie l'indirizzo di ritorno dalla pila e trasferisce il controllo a quell'indirizzo. Se una subroutine chiamata chiama un'altra subroutine, essa metter\u00e0 l'indirizzo di ritorno sopra la call stack e cos\u00ec via le informazioni vengono accatastate e rimosse come previsto dal programma. Se viene usato tutto lo spazio a disposizione del call stack, si verifica un errore chiamato stack overflow. Aggiungere una subroutine nel call stack \u00e8 definito winding; toglierla \u00e8 definito unwinding.\nC'\u00e8 solitamente solo un call stack associato con un programma in esecuzione (o pi\u00f9 precisamente con ogni task o thread di un processo), tuttavia stack aggiuntivi possono essere creati per gestire segnali o per il multitasking cooperativo. Poich\u00e9 ne esiste uno solo in questo importante contesto, ci si riferisce semplicemente allo stack (implicitamente \"del task\").\nNei linguaggi di programmazione di alto livello, le specifiche del call stack sono nascoste al programmatore. Quest'ultimo ha accesso solo alla lista delle funzioni e non alla memoria occupata dallo stack, n\u00e9 alla struttura interna adottata. Molti linguaggi assembly d'altra parte, richiedono ai programmatori di essere coinvolti nella gestione dello stack. I dettagli dello stack in un linguaggio di programmazione dipendono anche dal compilatore, dal sistema operativo e dalle istruzioni disponibili.\nScopi del call stack.\nLo scopo primario del call stack \u00e8:\nUn call stack pu\u00f2 avere scopi aggiuntivi, dipendenti dal linguaggio, dal sistema operativo e dall'ambiente della macchina. Tra questi:"}
{"id": "906348", "revid": "729019", "url": "https://it.wikipedia.org/wiki?curid=906348", "title": "Patricia Girard", "text": "Biografia.\nA livello giovanile Patricia Girard inizi\u00f2 come velocista pura, ma in seguito si dedic\u00f2 anche agli ostacoli. Fu proprio sugli ostacoli alti che ottenne i suoi migliori risultati individuali: la medaglia di bronzo nei 100 metri ostacoli ai Giochi olimpici di Atlanta 1996, e cinque medaglie mondiali ed europee \"indoor\" sui 60 metri ostacoli.\nFu componente della staffetta 4\u00d7100 metri francese sin da Seul 1988.\nNel 1990 fu sospesa per due anni per doping.\nFu una delle quattro staffettiste (prima componente di una squadra composta anche da Muriel Hurtis, Sylviane F\u00e9lix e Christine Arron) che vinsero l'oro davanti al pubblico \"di casa\" ai Mondiali di Parigi nel 2003, stabilendo il record nazionale francese con il tempo di 41\"78. In precedenza con la staffetta aveva vinto l'argento ai Mondiali del 1999 e il bronzo ai Mondiali del 1997.\nAltre competizioni internazionali.\n2003"}
{"id": "906350", "revid": "149485", "url": "https://it.wikipedia.org/wiki?curid=906350", "title": "Paolo Caldarella", "text": "Biografia.\nCaldarella \u00e8 nato a Milano da Corrado e Fulvia Caldarella, ma \u00e8 cresciuto nella terra del padre, la Sicilia. Sua madre \u00e8 morta di cancro quando lui era molto giovane. Si dedica alla pallanuoto fin da bambino nella piscina di Siracusa che adesso porta il suo nome. Legato da sempre al Circolo Canottieri Ortigia, di cui diventer\u00e0 anche il capitano, con la calottina biancoverde numero 6 muove i primi passi nella Serie A1 giocando insieme all'altro grande talento siracusano, Alessandro Campagna e conquista la convocazione in Nazionale. Nel 1985-1986 guida i siciliani alla migliore stagione della loro storia, finendo al 4\u00ba posto in campionato e raggiungendo le semifinali nei playoff dove perdono per 2-1 contro il Posillipo. \nCon il \"settebello\" guidato dal CT Ratko Rudi\u0107 \u00e8 campione olimpico nell'edizione di Barcellona 1992. Durante il torneo, Caldarella aiuta l'Italia al secondo posto nel girone segnando un gol contro la Grecia nella vittoria per 8-6 e due contro la Spagna nel pareggio per 9-9. Gli azzurri arrivano in finale dove battono la favorita Spagna di Manuel Estiarte per 9-8 dopo tre supplementari con due gol di Caldarella. L'anno successivo arriva un altro oro, a Sheffield nell'Europeo conquistato in finale contro l'Ungheria. \u00c8 pure l'anno della Coppa del Mondo vinta sempre contro i magiari per 8-7. Caldarella vinto anche due ori ai giochi del Mediterraneo, nel 1987 contro la Spagna e nel 1993 contro la Croazia. \nCaldarella era anche impegnato nel sociale, passava infatti molto tempo con i tossicodipendenti in una comunit\u00e0 di recupero per sostenerli moralmente nella loro disintossicazione. Muore nel 1993 a 29 anni in un incidente stradale alle porte di Siracusa: tornava a casa in moto, una Honda, da Catania al termine di una giornata trascorsa all'universit\u00e0, quando si \u00e8 schiantato contro un furgone Ford Transit che ha compiuto una frenata improvvisa davanti a lui. A seguito della sua tragica morte, la piscina dell'Ortigia \u00e8 stata rinominata Piscina Paolo Caldarella in suo onore."}
{"id": "906352", "revid": "122705790", "url": "https://it.wikipedia.org/wiki?curid=906352", "title": "M\u00fcller", "text": ""}
{"id": "906359", "revid": "729019", "url": "https://it.wikipedia.org/wiki?curid=906359", "title": "Stazione di Bicocca", "text": "La stazione di Bicocca \u00e8 la principale stazione merci della citt\u00e0 di Catania; \u00e8 posta al km 233+287 della ferrovia Palermo-Catania e Messina-Siracusa. La stazione \u00e8 di diramazione per i treni provenienti dalla stazione di Catania Centrale diretti verso Siracusa e Caltagirone o verso Caltanissetta Xirbi, Agrigento e Palermo e per la linea di Patern\u00f2 (da tempo utilizzata solo come raccordo merci) nonch\u00e9 scalo di riferimento per l'interporto di Catania Bicocca. \u00c8 anche un posto di passaggio dal doppio binario, con cui \u00e8 collegata alla stazione di Catania Acquicella, al semplice binario per le due direzioni di Siracusa e di Palermo.\n\u00c8 situata a ridosso della zona industriale di Catania, a sud-ovest dell'aeroporto di Fontanarossa. L'edificio di stazione \u00e8 posto ad ovest dei binari.\nStoria.\nLa stazione di Bicocca venne costruita nell'ambito del progetto di costruzione di ferrovie messo in atto dalla Societ\u00e0 Vittorio Emanuele e proseguito con la Societ\u00e0 per le Strade Ferrate della Sicilia, conosciuta anche \"Rete Sicula\". Faceva infatti parte del progetto per connettere mediante la strada ferrata le aree del siracusano e quelle interne della Sicilia con il porto di Catania necessario per le zone zolfifere dell'area centro-orientale dell'Isola e per il convogliamento verso i mercati dei prodotti agricoli della Piana di Catania. \nLa stazione venne costruita in prossimit\u00e0 del Pantano d'Arci e venne inaugurata il 1\u00ba luglio 1869 in concomitanza con l'apertura all'esercizio della tratta ferroviaria Catania Centrale-Bicocca di 7.468 metri. Il 15 maggio 1870 Bicocca venne collegata alla nuova linea per Palermo aperta fino alla Stazione di Catenanuova-Centuripe, il 27 giugno fino a Raddusa-Agira e il 15 agosto fino a Pirato. Si pot\u00e9 raggiungere la stazione di Enna solo il 1\u00ba febbraio 1876 e il 1\u00ba marzo dello stesso anno Santa Caterina Xirbi, divenuta in seguito stazione di Caltanissetta Xirbi.\nL'importanza della stazione fu relativa fino al secondo dopoguerra in quanto sita in zona acquitrinosa e malarica. A partire dagli anni trenta vennero intrapresi piani di bonifica e prosciugamento che portarono all'acquisizione di grandi aree coltivabili nelle aree circostanti. Ma solo negli anni cinquanta iniziarono i primi insediamenti industriali promossi dagli investimenti della So.Fi.S, (Societ\u00e0 finanziaria regionale) e dal Ministero delle partecipazioni statali. Vennero cos\u00ec realizzati i primi raccordi ferroviari con la stazione di Bicocca a supporto della CESAME (nata nel 1955) importante industria produttrice di apparecchi igienico sanitari. I pi\u00f9 consistenti insediamenti industriali, della ATES nel 1961, del settore elettromeccanico ed elettronico, del settore farmaceutico, della Montecatini nel campo chimico e dei fertilizzanti condussero ad ulteriori ampliamenti dei raccordi ferroviari mentre la potenzialit\u00e0 delle infrastrutture venne incrementata in seguito all'elettrificazione della stazione e della linea per Siracusa.\nNei primi anni settanta Bicocca fu interessata da un programma di potenziamento in seguito al quale venne ricostruito interamente il vecchio e angusto fabbricato viaggiatori, elettrificati tutti gli enti di stazione (scambi, segnali bassi e passaggi a livello) fino ad allora a comando idrodinamico e meccanico ed ampliato il fascio merci soprattutto in direzione sud. Venne impiantato anche un moderno apparato centrale ad itinerari per la centralizzazione di tutti i comandi eliminando le vecchie cabine di comando \"A\" e \"B\". \nIn seguito all'estendersi del traffico di containers nei primi anni ottanta fu costruito a sud della stazione il \"Centro Intermodale di Catania Bicocca\" (CEMAT)(dal 2007 gestito da \"Network Terminali Siciliani S.p.A.\", i cui soci fondatori sono RFI e Societ\u00e0 degli Interporti Siciliani) e successivamente \u00e8 iniziata la costruzione dell'Interporto.\nFino alle soglie degli anni duemila era frequentata da viaggiatori pendolari diretti verso i posti di lavoro della zona industriale etnea ma la sua importanza in tale campo si \u00e8 estremamente ridotta in conseguenza dell'accentuazione della crisi dei vari settori produttivi. La sua importanza permane tuttavia in relazione ai treni merci, sempre pi\u00f9 a composizione bloccata. Fino ai primi anni ottanta lo scalo era sede di importanti manovre per la composizione dei treni merci in partenza composti con i carri provenienti dalle aree di produzione di derrate e prodotti agricoli e di agrumi, tra cui, primeggiavano le stazioni di Scordia, Palagonia, Lentini, Patern\u00f2, Schettino e Carcaci. Un buon volume di traffico era costituito dai prodotti finiti delle aziende industriali. Nello scalo di smistamento avveniva anche la scomposizione dei treni provenienti dal nord con prodotti industriali, semilavorati e materie prime. Il traffico merci della stazione tuttavia \u00e8 divenuto, col passare del tempo, sempre pi\u00f9 orientato ai trasporti a carro completo e containerizzato.\nData la sua vicinanza all'aeroporto di Catania Fontanarossa, \u00e8 previsto il suo spostamento lievemente pi\u00f9 a sud per consentire la realizzazione di una nuova pista a servizio dello scalo aeroportuale, mentre \u00e8 programmata la realizzazione di una nuova stazione tra Bicocca e Catania Acquicella per servire direttamente l'aeroporto. \nStrutture e impianti.\nLa stazione di Bicocca \u00e8 la principale stazione merci della citt\u00e0 di Catania. Consiste di un notevole fabbricato di linee funzionali, abbastanza anonimo, in stile ferroviario che ha sostituito quello originale, piccolissimo e scomodo.\nIl fascio binari comprende due binari di transito e un binario di precedenza, per servizio viaggiatori e un fascio merci, affiancato ad essi sul lato est, composto di binari passanti per partenza e arrivo di treni merci. Solo il primo binario \u00e8 munito di pensilina. A sud-est della stazione si trova il grande fascio di smistamento ed all'estremit\u00e0 sud il terminale per carico e scarico dei container. Dalla stazione di Bicocca hanno origine i raccordi merci con le industrie e le imprese della zona industriale di Catania un tempo molto attivi, oggi in molti casi in disuso o soppressi. Dal fascio merci della stazione ha origine il raccordo ad uso esclusivo dell'Aeronautica Militare per l'aeroporto. Nell'area a sud ovest della stazione \u00e8 sito il terminale CEMAT mentre \u00e8 in avanzato stato di costruzione l'interporto di Catania Bicocca (del quale sono operative alcune parti).\nNella stazione sono presenti, il servizio di verifica freni, la colonna idraulica di rifornimento, il ponte a bilico da 40\u00a0t e la sagoma limite.\nLa stazione, presenziata da Dirigente Movimento sin dalla sua apertura \u00e8 in atto esercita in telecomando DCO in seguito all'installazione degli impianti ACEI telecomandabili.\nL'assetto dell'area ferroviaria della stazione \u00e8 destinato a subire consistenti variazioni e delocalizzazioni in conseguenza del completamento dei lavori del Nodo Catania; verr\u00e0 infatti spostata l'attuale sede dei fabbricati di stazione per permettere ulteriori ampliamenti dell'area aeroportuale; verr\u00e0 inoltre realizzata un'area destinata ad accogliere il ridimensionato deposito locomotive di Catania e tutti i collegamenti necessari alle funzioni ferroviarie dell'interporto di Catania Bicocca.\nMovimento.\nL'orario ferroviario del 18 novembre 1938 riportava la fermata di 3 treni accelerati e 3 diretti per Siracusa e di 2 accelerati, 2 diretti e un rapido per Catania e Messina e di 2 accelerati, un diretto e un rapido per Palermo, un'automotrice in servizio locale e un treno omnibus per Caltanissetta. In senso inverso vi avevano fermata 2 accelerati e un diretto provenienti da Palermo e un'automotrice e un omnibus da Caltanissetta. Vi effettuavano fermata 5 coppie di treni di automotrici e una coppia di omnibus da e per Caltagirone e 4 coppie di treni di diverse categorie da e per Schettino.\nL'offerta di servizio nel 1975 riportava la fermata di 5 treni locali e di 3 diretti per Siracusa. In senso inverso di 4 accelerati, un diretto e un espresso per Catania, Messina e Roma Termini, di 2 treni locali per Caltanissetta e 2 per Catenanuova, di 2 diretti e un espresso per Palermo e di 2 espressi per Agrigento. Vi fermavano per servizio viaggiatori anche 2 coppie di automotrici in servizio locale da e per Regalbuto e 8 coppie di automotrici locali e un diretto da e per Caltagirone.\nL'orario di servizio 1981-1983 prevedeva la fermata di 3 treni viaggiatori locali per Caltanissetta, di 2 automotrici per Carcaci, di 3 diretti e un espresso per Caltanissetta e Palermo e di un diretto e 3 espressi per Agrigento. In senso inverso vi fermavano 7 treni locali, 4 diretti e 3 espressi provenienti dalle citate stazioni. Vi effettuavano servizio viaggiatori anche 9 treni locali di automotrici e un diretto per Caltagirone e Gela; in senso inverso 9 locali e un diretto. Dalla linea di Siracusa provenivano 3 treni locali, un diretto e un espresso aventi fermata mentre vi partivano per tale direzione 5 treni locali e 2 espressi\nL'orario di servizio 1995-1997 indica una contrazione dell'offerta relativa alla stazione che prevede la fermata di treni viaggiatori diretti per Palermo e una automotrice in servizio locale per Caltanissetta e Agrigento. In senso inverso la fermata di 2 regionali e di 2 diretti. Lo stesso prevedeva la fermata di 11 treni regionali di cui 8 per la linea di Caltagirone e Gela e 3 per Siracusa; in senso inverso vi effettuavano fermata 9 treni regionali di cui solo uno proveniente dalla linea di Siracusa.\nInterscambi.\nSul piazzale esterno \u00e8 possibile l'interscambio con linee di autobus urbano dell'AMT"}
{"id": "906367", "revid": "767487", "url": "https://it.wikipedia.org/wiki?curid=906367", "title": "Savage Garden", "text": "I Savage Garden sono stati un duo australiano, attivo tra il 1994 ed il 2001, composto da Darren Hayes (voce) e Daniel Jones (tastiere e chitarra).\nRaggiunsero l'apice della notoriet\u00e0 alla fine degli anni novanta principalmente grazie alle loro ballate, tra cui spiccano \"Truly Madly Deeply\" e \"I Knew I Loved You\".\nStoria.\nNel 1993 Daniel Jones, produttore e musicista, pubblic\u00f2 un annuncio su \"Time Off\", giornale di Brisbane, alla ricerca di un cantante per la sua band \"Red Edge\". Darren Hayes, che a quel tempo frequentava l'universit\u00e0 di Brisbane, rispose all'inserzione e dopo la sua prima audizione, venne scelto per far parte del gruppo. Nel giugno del 1994, Daniel e Darren lasciarono la band per iniziare una carriera insieme. Entro la fine dello stesso anno, il duo aveva realizzato un numero di canzoni sufficienti per un demo, che inviarono a diverse case discografiche sotto il nome di \"Bliss\".\n\"Savage Garden\".\nNel 1995 iniziarono la registrazione del loro album di debutto come \"Savage Garden\", nome ripreso dalle \"Cronache di vampiri\" di Anne Rice, di cui Darren \u00e8 un appassionato lettore. Nel 1996, a luglio, usc\u00ec in Australia \"I Want You\", singolo pi\u00f9 venduto dell'anno, pubblicato sotto la \"Roadshow Music\". Questo successo procur\u00f2 un grande interesse per diverse etichette statunitensi che in settembre portarono la band a firmare un contratto con la Columbia Records. Sempre in Australia, a novembre usc\u00ec il secondo singolo, \"To the Moon and Back\" che divent\u00f2 un'altra hit nel 1997, a gennaio, arrivando #1 in classifica.\nNel 1997, a febbraio, \"I Want You\" usc\u00ec anche negli Stati Uniti, arrivando #4 in classifica. Segu\u00ec in marzo \"Truly Madly Deeply\", terzo singolo dall'album di debutto, pubblicato in Australia che arriv\u00f2 #1 in classifica. Subito dopo, ad aprile \"I Want You\" usc\u00ec anche in Europa. Nel 1997, a giugno, fu pubblicato, in Australia, il quarto singolo \"Break Me, Shake Me\", mentre a luglio, negli Stati Uniti usc\u00ec \"To the Moon and Back\". Sempre negli Stati Uniti, l'album di debutto dei \"Savage Garden\", alla #3 posizione in classifica, \u00e8 stato certificato disco d'oro dalla RIAA. A novembre negli Stati Uniti fu pubblicato \"Truly Madly Deeply\" dove il brano fu preso come colonna sonora per vari episodi della serie televisiva \"Dawson's Creek\".\nAl 2005, l'album di debutto \"Savage Garden\", registra dodici dischi di platino in Australia, sei negli Stati Uniti e due in Gran Bretagna.\n\"Affirmation\".\nNel febbraio 1999 \"The Animal Song\" (colonna sonora del film \"Un amore speciale\" di Garry Marshall) anticip\u00f2 l'uscita del nuovo album, seguito, a settembre, da \"I Knew I Loved You\". In novembre usc\u00ec il secondo album, \"Affirmation\" che in un mese divenne disco di platino negli Stati Uniti, anche grazie al successo di \"I Knew I Loved You\". \"Affirmation\" segn\u00f2 un cambiamento nella band: il loro look si fece simile quello di altri cantanti pop e la loro musica divenne pi\u00f9 matura. Nel giugno 2001 Darren cant\u00f2 \"'O sole mio\", accompagnato da Luciano Pavarotti, nel concerto annuale \"Pavarotti &amp; Friends\".\nLo scioglimento.\nNell'ottobre del 2001 i \"Savage Garden\" annunciarono ufficialmente il loro scioglimento: Darren intraprese la carriera da solista, mentre Daniel decise di diventare produttore discografico.\nAnche se Darren e Daniel lavorarono insieme per un breve periodo (circa 7 anni), vendettero oltre 23 milioni di dischi in tutto il mondo e resero i \"Savage Garden\" uno dei gruppi musicali di maggior successo della fine del XX secolo."}
{"id": "906379", "revid": "48037", "url": "https://it.wikipedia.org/wiki?curid=906379", "title": "Figli del Nilo", "text": "Figli del Nilo (titolo originale \"Warlock\") \u00e8 un romanzo d'avventura di Wilbur Smith pubblicato in Italia nel 2001 per le Edizioni Longanesi. \u00c8 il terzo di sette romanzi che lo scrittore ha ambientato in Egitto. In questo romanzo alcuni elementi fantastici compaiono per la prima volta nella saga. Il protagonista Taita infatti viene per la prima volta presentato nelle vesti di stregone (il \"warlock\" del titolo originale).\nTrama.\n\u00c8 guerra aperta tra i due regni dell'Alto e del Basso Egitto, retti rispettivamente dal faraone Tamose e dal re Apepi degli Hyksos. Giunti in una citt\u00e0 abbandonata nel deserto per far riposare l'esercito, lo stregone Taita istruisce il giovane Nefer, figlio di Tamose, ai suoi futuri incarichi da faraone. Tra gli uomini del Faraone si trova Naja, comandante delle truppe egiziane, un uomo ambizioso, senza scrupoli e deciso a tutti i costi a diventare faraone. Conscio di non avere alcun diritto nella linea di successione, organizza l'assassinio di Tamose approfittando dell'assenza di Taita, impegnato con Nefer nel primo passo sul suo cammino di faraone, la cattura del falco sacro. Tamose viene assassinato a tradimento da Naja con una freccia, e non essendo nessuno ancora conscio del tradimento da lui perpetrato, questi, in qualit\u00e0 di uomo fidato del faraone, viene nominato reggente fino al raggiungimento della maggiore et\u00e0 da parte di Nefer.\nPer consolidare la sua posizione sul trono, Naja sposa le due sorelle minori di Nefer, Heseret e Merykara, diventando cos\u00ec un possibile pretendente al trono per la successione, e in seguito stipula un accordo con Apepi per fermare la guerra tra i due popoli. Durante una grande festa per celebrare la fine del conflitto, Nefer si innamora della bella principessa Mintaka, figlia di Apepi. Naja, conscio dei pericoli di una possibile alleanza suggellata da un matrimonio tra Nefer e Mintaka, ordina l'assassinio di tutta la famiglia di quest'ultima, offrendo poi la ragazza in moglie al cugino Trok Uruk, ma rimane Nefer come ostacolo da sormontare.\nQuando Taita, gi\u00e0 sospettoso nei confronti di Naja, viene a conoscenza del di lui comportamento crudele e della sua intenzione di uccidere Nefer, organizza di nascosto la morte del giovane facendogli bere un intruglio di sua conoscenza che lo far\u00e0 sembrare morto per un certo periodo di tempo. Approfittando del lungo processo di mummificazione del corpo, Taita fugge dalla capitale e conduce Nefer nella citt\u00e0 abbandonata, vista all'inizio del romanzo. Quando Nefer scopre da Taita dell'amaro destino di Mintaka, sposa del crudele Trok Uruk, organizza con Taita un piano per rapirla. L'eunuco si traveste cos\u00ec da umile venditore di tappeti, libera Mintaka e conduce anche lei nella citt\u00e0 nel deserto.\nNel frattempo Naja mira a conquistare Babilonia, e guida con Trok Uruk l'esercito contro la citt\u00e0: la spedizione riesce e, in merito alla loro crudelt\u00e0, sono uccisi tutti i neonati babilonesi e i soldati vengono tutti castrati. Nel tempio di Babilonia, Naja viene convinto da un presagio a ritornare rapidamente in Egitto, dato che Nefer e Taita vi stanno ricostruendo la citt\u00e0 e sempre pi\u00f9 persone, tra i vessati del regno di Naja, giungono per costruire una nuova societ\u00e0 libera.\nOrmai prossimo alla maggiore et\u00e0, Nefer deve affrontare la terribile Via Rossa, indispensabile per diventare pretendente al trono d'Egitto. Sotto la guida di Taita, Nefer si addestra giorno e notte, fino a diventare un giovane forte e valoroso, e decide di percorrere la Via Rossa con l'amico Meren, che riporter\u00e0 gravi ferite nel corso della prova. Questa intensa parte del romanzo si conclude con la vittoria di Nefer, che, ormai forte del consenso del popolo e del diritto divino di diventare faraone, si muove contro Naja.\nIl primo scontro della guerra vede Nefer confrontarsi contro Trok Uruk, e solo un abile trucco magico di Taita permette al giovane di sconfiggere il colosso, ossessionato dal non aver potuto consumare il matrimonio con Mintaka.\nHeseret, la sorella di Nefer, \u00e8 intanto riuscita a catturare Mintaka e Merykara, per offrirle in dono a Naja, di cui \u00e8 totalmente succube. Nefer raggiunge per\u00f2 Naja e lo uccide, diventando il faraone dell'Alto e del Basso Egitto, ma quando viene informato del rapimento della sorella e dell'amata, si lancia in una corsa contro il tempo per fermare Heseret, la quale, ormai impazzita dal dolore per la morte di Naja, chiude Mintaka in una gabbia sotto il sole e tortura spaventosamente la sorella minore Merykara, che muore tra atroci sofferenze. Solo grazie alla sua forza Mintaka riesce a sopravvivere, mentre Meren, innamorato di Merykara, cattura Heseret. Nefer lascia a Meren la vita della sorella traditrice, che decapita portandone poi la testa a Nefer come prova.\nOrmai Taita \u00e8 consapevole di aver compiuto il suo dovere, e Meren, morta Merykara, non ha pi\u00f9 nessun motivo che lo trattenga in Egitto, e decide di seguire l'eunuco in un lungo viaggio verso mete lontane, lasciandosi dietro Nefer e Mintaka, re e regina di un Egitto pronto a percorrere un futuro di pace e prosperit\u00e0."}
{"id": "906383", "revid": "339392", "url": "https://it.wikipedia.org/wiki?curid=906383", "title": "Seminario vescovile e chiesa di Santa Chiara", "text": ""}
{"id": "906390", "revid": "7509871", "url": "https://it.wikipedia.org/wiki?curid=906390", "title": "Calai\u00f2", "text": ""}
{"id": "906396", "revid": "120457078", "url": "https://it.wikipedia.org/wiki?curid=906396", "title": "Jacopo Vignali", "text": "Biografia.\nEra figlio di Cosimo di Iacopo Vignali e di Giulia d'Antonio del Medico. Avendo mostrato fin da bambino una certa familiarit\u00e0 con il disegno i genitori lo mandarono a scuola da un maestro di Pratovecchio finch\u00e9, nel 1605, fu abbastanza maturo da trasferirsi a Firenze presso uno zio prete di nome Arcangiolo.\nLo zio lo present\u00f2 al pittore Matteo Rosselli che lo volle come apprendista nella sua bottega. Tra i due si cre\u00f2 un legame molto stretto tanto che Rosselli gli propose di sposare sua sorella Margherita. Ma Vignali, gentilmente, declin\u00f2.\nUna volta perfezionatosi prese congedo dal maestro, con il quale rimase sempre in buoni rapporti, e apr\u00ec una bottega in via della Crocetta (oggi via Laura).\nNell'aprile del 1663 ebbe un colpo apoplettico che lo paralizz\u00f2 quasi completamente e lo port\u00f2 alla morte l'anno successivo. \u00c8 sepolto nella Chiesa di San Michele Visdomini a Firenze.\nTra i suoi allievi ci furono Raffaello Ximenes, Simone da Filicaia, Pietro dei Medici, Domenico Bettini, ma soprattutto Carlo Dolci.\nProduzione pittorica.\n\u00abTra le prime produzioni del suo pennello sono annoverate la bella Tavola del \"S. Bernardo che contempla il Redentore piagato\", la quale trovasi nella Chiesa di S. Simone; un \"Istoria d'Abramo che siede a mensa con gli Angioli\" fatta per Galileo Galilei, e quattro \"Storie Sacre\" allusive all'Arte medica che vedonsi nella Spezieria di S. Marco.\nPer la famiglia Pucci fece poi la \"Tavola della Beata Chiara da Monte Falco la quale \u00e8 comunicata dal Salvatore\" che fu posta nella Chiesa di S. Spirito all'Altare appartenente a detta famiglia per cui, oltre a molti altri quadri, color\u00ec ancora una tela con diversi \"fatti prodigiosi di S. Francesco di Paola\" che fu donata alla Chiesa di S. Giuseppe dove, per accompagnare alla gi\u00e0 nominata, fece altra \"Tavola\" in cui rappresent\u00f2 vari guarigioni d'infermi operate dal medesimo Santo.\nUn bellissimo \"S. Filippo Neri portato dagli Angioli in Cielo\" fecegli dipignere il celebre Letterato Mario Guiducci di cui fece poi dono alla Compagnia di S. Benedetto Bianco; e pi\u00f9 lavori esegu\u00ec per i Monaci di Vallombrosa, cio\u00e8 nella Chiesa di Santa Trinit\u00e0 di Firenze per la Cappella dei Comi \"il Salvatore che sotto il peso della Croce s' incammina al Calvario\"; ed in una Cappella fabbricata alla Vallombrosa presso una fonte chiamata di S. Giovan Gualberto, per essersi questo Santo servito di essa per mortificare il suo corpo, una Tavola dove espresse un \"miracolo fatto dall'Altissimo in favore d'una Monaca francescana\" per mezzo di quelle acque. Questo lavoro fu talmente stimato da quei Monaci che per salvarlo dall'aria umida che penetrava in questa Cappella circondata da faggi ed abeti, lo trasportarono in luogo pi\u00f9 sicuro sostituendovi una copia fatta per mano di Gio. Battista Cipriani, nostro fiorentino Pittore molto valente e che opera con grande applauso in Inghilterra.\nAnche in S. Basilio \u00e8 collocato un suo quadro fattogli fare da Pandolfo Ricasoli con \"S. Caterina da Siena alla quale il Salvatore, corteggiato da Spiriti celesti, dona il suo cuore\"; ed in S. Michele Berteldi, o degli Antinori, in una delle Cappelle appartenenti alla famiglia Bonsi color\u00ec uno dei Quadri laterali dove rappresent\u00f2 l\"'apparizione della Croce all'Imperator Costantino\", e nella parte superiore due lunette in una delle quali \u00e8 un \"fatto di S. Pietro\", nell'altra il \"Martirio di Santa Lucrezia\", oltre ai putti e fregiature della volta. Trovansi ancora nella Chiesa stessa varie Pitture di questo Artefice nella Cappella del Martelli dedicata a San Gaetano ed in quella dei Mazzei eretta in onore dei Santi Angioli; le quali furono molto stimate dagl'Intendenti.\nNon debbono tralasciarsi le varie eccellenti opere fatte per le Compagnie o Buche di S. Antonio e di S. Girolamo e specialm\u00e8nte il \"S. Paolo in atto di sanare i languenti\" che vedesi in quella dedicata a questo Santo, come pure la nobil \"Tavola di Maria Vergine Assunta con molti Santi che la contemplano\" collocata nella nuova Sagrestia dell'Annunziata sul ricco Altare di marmi mischi adornato.\nMa degna di particolare osservazione \u00e8 la \"Tavola del Martirio di Santa Lucia\" che vedesi nella nominata Chiesa dell'Annunziata, alla Cappella fabbricata con Sovrana magnificenza dal Marchese Fabbrizio Colloredo, Ministro della Serenissima Casa Medici; per non parlare dei graziosi \"Angioli librati in aria\" che nel Tempio medesimo si ammiravano nella volta della Cappella gi\u00e0 degli Accolti inoggi dei Buontalenti, alle parti laterali della quale sono dello stesso pennello le due bellissime tele.\nLa Chiesa e Convento di S Maria Novella contengono parimenti lavori assai belli di Iacopo essendo di sua mano all'Altare che fu dei Bardi, in cui si conserva al presente l'Augustiss\u00ecmo Sacramento, la Tavola che cuopre lo spazio in cui si conserva l'immagine di S. Domenico e per ornamento della copiosa Libreria ritrasse in quattro gran Quadri i quattro pi\u00f9 illustri Scrittori dell'Ordine Domenicano cio\u00e8 Alberto Magno, S. Tommaso d'Aquino, Ugone Cardinale e Tommaso da Vio detto il Cardinale Gaetano; per non descrivere le varie teste di Religiosi che nello stesso Convento son conservate.\nNon si possono mai abbastanza lodare la vaga e spaziosa lunetta del Refettorio dei Monaci Camaldolesi detti degli Angioli dove con gusto non ordinario espresse \"Abramo che banchetta gli Angioli comparsigli sotto umane sembianze\"; il \"S. Francesco di Paola\" posto alla Cappella della famiglia del Sera nella Chiesa degli Agostiniani Scalzi sulla Costa; \"le Marie piangenti intorno al Sepolcro di Cristo\" colorite a tempera e poste dietro all'Altar Maggiore della Compagnia di S. Benedetto Bianco; e il \"S. Liborio\" che adorna nella Chiesa di S. lacopo sopr'Arno la Cappella dei Buonaccorsi.\nLe lodi che davansi universalmente al Vignali fecero s\u00ec che da ogni Citt\u00e0 della Toscana furono richieste opere dei suoi pennelli.\nPer la Citt\u00e0 di Colle pertanto, ad istanza di Cosimo della Gherardesca Vescovo della medesima, fece una \"Vergine Annunziata\" che ebbe luogo nella Cattedrale; per Prato un \"Martirio di S. Sebastiano\" che fu posto nella Chiesa di S. Domenico; per Pisa una tela con \"fatti di S. Brunone\" che \u00e8 conservata nell'Ospizio della Certosa, una \"Vergine con S. Francesco e l'Angiol Custode\" che adorna una Cappella nella Chiesa di Santa Croce appartenente ai Minori Osservanti; ed una tela che si crede collocata nella soffitta della Madonna dei Galletti; per Arezzo una \"Vergine con pi\u00f9 Santi\" che trovasi nella Pieve Collegiata, la qual opera condusse per commissione del celebratissimo Francesco Redi; per Volrerra un \"S. Domenico\" conservato nella Chiesa delle Monache di S. Dalmazio; e per la Citt\u00e0 del Borgo S. Sepolcro due Tavole ordinategli dal famoso Ingegnere Cantagallina.\nInfinite per cos\u00ec dire sono le tele di sua mano che trovansi in diverse Terre e Castelli della Toscana. Noi contentandoci di accennare le principali, diremo che a S. Casciano fece una \"Circoncisione\"; altra simil Tavola alla Pieve di Sesto; e alla Badia di Ripoli una tela con \"S. Rocco, S. Bastiano dietro ad esso e pi\u00f9 discosto S. Filippo Aportolo in piedi i quali Santi venerano la Vergine che ascende al Cielo e che tiene il Bambino pendente per un braccio\". \nI Padri Carmelitani della Castellina gli fecero dipignere un \"Cristo nell'Orto\" di cui duplic\u00f2 l'Originale a richiesta di Lorenzo Segni e per i Monaci Cisterciensi alla Badia di Settimo color\u00ec due Tavole, una con \"S. Pietro che risana lo storpiato alla porta del Tempio\", l'altra con \"S. Benedetto nudo involto fra le spine\". Anche i Padri Cappuccini di Monte Varchi hanno nella lor Chiesa di mano del Vignali il \"Beato Cantalicio in atto di adorar la Vergine che scende dal Cielo\"; e nella Prepositura di Campiglia, Terra del Littorale Pisano, avvi una \"Vergine con i Santi Leonardo e Francesco di Paola\".\nChe diremo poi del Quadro con la \"Vergine e pi\u00f9 Santi\" della Prepositura della Terra di Peccioli; del \"Santo Antonio da Padova che riceve dalla Vergine il Divin Figlio della Terra\" di Figline; \"dello Spirito Santo che discende sugli Aportoli\" fatto per il Borgo S. Lorenzo nella Compagnia allo stesso Santo Spirito dedicata; della \"Vergine che porge il Rosario a S. Domenico\" esistente nella Pieve dell'Antella; della \"Deposizione di Cristo dalla Croce\" e dell\"'Assunzione di Maria Vergine\", la prima collocata in una Compagnia, l'altra nella Chiesa di alcune Monache nella Terra di Santa Croce e finalmente della \"Concezione\" che adorna la Pieve di Montopoli; e della \"Vergine con S. Giuseppe\" venerata nella Chiesa delle Monache di Prato Vecchio dove mand\u00f2 ancora un \"Cristo che da' le Chiavi a S. Pietro Grandissimo\"; onore ed applauso si acquist\u00f2 il nostro lacopo nel condurre tutti questi lavori che esposti vedonsi al Pubblico ma non minore ne merit\u00f2 per quelli che fece a richiesta di molti privati dei quali accenneremo i pi\u00f9 singolari.\nTra questi furono due \"Storie\" che esegu\u00ec per il Marchese Bartolommeo del Monte una rappresentante \"Orfeo che libera Euridice\", l'altra \"Angelica e Sacripante\". Per Gio Francesco Grazzini oltre il di lui ritratto e la Tavola del \"Martirio di S. Lorenzo\" che quel Gentiluomo don\u00f2 alla Prioria di Serpiolle; esegu\u00ec l\"'Istoria di Agar soccorsa dall'Angiolo col sitibondo Ismaele\" opera s\u00ec stimata che mosse il Principe Cardinale Gio Carlo ed altri a fargliela replicare con diverso pensiero.\nGiovan Battista Strozzi volle di sua mano una \"Visitazione di Santa Elisabetta\" ed un \"Ges\u00f9 sul Giordano\" il quale pose nella Cappella della sua Villa del Borghetto; il Marchese Incontri una \"Santa Conversazione\" ed un \"trionfo di David\"; Giovanni Buonaccors\u00ec un \"Mos\u00e8 che nel deserto il Serpente di bronzo\"; e la famiglia Popoleschi pi\u00f9 Quadri quali una \"Nativit\u00e0\" collocata alla loro Cappella della Villa d'Agna, un \"S. Luigi Re di Francia che lava i piedi a' poveri\" e la bellissima \"storia d'Ieste\" colorita in gran tela ed espressa con somma vivacit\u00e0.\nEccellentissima fu la \"S. Caterina dei Ricci in atto di venerare la Vergine\" che visibilmente le apparve, il di cui volto ricav\u00f2 da un antico Ritratto per commissione di Pier Francesco dei Ricci che fecegli fare ancora alcuni \"Ritratti\" in mezza figura per farne dono a diversi Prelati; n\u00e9 fu meno perfetto il \"Ritratto di Suor Domenica del Paradiso\" che gli fecero colorire le Monache della Crocetta per donarlo alla Serenissima Granduchessa Vittoria.\nVorremmo passare sotto silenzio, se la loro bellezza lo permettesse, il \"Giudizio di Salomone\" fatto per Gio. Gualberto Guicciardini; la \"storia di Baal\" della famiglia del Riccio; i due Poetici concetti cio\u00e8 l\"'Achille con Teti\" e \"Rinaldo con Armida\" della Casa Dracomanni; i \"fatti di Giacobbe e di Sansone\" della Casa Corsini; i due bei Quadri eseguiti dal Vignali per Raffaello Ximenei suo Scolare, uno con la \"Nativit\u00e0 del Signore\" e l'altro col \"Transito di S Giuseppe\"; e il \"Gedeone con l'Angiolo\" che fece per Francesco Alamanni.\nNon ci fermeremo a descrivere il \"Mos\u00e8 che fa scaturire dal vivo sasso le acque\", istoria felicemente inventata per commissione di Francesco Alamanni che gli ordin\u00f2 altres\u00ec il bel Quadro con la \"morte di S. Antonio Abate\"; l\"Eliseo che fa risorgere il figlio della Vedova\" posseduto dalla Famiglia Filicaia; la \"Santa Conversazione\" che i Tornaquinci fecero collocare nella Chiesa di S. Giorgio di Calonica; il \"Sansone che sbrana il Leone\" espresso per Gio. Battista Bracci; l\"'Abigail che placa David sdegnato contro Nabal\" appartenente ai Tolomei ed il \"David che spogliasi delle armi di Saulle per combattere col Gigante\" fattogli rappresentare da Francesco Buontalenti.\nPer il Canonico Leonardo Dati fece una \"Vergine con pi\u00f9 Santi\" posta in S. Flooriano, in Castel Falsi Territorio di S. Miniato; per il Marchese Gabriello Riccardi, nella volta d'una delle Camere terrene della deliziosa Villa di Valfonda, in uno sfondo a olio una \"Liberalit\u00e0 che abbraccia la virt\u00f9\"; per il Marchese Gerini un \"Mos\u00e8 che difende dagl'indiscreti Pastori le figlie d'Ietro\", \"lo sposalizio di S. Caterina col Bambino Ges\u00f9\" e \"Giaele con Sifara\".\nPer Marc'Antonio Altoviti effigi\u00f2 eccellentemente il \"ritratto di Alessandro\" di lui padre e color\u00ec inoltre in tele ottagone \"S. Domenico\" e \"S. Antonio\" e il \"Sagrifizio d'Ieste\"; per Girolamo Capponi la storia di \"Pier Capponi che in faccia al Re di Francia lacer\u00f2 i proposti Capitoli della Pace\"; e per Francesco Rondinelli un \"David\" ed il \"Ritratto del Commendatore di Malta\" di lui fratello.\nMa sopra ogn'altra di lui fatica meritano di essere esaltate la storia della \"Fuga del Conte Guido Novello e dei suoi seguaci\" seguita per opera del Senatore Aleslandro Cerchi, la quale figur\u00f2 per i discendenti di questo grand'uomo; e le Pitture che fece nel 1657 per Michel'Angiolo Buonarroti il giovine, nella sua Casa di via Ghibellina, in una stanza detta degli Angioli poi ridotta a Cappella, cio\u00e8 i diversi \"Santi e Beati della Toscana che guidati da S. Gio. Batista e da Santa Reparata Protettori di Firenze s'indrizzano al Paradiso\", opera condotta con le pi\u00f9 esatte regole della prospettiva e che fa conoscere quanto valesse il Vignali nel dipignere a fresco\u00bb.\nOpere.\nNella Chiesa di San Martino a Montughi c'\u00e8 una tela che rappresenta il \"Crocifisso portato in Cielo da angeli e adorato da Santi\", che presenta sullo sfondo il panorama di Firenze: questa opera \u00e8 firmata e datata 1631.\nSull'altare, nella cappella della Madonna degli Angeli che si trova all'interno della Basilica della Santissima Annunziata, \u00e8 raffigurata la \"Vergine Assunta in Cielo con San Vitale, Sant'Alessandro e San Gregorio\"; sull'altare di un'altra cappella, sempre in questa Basilica, \u00e8 dipinto il \"Martirio di Santa Lucia\" e in un'altra \u00e8 rappresentata \"Santa Maria Maddalena\" e \"Santa Margherita da Cortona\", oltre all'affresco della cupola della stessa cappella.\nPitture affrescate dal Vignali si trovano a Firenze nel refettorio dell'antico convento di Santa Maria degli Angioli, fra via Colonna e via della Pergola e altre pitture del Vignali sono nella Casa Buonarroti in via Ghibellina.\nAnche a Greve in Chianti, nel Museo di San Francesco, ci sono dipinti del Vignali."}
{"id": "906398", "revid": "256896", "url": "https://it.wikipedia.org/wiki?curid=906398", "title": "Seminario di Pistoia", "text": ""}
{"id": "906400", "revid": "767487", "url": "https://it.wikipedia.org/wiki?curid=906400", "title": "Carlos Adri\u00e1n Valdez", "text": "Carriera.\nClub.\nCresciuto nelle giovanili del Nacional Montevideo, con questa squadra rimane per cinque stagioni, vincendo due campionati.\nViene acquistato nell'agosto 2005 dal Treviso, in cui disputa due campionati: il primo di serie A termina con la retrocessione in serie B.\nNel 2007 viene acquistato dalla : con i calabresi disputa tre stagioni, la seconda delle quali termina con una nuova retrocessione in Serie B.\nAll'inizio della quarta stagione con gli amaranto, il 31 agosto 2010 viene tesserato in prestito con diritto di riscatto dal .\nNel mercato di riparazione del gennaio 2011, visto lo scarso impiego nella squadra toscana, decide di ritornare in Uruguay, sempre con la modalit\u00e0 del prestito, verso Montevideo, sponda Pe\u00f1arol.\nNazionale.\nHa disputato il Campionato sudamericano di calcio Under-20 nel 2003.\nCon la sua nazionale disputa 17 incontri tra il 2006 e il 2010, senza mettere a segno reti. Ha preso parte alla Copa Am\u00e9rica 2007, giungendo quarto con la propria nazionale e disputando la finale per il terzo e quarto posto.\nStatistiche.\nPresenze e reti nei club.\n\"Statistiche aggiornate a maggio 2016\""}
{"id": "906401", "revid": "7509999", "url": "https://it.wikipedia.org/wiki?curid=906401", "title": "Andrew J. Wiles", "text": ""}
{"id": "906409", "revid": "203463", "url": "https://it.wikipedia.org/wiki?curid=906409", "title": "Palazzo Nazionale (Messico)", "text": "Il Palazzo Nazionale \u00e8 sede del potere esecutivo federale in Messico. Sorge su di un terreno di 40.000\u00a0m\u00b2, situato nella Piazza della Costituzione di Citt\u00e0 del Messico, in pieno Centro Storico. Il fronte del palazzo ha una lunghezza di oltre 200 metri.\nL'edificio venne costruito nel 1563, dopo la Conquista del Messico sul terreno che era occupato dalla casa di Hern\u00e1n Cort\u00e9s costruita nel 1523. L'uso originale del palazzo fu quello di alloggio del vicer\u00e9. Il primo vicer\u00e9 ad abitarci fu Luis de Velasco (Secondo Vicer\u00e9 della Nuova Spagna).\nPi\u00f9 tardi il palazzo fu ristrutturato per ospitare anche i tribunali e il carcere della Corte Reale. L'edificio originale, dall'aspetto medioevale, inizi\u00f2 a prendere il suo aspetto attuale di Costruzione barocca, dopo vari incendi che si sono succeduti nel XVII secolo, i lavori terminarono solo nel secolo successivo.\nPalazzo Nazionale.\nNel 1821 il palazzo fu ribattezzato a seguito dell'Guerra d'Indipendenza del Messico, adottando da allora il nome di Palazzo Nazionale, nell'edificio risiedevano i tre poteri del paese: esecutivo, legislativo e giudiziario. Questi ultimi due successivamente verranno trasferiti in altri edifici della citt\u00e0.\nDurante il XIX secolo vennero apportate nuove riforme al palazzo:\nNel periodo dell'Impero Asburgico il palazzo cambi\u00f2 nome temporaneamente in \"Palazzo Imperiale\".\nNel 1863 l'imperatore cambi\u00f2 la sua residenza al Castello di Chapultepec, lasciando il Palazzo Imperiale come un edificio solamente amministrativo e di protocollo.\nSecoli XX e XXI.\nAlla fine del Secondo Impero nel 1867 il palazzo torn\u00f2 a chiamarsi Palazzo Nazionale, e continu\u00f2 a essere sede del potere esecutivo, oltre a tornare a essere la residenza ufficiale del capo di Stato del paese (finch\u00e9 Porfirio D\u00edaz trasfer\u00ec nuovamente la residenza a Chapultepec). \nLe ristrutturazioni importanti del XX secolo furono la costruzione del terzo livello, durante il governo di Plutarco El\u00edas Calles, e il restauro completo del 1999-2000 durante il governo di Erneso Zedillo, che incluse la rimodellazione della cappella e la demolizione e il recupero di 14.000 metri quadrati, che con gli anni, avevano cambiato la destinazione d'uso originale. Durante l'amministrazione del Presidente Vicente Fox il segretario della Hacienda y Credito Publico Francisco Gil Diaz continu\u00f2 i lavori di ristrutturazione, si fin\u00ec il restauro del recinto parlamentare, si \u00e8 aperto l'archivio di Francisco Madero ed \u00e8 stata creata la pagina web per le visite virtuali al palazzo (in Inglese e in Spagnolo ) \nSono inoltre stati demoliti alcuni palazzi degli anni '60 danneggiati dal terremoto del 1985.\nNel novembre del 2006 \u00e8 terminata la costruzione dell'edificio che sostituisce gli edifici demoliti. La facciata della nuova costruzione mantiene la sintonia architettonica del resto del complesso. Include tra l'altro un museo, un negozio, un ristorante e parcheggi per i turisti.\nIl palazzo continua a essere la sede ufficiale del potere esecutivo, anche se non \u00e8 la residenza ufficiale del presidente (che \u00e8 stata spostata a Los Pinos). Inoltre ospita le seguenti installazioni (i primi 5 punti sono chiusi al pubblico): \nTra il 1929 e il 1951 il muralista Diego Rivera realizz\u00f2 cinque \"murales\" nel secondo livello de cortile centrale e nello spazio della scala principale."}
{"id": "906413", "revid": "73997", "url": "https://it.wikipedia.org/wiki?curid=906413", "title": "Yngwie J. Malmsteen - Rising Force", "text": ""}
{"id": "906421", "revid": "92723", "url": "https://it.wikipedia.org/wiki?curid=906421", "title": "Ludovikus Simanullang", "text": "Biografia.\nHa iniziato il suo noviziato con i frati minori cappuccini il 12 gennaio 1976. Ha compiuto gli studi di filosofia e teologia presso il seminario maggiore di Pematang Siantar. Il 2 agosto 1981 ha pronunciato la professione perpetua.\n\u00c8 stato ordinato sacerdote il 10 luglio 1983.\nDal 1997 al 2003 \u00e8 stato provinciale dei cappuccini a Sibolga per due mandati. Nel 2006 \u00e8 stato rieletto provinciale della stessa provincia.\nIl 14 marzo 2007 papa Benedetto XVI lo ha nominato vescovo di Sibolga.\n\u00c8 morto a Medan il 20 settembre 2018.\nGenealogia episcopale.\nLa genealogia episcopale \u00e8:"}
{"id": "906422", "revid": "73843", "url": "https://it.wikipedia.org/wiki?curid=906422", "title": "Associazione Nazionale Atleti Olimpici e Azzurri d'Italia", "text": "L'Associazione Nazionale Atleti Olimpici e Azzurri d'Italia (ANAOAI) \u00e8 un'associazione apolitica e apartitica che riunisce gli atleti e le atlete che abbiano indossato almeno una volta la maglia azzurra gareggiando nelle rappresentative nazionali delle discipline sportive riconosciute dal Comitato Olimpico Nazionale (CONI).\nRappresenta in ambito italiano la World Olympians Association (WOA), l'Associazione internazionale che riunisce gli Olimpionici di tutto il mondo.\nSvolge attivit\u00e0 di promozione dello sport a livello locale, nazionale ed internazionale.\nAttualmente fanno parte dell'Associazione circa 9.000 soci ripartiti in 72 sezioni ubicate su tutto il territorio italiano.\nL'Associazione ha creato il Museo della maglia azzurra, che presenta al pubblico le Maglie Azzurre di famosi Campioni. \u00c8 disponibile l'Albo ufficiale delle donazioni, che \u00e8 anche il catalogo del Museo. Il Museo, con sede a Roma, \u00e8 itinerante, cio\u00e8 viene allestito in occasione di importanti manifestazioni sportive in tutta Italia.\nOrigini.\nL'ANAOAI \u00e8 stata costituita statutariamente nel 1948 da parte di un gruppo di 18 atleti, quasi tutti reduci dai Giochi Olimpici di Londra disputati quell'anno. Il 17 aprile 1957 l'Associazione veniva ufficialmente fondata con atto notarile.\nRiconoscimenti.\nNel 1977, l'ANAOAI \u00e8 stata riconosciuta dal CONI \"Associazione benemerita di interesse sportivo\", per il fatto di svolgere \"attivit\u00e0 di natura culturale realizzate per diffondere e promuovere l'idea di sport, i suoi ideali e valori, attraverso iniziative promozionali a carattere organizzativo, di stampa e similari\"."}
{"id": "906425", "revid": "1305772", "url": "https://it.wikipedia.org/wiki?curid=906425", "title": "Almodis de La Marche", "text": "Biografia.\nInfanzia.\nPer quanto riguarda la sua origine, essa era figlia di Bernardo I (ca. 991- 16 giugno 1047) conte de La Marche e della moglie, Amelia de Ras\u00e9s (? - \u2020 1053); secondo altre fonti la madre di Almodis potrebbe essere anche Amelia di Montignac (ca. 989 -\u2020 ca. 1072) oppure Amelia d'Aulnay (ca. 990 -\u2020 ca. 1072), mentre altri la mettono in relazione con Ermengarda di Corson, viscontessa di Comborn (deducendolo dal documento n\u00b097 del \"Cartulaire de l'abbaye d'Uzerche (Corr\u00e8ze)\". Il nome della madre, ripreso da un documento del 1053 (\"Almodis comitissa, filia que es Amelie comitisse\") \u00e8 citato dallo storico Jos\u00e9 Enrique Ruiz Domenec nel suo libro \"Quan els vescomtes de Barcelona eren\" (Barcelona, 2006), quando cita la figlia, Almodis, contessa di Barcellona, che riceve il giuramento di fedelt\u00e0 dal vescovo di Barcellona, Guislaberto.&lt;br&gt;Secondo il \"Chronicon sancti Maxentii Pictavensis, Chroniques des Eglises d'Anjou\" Bernardo I de La Marche era figlio primogenito (ed unico) del Conte di P\u00e9rigord e Conte de La Marche, Adalberto I e della moglie, Almodia o Adalmoda, come ci riferisce la \"Cronaca di Ademaro di Chabannes\".\nPrimo matrimonio.\nNel 1038 circa Almodis spos\u00f2 il signore di Lusignano, Ugo V detto \"il Pio\" (\u2020 1060), che era il figlio primogenito del quarto Signore di Lusignano, Ugo IV detto \"il Bruno (le Brun)\" e di Adelarda, come ci conferma il documento n\u00b0 440 del \"Cartulaire de l'abbaye de Saint-Cyprien de Poitiers : (931-1155)\", che riporta di una donazione di Ugo IV di Lusignano (\"Ugo Liziniacensis\"), fatta ai monaci di Lusignano, citando come testimoni la moglie Adelarda (\"Hildeardis uxoris sue\") e i due figli maggiori, Ugo e Rorgone (\"infantum suorum Hugonis et Rorgonis\").&lt;br&gt;Della madre Adelarda non si conoscono n\u00e9 gli ascendenti n\u00e9 il casato (secondo il Duguet era imparentata con i signori di Chabanais).\nSecondo matrimonio.\nDopo il 1040 il matrimonio fu annullato per motivi di consanguineit\u00e0, e Almodis, nel 1045, si rispos\u00f2 in seconde nozze con Ponzio, conte di Tolosa, che era vedovo, dal 1044 circa, della sua prima moglie, Mayor, che, secondo lo storico Justo P\u00e9rez de Urbel, era Mayor S\u00e1nchez di Navarra (ca. 1015- prima del 1044), che i cronisti francesi chiamavano \"Majorie\", figlia del re di Pamplona, Sancho III Garc\u00e9s di Navarra.\nNel giugno del 1053, secondo il documento n\u00b0 235 del volume V delle \"Preuves de l'Histoire G\u00e9n\u00e9rale de Languedoc\", Almodis sugger\u00ec al marito, Ponzio di codificare l'unione delle abbazie di Cluny, che avrebbe avuto la preminenza, e di Moissac. Tale avvenimento viene ricordato anche dal documento n\u00b0 3344 delle \"Chartes de l'abbaye de Cluny\" del 29 giugno 1053.\nTerzo matrimonio.\nNell'estate del 1053, Raimondo Berengario I detto \"el Vell\" (\"il Vecchio\") (1024-1076), conte di Barcellona, fece rapire Almodis dal suo alleato, l'emiro musulmano di Tortosa, che con una flotta musulmana assal\u00ec Narbona e rap\u00ec la contessa, che fu portata a Barcellona, dove il conte Raimondo Berengario la convinse a sposarlo, pur essendo ancora in vita i rispettivi consorti, il suo secondo marito, Ponzio, e Bianca di Narbona, la moglie di Raimondo. Mentre Ponzio, tenuto in considerazione il documento del 29 giugno 1053, succitato, ripudi\u00f2 Almodis, nella seconda met\u00e0 del 1053, Bianca, sostenuta dalla nonna di Raimondo Berengario, Ermesinda di Carcassonne, si appell\u00f2 al papa Vittore II che, qualche tempo dopo il matrimonio tra Raimondo e Almodis, avvenuto poco dopo il giugno 1053, li scomunic\u00f2.Almodis compare citata in due documenti di donazione, assieme al terzo marito, Raimondo: una prima volta, verso la met\u00e0 degli anni cinquanta, nella \"Colleci\u00f3 Diplom\u00e1tica de la casa de Temple de Barber\u00e0\"; una seconda volta nel documento n\u00b0 CCLXXIV, del \"Cartulaire de l'abbaye de L\u00e9rins, 1\u00e8re partie\".\nNonostante le vicissitudini matrimoniali Almodis conserv\u00f2 un buon rapporto con tutti i figli ed anche i mariti:\nMorte.\nIl conte Raimondo Berengario dalla prima moglie, Isabella di Carcassonne, aveva avuto un figlio (altri due erano morti in tenera et\u00e0), l'erede designato alla successione paterna, Pietro Raimondo (1050- dopo il 1073), che era molto affezionato ad Almodis, che l'aveva cresciuto come un figlio proprio; ma quando raggiunse la maggiore et\u00e0 ebbe la sensazione, forse a ragione, che la matrigna si adoperasse per rimpiazzarlo con i suoi due figli maschi, gemelli, nella successione alla contea di Barcellona; cos\u00ec l'assassin\u00f2, strangolandola, nel 1071. L'avvenimento \u00e8 confermato dal \"Los Condes de Barcelona Vindicados, Tomos II\", che cita il necrologio del monastero di San Cucufate il giorno 17 novembrePietro Raimondo per il suo crimine fu diseredato ed esiliato, ed anche papa Gregorio VII, appena eletto, nel 1073 gli inflisse una penitenza per l'uccisione della matrigna.\nQuando nel 1076 Raimondo Berengario mor\u00ec, gli successero i figli gemelli Raimondo Berengario \"el Cap d'Estopes\" (\"Testa di Stoppia\") e Berengario Raimondo \"el Fratricida\" (\"il Fratricida\").\nDiscendenza.\nAlmodis ebbe, dai vari mariti, numerosi figli::\nAlmodis de La Marche nella letteratura.\nAlmodis de La Marche \u00e8 un personaggio del romanzo \"Il signore di Barcellona\" (\"Te dar\u00e9 la tierra\", 2008) di Chufo Llor\u00e9ns."}
{"id": "906426", "revid": "135673", "url": "https://it.wikipedia.org/wiki?curid=906426", "title": "Luigi Cristiano Beghetto", "text": ""}
{"id": "906427", "revid": "135673", "url": "https://it.wikipedia.org/wiki?curid=906427", "title": "Gigi Beghetto", "text": ""}
{"id": "906440", "revid": "599013", "url": "https://it.wikipedia.org/wiki?curid=906440", "title": "Urp", "text": "Con U.R.P. ci si pu\u00f2 riferire a:"}
{"id": "906441", "revid": "729019", "url": "https://it.wikipedia.org/wiki?curid=906441", "title": "Marco Neethling", "text": "Biografia.\nMarco nasce a Durban, da madre italiana e padre sudafricano ed ex-giocatore di rugby. Finito il liceo, nella cui squadra ha fatto l'esordio, si trasferisce in Italia seguendo l'amico Riccardo Robuschi al Gran Parma Rugby.\nDopo una breve esperienza in bluceleste si trasferisce ai cugini dell'Overmach facendo l'esordio in Super 10 e anche nell'Under 21 azzurra con la quale ha giocato tutte le partite del Sei Nazioni di categoria ed i Mondiali.\nPer la stagione 2008-2009 si trasferisce al Benetton, dove viene impiegato in totale 8 volte nei due campionati vinti dalla formazione trevigiana. Nel 2010 viene ingaggiato dal Petrarca e gioca 25 partite in due campionati, il primo dei quali vede i padovani tornare a vincere lo scudetto dopo 24 anni. Nel 2012 passa in serie A1 al Cus Verona, il cui titolo sportivo nel 2016 viene trasferito al Verona Rugby S.S.D."}
{"id": "906453", "revid": "123587526", "url": "https://it.wikipedia.org/wiki?curid=906453", "title": "David di Donatello 1981", "text": "La cerimonia di premiazione della 26\u00aa edizione dei David di Donatello si \u00e8 svolta il 26 settembre 1981 al Teatro dell'Opera di Roma."}
{"id": "906458", "revid": "287204", "url": "https://it.wikipedia.org/wiki?curid=906458", "title": "436 (disambigua)", "text": ""}
{"id": "906461", "revid": "287204", "url": "https://it.wikipedia.org/wiki?curid=906461", "title": "439 (disambigua)", "text": ""}
{"id": "906466", "revid": "287204", "url": "https://it.wikipedia.org/wiki?curid=906466", "title": "440 (disambigua)", "text": ""}
{"id": "906467", "revid": "287204", "url": "https://it.wikipedia.org/wiki?curid=906467", "title": "441 (disambigua)", "text": ""}
{"id": "906469", "revid": "1543377", "url": "https://it.wikipedia.org/wiki?curid=906469", "title": "Sidereus Nuncius", "text": "Il Sidereus Nuncius (che si potrebbe tradurre in italiano \"Annuncio sugli Astri\" oppure \"Il Messaggero celeste\") \u00e8 un trattato di astronomia scritto da Galileo Galilei e pubblicato il 13 marzo 1610.\nIl trattato.\nGrazie alla sua competenza nel fabbricare lenti, combinata con la perizia dei mastri vetrai di Murano, e grazie a un munifico stipendio accordatogli dal Senato veneziano dopo una magistrale dimostrazione delle potenzialit\u00e0 militari del \"cannone occhiale\" effettuata dal campanile di San Marco il 21 agosto 1609, Galileo, che allora insegnava all'universit\u00e0 di Padova, si dedic\u00f2 con eccezionale alacrit\u00e0 al perfezionamento del suo \"cannocchiale\" e pot\u00e9 finalmente puntarlo verso il cielo utilizzandolo altrettanto magistralmente in campo astronomico. Durante le notti serene dell'autunno e dell'inverno successivi, scrut\u00f2 sbalordito la volta stellata effettuando osservazioni talmente rivoluzionarie da far crollare l'intera impalcatura dell'astronomia e della cosmologia aristotelico-tolemaica.\nPrima di tutto individu\u00f2 delle rugosit\u00e0 (montagne e crateri) sulla superficie della Luna, fino ad allora ritenuta completamente liscia e composta di materia celeste incorruttibile. Poi, con l'osservazione delle luci e delle ombre proiettate dalla Terra sulla Luna, cap\u00ec il movimento relativo fra i due corpi celesti. Passando quindi all'analisi della Via Lattea, la identific\u00f2 come un enorme ammasso di stelle e corpi celesti, raggruppati in ammassi. Infine focalizz\u00f2 la sua attenzione su Giove, di cui scopr\u00ec 4 satelliti naturali battezzati prima \"pianeti cosmici\" e poi \"pianeti medicei\" e, correlando la natura di tali satelliti a quella della Luna, stabil\u00ec che Giove era un pianeta simile alla Terra fra altri pianeti simili.\nNel suo latino asciutto e misurato, Galileo annunzi\u00f2 al mondo queste strabilianti scoperte nel \"Sidereus Nuncius\". Il suo trattato ebbe una eco immediata e vastissima divenendo un pilastro della \"nuova\" scienza. Gi\u00e0 all'indomani della sua pubblicazione l'ambasciatore inglese a Venezia, sir Henry Wotton, inviava a re Giacomo I una copia del volume anticipandogliene il contenuto ed evidenziandone la clamorosa importanza: \u00abdi queste cose, qui si discute in ogni dove... E l'autore rischia di diventare o eccezionalmente famoso o eccezionalmente ridicolo\u00bb.\nNonostante qualche inevitabile polemica, Galileo vide riconosciute le sue scoperte da Keplero, divenne famoso in tutto il mondo (perfino in Cina, dove fu conosciuto come jia-li-lue) e, dopo il ritorno in Toscana come matematico e filosofo di corte del granduca Cosimo II de' Medici, fu accolto in pompa magna a Roma, dove entr\u00f2 a far parte della prestigiosissima Accademia dei Lincei.\nQui tuttavia cominciarono i suoi problemi con gli accademici, laici, dei Lincei e con la Santa Inquisizione, la congregazione pontificia che si occupava delle eresie.\nI primi erano invidiosi dei successi di Galileo, erano scettici sull'affidabilit\u00e0 del nuovo strumento di osservazione (il telescopio), ed erano ancorati alla teoria geocentrica, che insegnavano da anni e che era molto pi\u00f9 semplice da verificare. Saranno questi, nella persona dello scienziato Cesare Cremonini, a rifiutarsi di guardar dentro al telescopio, mentre i religiosi come il cardinale Roberto Bellarmino (poi Santo e Dottore della Chiesa) presero molto sul serio le innovazioni introdotte dallo scienziato.\nFurono proprio gli scienziati dei Lincei a spostare la questione sul piano teologico, asserendo che se la teoria eliocentrica, attribuita a Niccol\u00f2 Copernico (1473-1543), fosse stata vera, avrebbe contrastato con il brano dell'Antico Testamento in cui si afferma che il Sole fu \"fermato\" da Dio per un giorno (\"Gs 10,12-13\"). Galileo non ebbe la capacit\u00e0 di tenersi fuori da questa diatriba, forte del sostegno sul piano scientifico da parte di insigni religiosi, e dichiar\u00f2 che allora quel brano della Scrittura doveva ritenersi non ispirato.\nA causa di questa commistione del piano teologico con quello scientifico, nel 1616 l'Inquisizione proib\u00ec l'insegnamento della teoria eliocentrica come certa e provata. Il nome di Galileo non compariva nella condanna: stimato da molti ecclesiastici, tra cui il futuro papa Urbano VIII, allo scienziato fu comunicato privatamente di non insegnare come certa la teoria copernicana e gli fu ingiunto di rimuovere i passi scritturali dalle nuove edizioni del \"Sidereus Nuncius\", che per\u00f2 durante la sua vita dopo le due edizioni del 1610 non fu pi\u00f9 ripubblicato (vedi infra).\nLa censura.\nNonostante il sostegno alla teoria copernicana da parte di molti ecclesiastici, ed in particolare di molti gesuiti, questa venne dichiarata incompatibile con la fede cattolica. Il \"Sidereus Nuncius\" venne messo all'indice. Si noti che nel 1612 lo stesso Sant'Uffizio aveva dato il non luogo a procedere alle accuse di eresia della teoria copernicana rivolte da un domenicano, Niccol\u00f2 Lorini.\nPer interpretare questo paradosso, \u00e8 necessario calarsi nel clima culturale del tempo.\nGalileo, citando brani della Scrittura e confrontandoli con i risultati delle osservazioni scientifiche, sosteneva che la Scrittura avrebbe dovuto essere considerata sbagliata qualora fosse risultata in contrasto con quanto provato dalla scienza.\nQuesta ipotesi strideva fortemente con le competenze del Magistero della Chiesa, il cui compito di interpretare le Scritture veniva difeso dal Sant'Uffizio. Tutto ci\u00f2 avveniva in un clima culturale fortemente esposto all'\"eresia protestante\", secondo la quale la Scrittura sarebbe addirittura l'unica fonte per la fede e dunque il ruolo del Magistero sarebbe nullo.\nCerto la condanna, di tipo teologico, non aveva nulla a che fare con la teoria copernicana in s\u00e9: secondo il punto di vista moderno, ribadito anche dalla Chiesa, fu un errore di metodo condannare la teoria scientifica per difendere quella teologica.\nNel 1633 Galileo sub\u00ec un secondo processo, in seguito alla pubblicazione del \"Dialogo sopra i due massimi sistemi del mondo\". In questo processo ricevette la seguente \"condanna\": l'abiura della teoria copernicana come teoria certa, la recita dei salmi penitenziali una volta a settimana per tre anni e l'esilio a Siena (poi commutato). Nessuna tortura e nessuna incarcerazione gli furono inflitte, nessun \"E pur si muove!\" fu pronunciato da Galileo in quell'occasione.\nPer alcuni intellettuali, come ad esempio Bertolt Brecht, l'abiura di Galileo fu segno di vilt\u00e0 per non aver intrapreso una ribellione contro il potere politico detenuto dalla Chiesa nello Stato Pontificio. Per altri questa pena, seppure ingiustificabile, \u00e8 da considerarsi poco pi\u00f9 che simbolica.\nLa censura alle opere di Galileo venne rimossa nel 1757, anno in cui la Chiesa riconobbe come vera la dottrina di Copernico.\nVa anche detto che dal punto di vista strettamente scientifico, la teoria copernicana non veniva provata n\u00e9 dai risultati contenuti nel \"Sidereus\", n\u00e9 in quelli riportati nel \"Dialogo\" (ove peraltro la prova delle maree era sbagliata, come aveva rilevato lo stesso Keplero). Certo il sistema tolemaico (tutto ruota attorno alla Terra) risultava non adeguato ed obsoleto, tuttavia non esistevano n\u00e9 prove sperimentali collegabili direttamente alla teoria copernicana n\u00e9 prove sperimentali collegabili direttamente alla teoria tolemaica. Per molti anni diversi scienziati (come Bacone, ) non la considerarono attendibile. L'evidenza scientifica del moto della Terra attorno al Sole dovr\u00e0 aspettare diversi anni di sviluppo sia tecnologico sia matematico.\nResta per\u00f2 indiscutibile l'elementare fatto che Galileo aveva ragione.\nEdizioni e traduzioni.\nI 550 esemplari della prima edizione del \"Sidereus Nuncius\" (Venezia, Baglioni, 1610) andarono esauriti in poco pi\u00f9 di una settimana. Nello stesso anno ne usc\u00ec una seconda edizione a Francoforte, presso Zacharias Palthenius, probabilmente illegale, con xilografie (anzich\u00e9 le incisioni originali) poco accurate e con errori di orientamento e di definizione. Solo dopo la morte di Galileo apparve la terza edizione (Londra, typis Jacobi Flesher, 1653), seguita da quella all'interno delle sue \"Opere\" curate da Carlo Manolessi (Bologna, per gli eredi del Dozza, 1655-56, in 2 volumi). Sul finire del secolo va infine ricordata la traduzione francese, la prima in lingua moderna, curata da Nicolas de Blegny: \"Le Messager c\u00e9leste\" (Parigi, \u00e0 l'Acad\u00e9mie des nouvelles d\u00e9couvertes de m\u00e9decine, C. Blageart et L. D'Houry, 1681).\nL'interesse dei lettori e degli editori (come del resto quello dello stesso Galileo nell'ultimo decennio di vita) si era ormai spostato dal saggio singolo al \"corpus\" delle opere galileiane. Videro cos\u00ec la luce nuove edizioni delle \"Opere di Galileo\": quella fiorentina in 3 volumi del 1718, curata da Tommaso Buonaventuri e Guido Grandi, e quella padovana in 4 volumi del 1744, curata dall'astronomo Giuseppe Toaldo e in cui compare il famigerato \"Dialogo sopra i due massimi sistemi del mondo\", per la prima volta dopo la condanna da parte della Chiesa cattolica di oltre cent'anni prima. Erano comunque tutte edizioni incomplete e bisogner\u00e0 attendere il XIX secolo per una pubblicazione in qualche modo esaustiva, seppur ancora viziata da errori e omissioni (quella curata da Eugenio Alb\u00e8ri, del 1842-1856), e addirittura il XX per la cosiddetta \"edizione nazionale\" voluta da Antonio Favaro (in 20 volumi, 1890-1909).\nIn ogni caso, il testo del \"Sidereus Nuncius\" era in latino e, con le edizioni in italiano e nelle altre lingue nazionali, cominci\u00f2 a porsi il problema di come tradurre un titolo che offriva svariate possibilit\u00e0 di interpretazione. Secondo il filosofo Giulio Giorello: \u00abAlla lettera, il titolo del testo galileiano vuol dire \"messaggio proveniente dalle stelle\"; ma presto venne interpretato come \"messaggero celeste\".\u00bb\n Il riferimento alla traduzione francese \u00e8 evidente, ma in effetti l'interpretazione \"Messaggio/Messaggero celeste\" \u00e8 probabilmente la pi\u00f9 diffusa (ribadita per altro anche da Isabelle Pantin nella moderna edizione delle Belles lettres). Vanno comunque segnalati anche i molto rigorosi \"Avviso Sidereo\", adottato da Tiziana Bascelli (con William Shea) per la sua recente edizione veneziana, e \"Avviso astronomico\", scelto invece da Luisa Lanzillotta per l'edizione Ricciardi del 1952."}
{"id": "906470", "revid": "287204", "url": "https://it.wikipedia.org/wiki?curid=906470", "title": "442 (disambigua)", "text": ""}
{"id": "906474", "revid": "287204", "url": "https://it.wikipedia.org/wiki?curid=906474", "title": "443 (disambigua)", "text": ""}
{"id": "906476", "revid": "287204", "url": "https://it.wikipedia.org/wiki?curid=906476", "title": "444 (disambigua)", "text": ""}
{"id": "906479", "revid": "287204", "url": "https://it.wikipedia.org/wiki?curid=906479", "title": "Vedin Music", "text": ""}
{"id": "906481", "revid": "287204", "url": "https://it.wikipedia.org/wiki?curid=906481", "title": "445 (disambigua)", "text": ""}
{"id": "906484", "revid": "339392", "url": "https://it.wikipedia.org/wiki?curid=906484", "title": "Aeroporto Galileo Galilei", "text": ""}
{"id": "906485", "revid": "287204", "url": "https://it.wikipedia.org/wiki?curid=906485", "title": "446 (disambigua)", "text": ""}
{"id": "906487", "revid": "287204", "url": "https://it.wikipedia.org/wiki?curid=906487", "title": "447 (disambigua)", "text": ""}
{"id": "906488", "revid": "17351", "url": "https://it.wikipedia.org/wiki?curid=906488", "title": "Instrument Flight Rules", "text": ""}
{"id": "906489", "revid": "228587", "url": "https://it.wikipedia.org/wiki?curid=906489", "title": "Corozal", "text": ""}
{"id": "906490", "revid": "287204", "url": "https://it.wikipedia.org/wiki?curid=906490", "title": "448 (disambigua)", "text": ""}
{"id": "906491", "revid": "599013", "url": "https://it.wikipedia.org/wiki?curid=906491", "title": "Ifr", "text": ""}
{"id": "906492", "revid": "287204", "url": "https://it.wikipedia.org/wiki?curid=906492", "title": "449 (disambigua)", "text": ""}
{"id": "906493", "revid": "1605525", "url": "https://it.wikipedia.org/wiki?curid=906493", "title": "Tagli", "text": "Tagli (\"Kisscut\") \u00e8 un romanzo thriller di Karin Slaughter, seguito di \"La morte \u00e8 cieca\". Pubblicato nel 2002, in italiano la prima traduzione \u00e8 apparsa nel 2005.\nTrama.\nDurante una tranquilla serata estiva, la coroner e pediatra locale Sara Linton si concede un po' di svago volteggiando sulle note di una musica troppo alta alla pista di pattinaggio. All'improvviso nota tra la folla Jenny, una ragazzina un tempo sua paziente. Ma passandole accanto, Sara sfiora il suo zaino e una densa macchia di sangue le imbratta il vestito. Poco dopo vede Jenny nel parcheggio che punta la pistola alla tempia di un ragazzo. Qualcuno spara un colpo e la ragazzina cade a terra morta. Quello che sembra un litigio tra adolescenti si rivela in realt\u00e0 qualcosa di molto pi\u00f9 drammatico. Toccher\u00e0 a Sara Linton e a Jeffrey Tolliver, capo della polizia di Grant con l'aiuto della giovane detective Lena Adams risolvere quel caso."}
{"id": "906496", "revid": "287204", "url": "https://it.wikipedia.org/wiki?curid=906496", "title": "450 (disambigua)", "text": ""}
{"id": "906498", "revid": "17351", "url": "https://it.wikipedia.org/wiki?curid=906498", "title": "Instrument flight rules", "text": ""}
{"id": "906502", "revid": "287204", "url": "https://it.wikipedia.org/wiki?curid=906502", "title": "451 (disambigua)", "text": ""}
{"id": "906503", "revid": "380654", "url": "https://it.wikipedia.org/wiki?curid=906503", "title": "Di Stefano", "text": ""}
{"id": "906504", "revid": "287204", "url": "https://it.wikipedia.org/wiki?curid=906504", "title": "452 (disambigua)", "text": ""}
{"id": "906505", "revid": "62004", "url": "https://it.wikipedia.org/wiki?curid=906505", "title": "Beckenbauer", "text": ""}
{"id": "906507", "revid": "17351", "url": "https://it.wikipedia.org/wiki?curid=906507", "title": "Instrumental Flight Rules", "text": ""}
{"id": "906509", "revid": "287204", "url": "https://it.wikipedia.org/wiki?curid=906509", "title": "453 (disambigua)", "text": ""}
{"id": "906515", "revid": "287204", "url": "https://it.wikipedia.org/wiki?curid=906515", "title": "454 (disambigua)", "text": ""}
{"id": "906516", "revid": "7077", "url": "https://it.wikipedia.org/wiki?curid=906516", "title": "Wakazashi", "text": ""}
{"id": "906519", "revid": "6066", "url": "https://it.wikipedia.org/wiki?curid=906519", "title": "Juan Antonio Flecha Giannoni", "text": ""}
{"id": "906521", "revid": "2074952", "url": "https://it.wikipedia.org/wiki?curid=906521", "title": "Jan Vennegoor of Hesselink", "text": "Carriera.\nCuriosit\u00e0 e inizi nel calcio.\nLa storia del suo cognome risalirebbe al diciassettesimo secolo. Nel 1600 due famiglie di proprietari terrieri olandesi decisero di unire le due loro casate. Le due famiglie benestanti, i Vennegoor e gli Hesselink, avevano lo stesso peso sociale, quindi vollero mantenere entrambi i cognomi. \u201cOf\u201d in olandese significa \u201co\u201d: la traduzione del suo cognome (in italiano) sarebbe quindi \u201cVennegoor o Hesselink\u201d. Ha esordito in Eredivisie nel 1996 col Twente di Enschede. Comincia subito a mostrare doti da centravanti e a segnare molti gol: 21 nella stagione 1998-1999, 19 in quella successiva. Nel 2001 arriva la \"promozione\": viene ceduto al PSV Eindhoven, una delle tre grandi olandesi.\nAd Eindhoven si dimostra un riuscitissimo acquisto: nella stagione 2001-2002 segna 22 gol in Eredivisie, superando l'altro bomber della squadra Mateja Ke\u017eman, che si ferma a 15. La stagione successiva \u00e8 per\u00f2 il serbo a trascinare i \"Boeren\": 35 gol, contro gli 8 di Jan. Nel 2003-2004 ancora 31 gol per Ke\u017eman, 12 per Jan.\nCon la partenza di Ke\u017eman, Jan trova pi\u00f9 possibilit\u00e0 di segnare: 19 reti il bottino del torneo 2004-2005. La stagione successiva mette a referto solo 11 gol in campionato, ma ciononostante si guadagna la convocazione per i Mondiali, superando la concorrenza di Huntelaar, che di gol ne aveva fatti 37. Nel 2006 \u00e8 stato ceduto al Celtic, dove \u00e8 rimasto fino al giugno 2009. Il 3 settembre 2009, svincolato, si accorda con l'Hull City firmando un contratto biennale.\nDopo la retrocessione della formazione britannica, raggiunge un accordo per la risoluzione del contratto e passa nel campionato austriaco firmando un biennale con il Rapid Vienna.\nIl 10 giugno 2011 rescinde consensualmente il contratto che lo legava al Rapid Vienna\nIl 3 novembre seguente torna nei Paesi Bassi firmando un contratto fino al termine della stagione con il , squadra con la quale aveva gi\u00e0 giocato dal 2001 al 2006..\nFa il suo esordio in campionato tre giorni dopo in -Heracles Almelo 4-1 subentrando a Tim Matav\u017e al minuto 88.\nL'8 aprile 2012, seppur non giocando, vince la Coppa d'Olanda per 3-0 contro l'Heracles Almelo.\nTre giorni dopo segna il suo primo gol in campionato nella sconfitta per 2-1 contro il RKC Waalwijk.\nSi ripete il 22 aprile nella vittoria per 2-1 contro il NEC Nimega. Il 15 maggio annuncia il suo ritiro dal calcio giocato. Scout del PSV dal 2014, l\u201911 ottobre 2018 viene promosso direttore dello scouting al posto di De Jong.\nNazionale.\n\u00c8 stato nel giro della nazionale olandese, e ha partecipato al e al . Con la maglia \"oranje\" ha messo a segno 3 reti in 19 partite.\nNelle 19 partite giocate non fu mai in campo per tutta la gara ma sempre sostituito o subentrato."}
{"id": "906523", "revid": "6923", "url": "https://it.wikipedia.org/wiki?curid=906523", "title": "Dick Advocaat", "text": "\u00c8 soprannominato \"Il piccolo generale\" in riferimento all'epiteto \"Il generale\" assegnato a Rinus Michels, con cui Advocaat collabor\u00f2. Da calciatore ha militato nella Eredivisie e nella North American Soccer League. Da allenatore ha guidato varie squadre, tra cui sei nazionali di calcio: (in tre riprese), , , , e . Ha vinto, tra l'altro, una Coppa UEFA nel 2007-2008 e una Supercoppa europea nel 2008 alla guida dello .\nCarriera.\nGiocatore.\nNato a L'Aia il 27 settembre 1947. a calciatore gioc\u00f2 con , , Roda, Sparta Rotterdam, nei Paesi Bassi e Chicago Sting negli Stati Uniti.\nNel 1967, con l'ADO Den Haag nelle vesti del San Francisco Golden Gate Gales, disputa l'unica edizione del campionato dell'United Soccer Association, lega calcistica nordamericana che poteva fregiarsi del titolo di campionato di Prima Divisione su riconoscimento della FIFA, nel 1967: quell'edizione della Lega fu disputata utilizzando squadre europee e sudamericane in rappresentanza di quelle della USA, che non avevano avuto tempo di riorganizzarsi dopo la scissione che aveva dato vita al campionato concorrente della National Professional Soccer League. I Golden Gate Gales non superarono le qualificazioni per i play-off, chiudendo la stagione al secondo posto della Western Division.\nAllenatore.\nCome allenatore inizi\u00f2 all'et\u00e0 di 32 anni alla guida del DVSP, per poi diventare, il 1\u00ba luglio 1984, l'assistente del celebre Rinus Michels e in seguito di Leo Beenhakker nella nazionale olandese, dove rimase fino al 30 giugno 1987.\nDal 1\u00ba luglio 1987 al 30 giugno 1989 guid\u00f2 l'Haarlem, dal 1\u00ba luglio 1989 al 30 giugno 1991 lo SVV e dal 1\u00ba luglio 1991 al 22 agosto 1992 il Dordrecht.\nDal 7 settembre 1992 al 15 dicembre 1994 fu commissario tecnico dei Paesi Bassi, con cui arriv\u00f2 ai quarti di finale dei mondiale del 1994. Il 25 novembre 1994 si dimise da ruolo di CT per sedersi sulla panchina del PSV Eindhoven. Condusse il club alla vittoria della Coppa dei Paesi Bassi nel 1995-1996 e del campionato olandese nel 1996-1997.\nIl 1\u00ba luglio 1998 fu ingaggiato dai Rangers. Nella prima stagione centr\u00f2 il \"treble\", aggiudicandosi campionato, coppa nazionale e Coppa di Lega. Nel 1999-2000 biss\u00f2 il successo in campionato, ma nei successivi due anni e mezzo il ritorno del al dominio nazionale indusse la dirigenza dei Rangers ad esonerare Advocaat, il 12 dicembre 2001.\nIl 25 gennaio 2002 fu nuovamente chiamato alla guida dei , reduce dal fallimento della mancata qualificazione ai Mondiali del 2002 sotto la gestione di Louis van Gaal. Riusc\u00ec a portare la squadra all'Europeo del 2004 vincendo gli spareggi contro la Scozia. Aspramente criticato dai media dopo la sconfitta per 1-0 subita in Scozia nella partita di andata, dopo il 6-0 dell'Olanda nel ritorno fu da molti indicato come il commissario tecnico in grado di far vincere il campionato europeo agli \"Oranje\".\nAgli Europei in Portogallo la formazione di Advocaat super\u00f2 la fase a gruppi non senza difficolt\u00e0. In particolare il tecnico fu accusato di difensivismo per la gestione tattica della partita contro la Repubblica Ceca, vittoriosa per 3-2 dopo aver rimontato due gol agli olandesi. Ciononostante gli \"oranje\" guadagnarono l'accesso alla semifinale contro i padroni di casa del Portogallo, che vinse la partita per 2-1. Anche in tal caso il tecnico fu oggetto di critiche pungenti per il gioco espresso dalla sua squadra. Il clima di avversione raggiunse l'apice con alcune minacce di morte recapitate all'allenatore, che rassegn\u00f2 le dimissioni il 6 luglio 2004.\nIl 2 novembre firm\u00f2 con i tedeschi del Borussia M\u00f6nchengladbach. Il 18 aprile 2005 si dimise in seguito alla precipitazione a un punto dalla zona retrocessione della Bundesliga.\nIl 17 luglio venne nominato commissario tecnico degli Emirati Arabi Uniti. Il 13 settembre 2005 lasci\u00f2 l'incarico per divenire il CT della , che condusse durante la fase finale del campionato mondiale di Germania 2006, vincendo per 2-1 partita d'esordio contro il Togo, ma uscendo al primo turno. Il 26 giugno lascia il ruolo al suo vice Pim Verbeek.\nIl 13 luglio 2006 viene nominato tecnico dello Zenit San Pietroburgo. Conquista il campionato, a 23 anni dall'ultimo successo in campionato della squadra russa. Nella stagione seguente ha condotto il club russo al sesto posto in campionato, viene eliminato dal Tom' Tomsk ai quarti di finale della Coppa di Russia e ottiene la finale della Coppa UEFA dopo aver eliminato il Villarreal nei sedicesimi di finale, l'Olympique Marsiglia negli ottavi, il Bayer Leverkusen (battuto per 4-1 in casa) nei quarti di finale, lo Zenit ha estromesso dalla competizione anche il pi\u00f9 quotato Bayern Monaco in semifinale (1-1 all'Allianz Arena e 4-0 nel ritorno allo Stadio Petrovskij, sconfitta pi\u00f9 netta del club tedesco nella storia delle coppe europee). Il 14 maggio 2008 al Etihad Stadium di Manchester, lo Zenit di Advocaat ha battuto i Rangers per 2 a 0 conquistando cos\u00ec la Coppa UEFA, primo alloro del club in campo europeo. L'allenatore olandese non si \u00e8 per\u00f2 fermato, ed \u00e8 andato a vincere anche la Supercoppa di Russia battendo per 2 a 1 il Lokomotiv Mosca e la Supercoppa UEFA, il 29 agosto contro il Manchester United di Alex Ferguson. A seguito degli scarsi risultati nella Prem'er-Liga 2009, viene esonerato il 10 agosto 2009.\nDal 23 settembre dopo le dimissioni di Franky Vercauteren \u00e8 stato nominato tecnico del Belgio, quattro mesi in anticipo rispetto a quanto previsto. Il 9 dicembre ha assunto anche il ruolo di allenatore dell'AZ Alkmaar. Il 15 aprile 2010 presenta le dimissioni alla federazione belga. dal 30 giugno 2010 sulla panchina dell'AZ lo ha sostituito Gertjan Verbeek.\nIl 17 maggio 2010 viene nominato prossimo commissario tecnico della Russia, a partire dal 15 luglio, rimpiazzando il connazionale Guus Hiddink. L'11 ottobre 2011 raggiunge la qualificazione diretta all'Europeo 2012 grazie all'ultima partita vinta contro l'Andorra per 6 a 0. In questa competizione si piazza al terzo posto nel girone con Repubblica Ceca, Grecia e Polonia non riuscendo pertanto ad accedere ai quarti di finale. Il 30 giugno 2012 lascia i russi.\nIl 1\u00ba luglio 2012 fa ritorno in patria per allenare di nuovo il PSV Eindhoven. Vince subito la Johan Cruijff Schaal battendo l'Ajax. Esce per\u00f2 dall'Europa League gi\u00e0 ai gironi, in campionato si piazza al secondo posto con 69 punti dietro all'Ajax e in Coppa d'Olanda raggiunge la finale venendo sconfitto dall'AZ Alkmaar. Il 30 giugno 2013 lascia il posto al pi\u00f9 giovane Philip Cocu.\nIl 16 ottobre 2013 ritorna alla guida dell'AZ Alkmaar. Viene eliminato dall'Europa League ai quarti di finale dal Benfica, in Coppa d'Olanda esce in semifinale con l'Ajax e in campionato si piazza all'ottavo posto.\nIl 22 luglio 2014 viene nominato dalla Federazione della Serbia nuovo commissario tecnico; il contratto sar\u00e0 valido fino alla fine dell'Europeo 2016. Il 15 novembre 2014 si dimette in seguito alla sconfitta per 1-3 contro la Danimarca nelle qualificazioni all'Europeo.\nIl 17 marzo 2015 viene ingaggiato dagli inglesi del Sunderland, con cui firma un contratto di due mesi. Il 21 marzo seguente debutta perdendo per 0-1 sul campo del West Ham. L'11 maggio, con la squadra quasi salva, annuncia il ritiro dal mondo del calcio al termine della stagione. Il 27 maggio conferma le precedenti dichiarazioni, lasciando quindi la panchina dei \"Black Cats\" e ritirandosi dopo 35 anni di carriera da allenatore. Il 4 giugno seguente ritorna per\u00f2 sui suoi passi e rinnova con il Sunderland per un altro anno. Il 4 ottobre annuncia le sue dimissioni da tecnico del Sunderland, in seguito ad un inizio di stagione molto deludente, soli tre punti nelle prime otto partite di Premier League.\nIl 16 febbraio 2016 diventa assistente e consulente tecnico di Giovanni van Bronckhorst al Feyenoord. Il 12 maggio lascia il ruolo che occupava nel Feyenoord per passare nello staff tecnico degli Oranje. Dopo tre giorni viene ufficializzato la sua nomina come vice allenatore di Danny Blind insieme a Marco van Basten. Il 17 giugno insieme a Kees Jansma entra a far parte dell'ADO Den Haag, come consigliere strategico.\nIl 16 agosto seguente diventa il nuovo allenatore del Fenerbah\u00e7e. Sotto la sua guida la squadra \u00e8 eliminata al terzo turno nei preliminari di Champions League dal Monaco e accede alla Europa League, dove chiude il girone al primo posto, ma viene eliminato ai sedicesimi di finale dal Krasnodar. Il 17 marzo 2017, Advocaat annuncia che al termine della stagione si ritirer\u00e0 definitivamente dal calcio, ma il 9 maggio viene resa nota dalla federazione olandese la sua nomina a commissario tecnico dell'Olanda a partire dal giugno seguente, con Ruud Gullit come vice. Viene eliminato nella Coppa di Turchia in semifinale dal \u0130stanbul Ba\u015fak\u015fehir e arriva al terzo posto in campionato, il 4 giugno come accordi chiude la sua esperienza turca.\nIl 6 giugno viene ufficializzato con la conferenza stampa. Dopo tre giorni esordisce sulla panchina degli \"Oranje\" nella vittoria per 5 a 0 contro il Lussemburgo, valevole per la qualificazione al mondiale del 2018. Il 10 ottobre nonostante abbia battuto la Svezia per 2-0 non riesce ad accedere al mondiale, a causa di una peggiore differenza reti nei confronti proprio dei svedesi, che dunque si aggiudica il secondo posto e l'accesso ai play-off. Il 15 novembre all\u2019indomani dell\u2019amichevole vinta per 3-0 contro la Romania annuncia le proprie dimissioni:\"Mi fermo perch\u00e9 penso che sia giunto il momento per un'altra generazione. E il momento per i pi\u00f9 giovani, \u00e8 il momento di dimostrarlo\". Totalizza 6 vittorie e 1 sconfitta.\nIl 25 dicembre viene nominato nuovo tecnico dello Sparta Rotterdam, sceglie come vice Fred Grim e Cor Pot. La squadra per\u00f2 retrocede ai play-out con l\u2019Emmen e, come gi\u00e0 annunciato a marzo, lascia la squadra a Henk Fraser.\nIl 12 settembre 2018 viene ingaggiato dall', facendo cos\u00ec ritorno ai bianco-rossi dopo la precedente esperienza da giocatore. Sotto la sua gestione il 3 aprile 2019 con la vittoria per 2-6 contro il VVV-Venlo l\u2019Utrecht realizza per la prima volta nella sua storia 6 reti in una partita di Eredivisie. La squadra con il sesto posto finale si qualifica per i play-off di qualificazione all\u2019Europa League vincendo la finale contro il Vitesse. A fine stagione Advocaat lascia il posto a John van den Brom.\nIl 30 ottobre dello stesso anno sostituisce il dimissionario Jaap Stam al con un contratto fino al termine della stagione; prende il club di Rotterdam 12\u00ba in Eredivisie e ultimo nel girone di Europa League. Tre giorni dopo al debutto vince per 0-3 contro il VVV-Venlo; questa \u00e8 la sua vittoria numero 176 in Eredivisie superando Rinus Michels nella classifica degli allenatori pi\u00f9 vincenti.\nIn occasione di Vitesse-Feyenoord 0-0 dell'8 dicembre festeggia la sua apparizione numero 800 in un match di Eredivisie (450 presenze da calciatore e 350 presenze da allenatore). Con la sconfitta per 3-2 contro il del 12 dicembre si piazza ultimo nel gruppo G di Europa League con 5 punti mancando la qualificazione ai sedicesimi. Con la vittoria per 2-0 contro il consolida il 3\u00ba posto e arriva a quota 14 partite da imbattuto in Eredivisie; meglio di lui hanno fatto solo Ernst Happel (31 nel 1969) e Ben Peeters (19 nel 1967). Questa \u00e8 l\u2019ultima partita disputata in stagione poich\u00e9, dopo 40 giorni di stop, a fine aprile il campionato viene fermato definitivamente a causa dell\u2019emergenza COVID-19: il Feyenoord termina quindi l\u2019Eredivisie 2019-2020 al 3\u00ba posto con 50 punti - a 6 punti da e - qualificandosi per l\u2019Europa League e Advocaat decide di rinnovare il contratto con il club per un'altra stagione. \nTorna alla vittoria il 12 settembre 2020 all'esordio nella stagione 2020/2021 (0-2 in casa del PEC Zwolle) quando Advocaat con 72 anni e 351 giorni diventa l'allenatore pi\u00f9 anziano di sempre a guidare una squadra in Eredivisie. Il 25 ottobre in occasione di RKC-Feyenoord 2-2 supera Peeters con 20 partite da imbattuto in campionato. Diverso sar\u00e0 il cammino in Europa League dalla quale il club di Rotterdam uscir\u00e0 gi\u00e0 ai gironi arrivando terzo dietro a e . Il 15 dicembre viene ufficializzato che a partire dal 1\u00ba luglio 2021 verr\u00e0 sostituito da Arne Slot. Il 20 dicembre con la sconfitta contro il per 1-0 si interrompe la sua imbattibilit\u00e0 in campionato dopo 26 partite e cos\u00ec il record rimane di Happel (31). Alla fine si piazza al 5\u00ba posto con 59 punti e ai play-off ha la meglio contro le sue ex squadre Sparta Rotterdam e Utrecht ottenendo cos\u00ec l\u2019accesso al secondo turno di qualificazione della nuova UEFA Europa Conference League e superando inoltre le 600 presenze da allenatore nei vari campionati.\nIl 31 luglio dello stesso anno viene annunciato come nuovo commissario tecnico della nazionale irachena con l'obiettivo di ottenere la qualificazione ai campionato mondiale del 2022. La settimana seguente viene premiato con il Rinus Michels Award alla carriera. Si dimette dall'incarico il 24 novembre, dopo aver ottenuto 3 pari e subito 3 sconfitte in 6 partite di qualificazione a Qatar 2022.\nStatistiche.\nStatistiche da allenatore.\nClub.\n\"Statistiche aggiornate al 23 maggio 2021.\" In grassetto le competizioni vinte."}
{"id": "906528", "revid": "287204", "url": "https://it.wikipedia.org/wiki?curid=906528", "title": "456 (disambigua)", "text": ""}
{"id": "906529", "revid": "547034", "url": "https://it.wikipedia.org/wiki?curid=906529", "title": "David di Donatello 1982", "text": "La cerimonia di premiazione della 27\u00aa edizione dei David di Donatello si \u00e8 svolta il 19 giugno 1982 al Teatro Argentina di Roma.\nIn questa edizione \u00e8 stato istituito il Premio David Ren\u00e9 Clair destinato al film che alle qualit\u00e0 artistiche unisce i requisiti per il miglior consenso di pubblico."}
{"id": "906532", "revid": "287204", "url": "https://it.wikipedia.org/wiki?curid=906532", "title": "457 (disambigua)", "text": ""}
{"id": "906533", "revid": "30794", "url": "https://it.wikipedia.org/wiki?curid=906533", "title": "Inari", "text": ""}
{"id": "906534", "revid": "1605525", "url": "https://it.wikipedia.org/wiki?curid=906534", "title": "La morte \u00e8 cieca", "text": "La morte \u00e8 cieca \u00e8 un romanzo thriller di Karin Slaughter, pubblicato nel 2001. In Italia \u00e8 apparso nel 2002, presso la Sonzogno, quindi, con traduzione diversa, \u00e8 stato edito da HarperCollins nel 2017.\nTrama.\nQuando nella tranquilla cittadina di Heartsdale, Georgia, la coroner e pediatra Sara Linton trova il corpo agonizzante di una donna, drogata, violentata e marchiata con una croce incisa sul petto, non pu\u00f2 fare altro che rivolgersi al suo ex marito e capo della polizia locale Jeffrey Tolliver. Qualche giorno dopo, un'altra vittima induce Sara a sospettare di trovarsi di fronte a un maniaco e la chiave per arrivare a lui potrebbe nascondersi nelle misteriose cartoline che ogni anno riceve da un anonimo \"ammiratore\". Ma rivelare questo indizio significherebbe anche svelare un terribile segreto sepolto nel passato."}
{"id": "906535", "revid": "292162", "url": "https://it.wikipedia.org/wiki?curid=906535", "title": "Gabriele Gava", "text": "Carriera.\nAppartiene alla sezione di Conegliano dell'Associazione Italiana Arbitri della Federazione Italiana Giuoco Calcio. Nel 2001 debutta in Serie C1 per volont\u00e0 del designatore Maurizio Mattei, e dopo aver totalizzato 52 presenze in tale categoria (compresa la finale play-off del 2005 tra e , nel 2005 viene promosso alla CAN A e B seguendo il destino dello stesso Maurizio Mattei, a sua volta nominato nuovo designatore.\nHa esordito in Serie A il 4 dicembre 2005 dirigendo la gara - (2-0). L'anno successivo \u00e8 decorato con il Premio \"Giorgio Bernardi\", destinato al miglior giovane arbitro debuttante in serie A. Nell'agosto 2007 ha rappresentato la classe arbitrale italiana alle Universiadi di Bangkok. Il 29 aprile 2009 \u00e8 stato designato per dirigere - semifinale della Coppa d'Albania: la partita \u00e8 stata sospesa a 10 minuti dalla fine a causa della fitta sassaiola fatta partire dai tifosi di casa.\nAl termine della stagione sportiva 2011-2012 ha diretto 89 partite in serie A. Il 3 luglio 2010 con la scissione della CAN A-B in CAN A e CAN B, viene inserito nell'organico della CAN A. Il padre, Franco, \u00e8 stato arbitro a disposizione della CAN A e B negli anni ottanta. Il 19 ottobre 2010, dirige la partita in ricordo del collega Rosario Ponziano (morto in Afghanistan) tra la sezione arbitri di Bolzano ed il 4\u00ba reggimento paracadutisti alpini. Il 22 giugno 2012 partecipa al primo \"Memorial Piermario Morosini\", in ricordo appunto del giovane giocatore del Livorno scomparso prematuramente durante una partita di calcio, in forza alla Nazionale Arbitri.\nLa partita, giocata contro la Nazionale Cantanti, finisce in pareggio sul punteggio di 5 reti a 5.\nIl , nell'ultima giornata di campionato dirige la gara - (3-1) che verr\u00e0 ricordata per l'addio del suo conterraneo Alessandro Del Piero alla Juventus.\nIl 2 luglio 2012 viene dismesso dalla CAN A per normale avvicendamento, concludendo cos\u00ec la sua carriera arbitrale a livello nazionale come arbitro effettivo (A.E.). Subito dopo, il 5 luglio 2012 viene nominato tra i membri della commissione arbitrale di Lega Pro per la stagione 2012-2013, carica confermata anche per la stagione successiva.\n\u00c8 stato per diversi anni componente della commissione CAN B, fino al luglio 2017, quando ne viene annunciata la nomina a membro della commissione CAN A di Nicola Rizzoli."}
{"id": "906537", "revid": "287204", "url": "https://it.wikipedia.org/wiki?curid=906537", "title": "455 (disambigua)", "text": ""}
{"id": "906538", "revid": "110157", "url": "https://it.wikipedia.org/wiki?curid=906538", "title": "Pallacanestro ai Giochi della XXII Olimpiade", "text": "Il torneo di pallacanestro ai Giochi della XXII Olimpiade si disput\u00f2 a Mosca dal 20 al 30 luglio 1980.\nIl torneo maschile fu vinto dalla , quello femminile dall'Unione Sovietica. Gli e altre nazioni non parteciparono alla manifestazione, poich\u00e9 boicottarono i Giochi in seguito all'invasione sovietica dell'Afghanistan.\nSquadre partecipanti.\nTorneo maschile.\nIn seguito alla decisione (presa nell'aprile 1980) degli Stati Uniti di boicottare i Giochi di Mosca per protesta contro l'invasione sovietica dell'Afghanistan, altre nazioni seguirono la protesta statunitense. Anche , , e (che avevano diritto a partecipare in virt\u00f9 del piazzamento ai Campionati Asiatici 1979, decisero di rinunciare.\nLa nazionale degli fu sostituita dalla ; venne inoltre scelta l' come rappresentante asiatica, in virt\u00f9 del 5\u00ba posto ai Campionati Asiatici 1979.\nSi qualificarono tramite il Torneo Europeo di Qualificazione: , e . \nLe rinunce di e , rispettivamente seconda e terza al Torneo Americano di Qualificazione), port\u00f2 al ripescaggio di e . Anche , vincitrice del Torneo, decise di boicottare a ridosso dell'inizio dei giochi, e venne sostituita dalla .\nParteciparono di diritto e , vincitrici rispettivamente dell'Oceania Championship 1979 e dei Campionati Africani 1980.\nPaese ospitante\nAmmessa tramite le Olimpiadi 1976\nAmmessa in sostituzione degli \nAmmessa tramite i Campionati Asiatici 1979\nVincitrice dell'Oceania Championship 1979\nVincitrice dei Campionati Africani 1980\nAmmesse tramite il Torneo Americano\nAmmesse tramite il Torneo Europeo\nAmmessa per la rinuncia di :\nTorneo femminile.\nLe squadre partecipanti alla seconda edizione femminile dei Giochi furono 6. L' partecip\u00f2 di diritto in quanto paese ospitante; i rimanenti 5 posti furono assegnati tramite il Torneo Pre-Olimpico disputato a Varna dal 5 al 12 maggio 1980, e cui si iscrissero 22 squadre. Si qualificarono: , , , e . In seguito alla rinuncia statunitense, fu ripescata l'."}
{"id": "906539", "revid": "32698", "url": "https://it.wikipedia.org/wiki?curid=906539", "title": "Hacker Manifesto", "text": ""}
{"id": "906540", "revid": "1543377", "url": "https://it.wikipedia.org/wiki?curid=906540", "title": "Rinus Michels", "text": "Carriera.\nDa calciatore trascorse tutta la carriera nell', di cui pi\u00f9 tardi fu l'allenatore. Dal 1950 al 1954 gioc\u00f2 anche 5 incontri nella nazionale maggiore olandese, di cui in seguito fu commissario tecnico. Durante la sua carriera da calciatore, Michels arriver\u00e0 a raccogliere 269 presenze, segnando 121 gol, con la maglia dell\u2019Ajax.\nQuando nel 1958, appena trentenne, alcuni persistenti problemi alla schiena lo spingono ad interrompere definitivamente la sua avventura con l\u2019Ajax, decide di mettere a frutto il diploma ottenuto al termine delle scuole superiori e intraprendere una carriera lavorativa come insegnante di educazione fisica. Viene assunto come insegnante di educazione fisica alla J.C. Ammanschool, istituto per audiolesi che ha sede proprio a Watergraafsmeer, non lontano dallo Stadio De Meer. Il suo nuovo lavoro gli permette di tenere vivo l\u2019interesse per il calcio, che resta parte integrante della sua quotidianit\u00e0. Continua a giocare con la maglia del ZSV Zandvoortmeeuwen, un club della vicina Zandvoort, ma smette dopo neanche due anni, quando riceve la proposta di allenare una piccola squadra del suo quartiere, lo JOS, acronimo di Jeugd Organisatie Sportclub.\nNel gennaio 1965 fu chiamato a prendere il posto di Vic Buckingham sulla panchina dei \"Lancieri\". Il 17 gennaio 1965, dopo un deludente pareggio nel derby cittadino con il DWS, arriv\u00f2 l\u2019ufficialit\u00e0 del cambio di guida tecnica, con il club di Amsterdam invischiato nella lotta per non retrocedere. Michels esord\u00ec sulla panchina dell' battendo 9-3 il MVV e concludendo il campionato al 13\u00ba posto.. Dalla stagione successiva oper\u00f2 una rivoluzione tattica, tecnica, atletica, mentale ed i risultati non tardarono ad arrivare. Vinse le successive tre edizioni dell'Eredivisie, una KNVB beker e, nella stagione 1968-1969, raggiunse la finale di Coppa dei Campioni vinta dal Milan per 1-4. Nel frattempo la squadra si conform\u00f2 molto bene intorno ad un nucleo di giovani cresciuti nel settore giovanile tra cui: Suurbier, Hulshoff, Krol, M\u00fchren, Haan, Rep e Keizer. A questi si aggiunsero il portiere Stuy prelevato dal , i difensori Vasovi\u0107 e Blankenburg, ed il centrocampista box-to-box Neeskens. Il sistema tattico dell'Ajax, composto da flessibilit\u00e0 di ruoli e funzioni, per cui tutti devono sapere giocare in qualsiasi zona del campo, dall'idea di espandere e restringere lo spazio a seconda del momento e della situazione di gioco attraverso una \"squadra corta\" e un pressing offensivo, e da calciatori con velocit\u00e0 di pensiero che sanno muoversi in maniera coordinata al fine di creare ed occupare lo spazio; veniva incarnato da Johan Cruijff, stella e catalizzatore della squadra. Michels diede vita al cosiddetto Totaalvoetbal, un modo di intendere il calcio rivoluzionario e che avrebbe esercitato una grande influenza nei decenni seguenti; nel 1999 fu eletto \"Allenatore del secolo\" dalla FIFA.. Con questa squadra Michels si aggiudic\u00f2 un altro Campionato, due Coppe d'Olanda e la prima Coppa dei Campioni della storia del club, vinta a Wembley contro il Panathinaikos per 2-0, con le reti di van Dijk e Haan.\nDal 1971 al 1975 e poi dal 1976 al 1978 allen\u00f2 il Barcelona con il quale vinse un Campionato spagnolo e una Coppa del Re. Nel mezzo un breve ritorno all'Ajax e l'esperienza del Mondiale alla guida della nazionale olandese. Gli \"Oranje\" erano formati per lo pi\u00f9 da calciatori che aveva gi\u00e0 allenato nell'Ajax a cui si aggiungevano il portiere Jongbloed dell'Amsterdam, il difensore Rijsbergen, i centrocampisti Jansen e van Hanegem del Feijenoord, l'ala sinistra Rensenbrink dell'Anderlecht. L'Arancia Meccanica, soprannome della nazionale, vinse 5 partite su 6 arrivando in finale da grande favorita del torneo. Ad aspettarla vi erano i padroni di casa della Germania Ovest guidati in campo da Beckenbauer. L'Olanda pass\u00f2 in vantaggio al 2' minuto grazie ad un calcio di rigore(il primo fischiato in una finale mondiale) realizzato da Neeskens, ma fu rimontata e perse 1-2.\nA seguito delle parentesi con gli statunitensi del L.A.Aztecs e i tedeschi del Colonia, torn\u00f2 ad allenare la Nazionale olandese. In questo periodo trov\u00f2 una nuova generazione di grandi calciatori tra i quali: Koeman, Rijkaard, Vanenburg, Gullit e Marco van Basten. Vinse l'Europeo 1988 battendo in finale per 2-0 l'Unione Sovietica.\nChiuse la carriera guidando il Bayer Leverkusen e di nuovo la nazionale del suo paese.\n\u00c8 stato il primo olandese della storia, prima di Ronald Koeman e Frank de Boer, ad aver vinto in patria il campionato sia da giocatore sia da allenatore.\nIl 19 marzo 2019 viene inserito al primo posto dalla rivista \"France Football\" nella classifica dei 50 migliori allenatori di sempre.\nStatistiche.\nAllenatore.\n\"In grassetto le competizioni vinte.\""}
{"id": "906545", "revid": "20090", "url": "https://it.wikipedia.org/wiki?curid=906545", "title": "Strage di Podrute", "text": ""}
{"id": "906547", "revid": "20090", "url": "https://it.wikipedia.org/wiki?curid=906547", "title": "Massacro di Podrute", "text": ""}
{"id": "906548", "revid": "131358", "url": "https://it.wikipedia.org/wiki?curid=906548", "title": "Campionato di calcio ga\u00facho", "text": ""}
{"id": "906550", "revid": "249337", "url": "https://it.wikipedia.org/wiki?curid=906550", "title": "Novo\u010derkassk", "text": "Novo\u010derkassk \u00e8 una citt\u00e0 della Russia europea meridionale, nell'oblast' di Rostov, situata sulla sponda destra del fiume Tuzlov.\nLa sua fondazione risale all'anno 1805, quando gli abitanti dello \"stanica\" (villaggio cosacco) di \u010cerkassk furono costretti ad abbandonarlo per via delle troppo frequenti inondazioni del Don.\nLa citt\u00e0 fu teatro di una sbrigativa risoluzione, da parte del KGB, di alcune sollevazioni popolari nel giugno del 1962, in un evento noto come \"massacro di Novo\u010derkassk\".\nEconomia industria.\nNEVZ Novocherkask ElektroVagon Plant"}
{"id": "906553", "revid": "125344189", "url": "https://it.wikipedia.org/wiki?curid=906553", "title": "Manifesto hacker", "text": "Il Manifesto Hacker (nell'originale inglese The Hacker Manifesto o The Conscience of a Hacker) \u00e8 un breve saggio scritto l'8 gennaio 1986 da Loyd Blankenship, un hacker che si faceva chiamare The Mentor. Fu scritto poco dopo l'arresto dell'autore, e pubblicato per la prima volta sulla Ezine Phrack. Oggi pu\u00f2 essere trovato in numerosi siti web.\nEsso \u00e8 considerato una pietra miliare della cultura hacker, e rivela aspetti psicologici dei primi hacker. Nel Manifesto si spiegano le motivazioni che portano un ragazzo ad entrare a far parte degli hacker, spesso individui che trovano nella scuola unicamente un noioso passatempo, che non riesce a stimolare la loro creativit\u00e0, fino alla scoperta del computer che diventa il mezzo e la fonte della loro conoscenza, ed \u00e8 il loro desiderio di apprendere che li porta ad essere considerati e a diventare per l'opinione pubblica dei criminali.\nRiguardo ai motivi che lo hanno portato a scrivere l'articolo, Blankenship in un primo momento afferma:\u00abStavo pensando di ritirarmi dal mondo dell'hacking, e Craig/Knight Lightning - uno dei fondatori dell'Ezine Phrack - aveva bisogno di qualcosa (da scrivere) per la pubblicazione seguente del Phrack. Io stavo leggendo La Luna \u00e8 una severa maestra e venni molto preso dall'idea di una rivoluzione.\u00bbIn un'altra occasione pi\u00f9 importante, quando gli venne chiesto del suo arresto e del perch\u00e9 scrisse il saggio, rispose:\u00abEro semplicemente di fronte a un computer quando non avrei dovuto esserci. Ed ebbi un forte sentimento di empatia per i miei amici in tutto lo stato che erano nella mia stessa situazione.Questo fu dopo il film \"WarGames\", quindi l'unica immagine degli hacker che l'opinione pubblica potesse avere era \"Hey, potremmo far scoppiare una guerra nucleare, oppure giocare a tris,una delle due cose\", e quindi decisi che avrei provato a scrivere ci\u00f2 che sentivo fosse la vera essenza di quello che noi (hacker) stavamo facendo e del perch\u00e9 lo stessimo facendo.\u00bb\nNella cultura di massa.\nL'articolo viene citato diverse volte nel film Hackers del 1995, nonostante nel film venga letto da un'uscita della rivista 2600, e non dalla rivista Phrack sulla quale \u00e8 stato effettivamente pubblicato.\nThe Mentor ha anche fatto una lettura dell'articolo a una conferenza .\nCollegamenti esterni.\n1^ \"Elf Qrin interviews The Mentor\"\n2^ \"H2K2 (2002): \"The conscience of a Hacker\""}
{"id": "906555", "revid": "10125", "url": "https://it.wikipedia.org/wiki?curid=906555", "title": "Informazione genetica", "text": ""}
{"id": "906557", "revid": "436907", "url": "https://it.wikipedia.org/wiki?curid=906557", "title": "Static (Planet Funk)", "text": "Static \u00e8 il terzo album in studio del gruppo dance-rock italiano Planet Funk, prodotto nel 2006. Otto delle dieci tracce sono cantate da Luke Allen."}
{"id": "906560", "revid": "125915612", "url": "https://it.wikipedia.org/wiki?curid=906560", "title": "Azov", "text": "Azov (; in latino: Assovium) \u00e8 una citt\u00e0 della Russia meridionale, nell'oblast' di Rostov, situata sul fiume Don, a brevissima distanza dal mare che da essa prende il nome, capoluogo dell'Azovskij rajon.\nStoria.\nIl sito dove sorge la citt\u00e0 di Azov \u00e8 abitato da tempi molto antichi, dato che sul luogo fu fondata una colonia greca chiamata \"Tanais\".\nL'arrivo degli slavi data dal X secolo; nel XIII e XIV secolo la zona cadde sotto il dominio dei Tatari dell'Orda d'Oro, anche se dei mercanti veneziani e genovesi riuscirono ad installarsi e a fondare una colonia commerciale chiamata Tana.\nIl tutto ebbe fine nel 1471, con l'arrivo dei turchi che occuparono militarmente tutta l'area e fondarono la fortezza di Azov; inizi\u00f2 allora un periodo, della durata di diversi secoli, in cui l'intera zona fu contesa fra gli Ottomani e l'Impero Russo.\nAzov fu definitivamente riportata sotto la Russia nel 1774.\nSociet\u00e0.\nEvoluzione demografica.\n\"Fonte: mojgorod.ru\"\nAmministrazione.\nGemellaggi.\nAzov \u00e8 gemellata con:"}
{"id": "906561", "revid": "32698", "url": "https://it.wikipedia.org/wiki?curid=906561", "title": "The Conscience of a Hacker", "text": ""}
{"id": "906565", "revid": "22414", "url": "https://it.wikipedia.org/wiki?curid=906565", "title": "Storia della Terra di Mezzo", "text": ""}
{"id": "906566", "revid": "1381093", "url": "https://it.wikipedia.org/wiki?curid=906566", "title": "Beyond the Valley of the Murderdolls", "text": "Beyond the Valley of the Murderdolls \u00e8 il primo album in studio del supergruppo statunitense Murderdolls, pubblicato il 20 agosto 2002 dalla Roadrunner Records.\nNel settembre 2003 la Roadrunner Records pubblic\u00f2 nuovamente l'album, in un'edizione speciale contenente alcune \"bonus track\".\nFu pubblicata anche una versione in DVD, un mese dopo la prima riedizione dell'album. Nel DVD erano presenti i video di \"I Love to Say Fuck\" (live), \"Dead in Hollywood\", \"Love at First Fright\" e \"White Wedding\"."}
{"id": "906568", "revid": "22414", "url": "https://it.wikipedia.org/wiki?curid=906568", "title": "La Storia della Terra di Mezzo", "text": ""}
{"id": "906569", "revid": "22414", "url": "https://it.wikipedia.org/wiki?curid=906569", "title": "La storia della terra di mezzo", "text": ""}
{"id": "906571", "revid": "729019", "url": "https://it.wikipedia.org/wiki?curid=906571", "title": "Torre Guelfa", "text": "La Torre Guelfa \u00e8 una torre di Pisa presso la Cittadella, che risale alla met\u00e0 del XV secolo.\nStoria.\nFu edificata durante la prima dominazione fiorentina (1406), quando venne ristrutturato tutta la zona di quello che era l'Arsenali della Repubblica. Il nome venne scelto in contrapposizione alla pi\u00f9 antica \"Torre Ghibellina\", eretta nel 1290 all'angolo Sud-Ovest del quartiere e andata in seguito distrutta. La torre aveva anche il compito di permettere l'avvistamento, essendo alta abbastanza da scorgere il mare e al tempo stesso di dominare la citt\u00e0, essendo chiaramente visibile dalla prima met\u00e0 dei lungarni.\nLa torre guelfa, insieme alla torre di Sant'Agnese, la torre del Canto (inglobata all'interno del Bastione San Giorgio) e la torre Ghibellina, delimitavano l'antica area della Terzanaia (oggi in gran parte scomparsa e nota come Cittadella), dove venivano costruite e riparate le galee repubblicane.\nMinata dai tedeschi in ritirata nel Luglio del 1944, nel dopoguerra (1956) fu ricostruita non mantenendo completamente l'aspetto originale.\nOggi \u00e8 aperta al pubblico e permette di ammirare una stupenda vista dalla sommit\u00e0. All'interno sono stati collocati gli antichi stemmi familiari scolpiti di Capitani e Commissari Fiorentini che hanno governato la citt\u00e0."}
{"id": "906573", "revid": "36426", "url": "https://it.wikipedia.org/wiki?curid=906573", "title": "Torre guelfa", "text": ""}
{"id": "906575", "revid": "712828", "url": "https://it.wikipedia.org/wiki?curid=906575", "title": "Kenshiro", "text": " \u00e8 un personaggio immaginario e il protagonista del manga \"Ken il guerriero\", scritto da Buronson e disegnato da Tetsuo Hara. Compare nello stesso ruolo anche nella serie televisiva anime e nelle varie opere derivate. Secondo Buronson, il design del personaggio \u00e8 principalmente basato sull'artista marziale e attore Bruce Lee, combinato con influenze della serie cinematografica \"Mad Max\".\nKenshiro, detto anche Ken, \u00e8 il legittimo successore di un'antica arte marziale assassina chiamata Sacra Scuola di Hokuto, che gli consente di sconfiggere i suoi avversari attraverso la pressione di particolari punti del corpo umano, detti tsubo, i quali provocano la morte per esplosione interna. Nel corso della storia Kenshiro combatte contro vari briganti e predoni che minacciano i sopravvissuti a una guerra atomica che ha sconvolto il pianeta, e deve affrontare numerosi artisti marziali rivali, inclusi i suoi tre fratelli adottivi addestrati come lui nell'arte della Sacra Scuola di Hokuto.\nKenshiro \u00e8 diventato un personaggio molto popolare in Giappone e in Occidente. La sua battuta pi\u00f9 conosciuta \u00e8 , pronunciata solitamente prima della morte di un nemico e che ha ispirato meme, omaggi e parodie.\nIspirazione e creazione.\nL'autore Tetsuo Hara concep\u00ec inizialmente Kenshiro su suggerimento del suo curatore Nobuhiko Horie per due fumetti one-shot pubblicati nel 1983 su \"Fresh Jump\" e che costituiscono il prototipo di \"Ken il guerriero\". In questa versione, ambientata nel Giappone degli anni ottanta, Kenshiro appare come un adolescente ed \u00e8 il 23\u00ba successore della scuola di arti marziali Hokuto Shinken, testimone che ha ereditato da suo padre. Il suo carattere \u00e8 inoltre pi\u00f9 gioviale del Kenshiro del successivo manga serializzato, in quanto non ha ancora sperimentato le stesse difficolt\u00e0 e non presenta le sue iconiche sette cicatrici sul petto. Nelle due storie, dopo che la fidanzata di Kenshiro, Yuki, viene assassinata dai sicari dalla scuola di arti marziali rivale Taizan e il ragazzo incastrato per la sua morte, Ken diventa un ricercato e si mette in viaggio in cerca di vendetta contro l'organizzazione. A questa versione del personaggio era stato dato il nome completo di .\nIl protagonista venne rimaneggiato da Buronson quando il manga \"Ken il guerriero\" fu trasformato in una serie regolare. Lo sceneggiatore inser\u00ec Kenshiro in un futuro post-atomico su ispirazione della serie cinematografica \"Mad Max\", e lo rese un adulto modellandolo sull'attore e artista marziale Bruce Lee. Nell'opera il personaggio venne inoltre indicato con il solo nome di battesimo, scritto in katakana anzich\u00e9 in kanji.\nDescrizione.\nKen \u00e8 il sessantaquattresimo successore della Sacra Scuola di Hokuto, l'arte marziale pi\u00f9 letale del mondo, ed \u00e8 un discendente del fondatore della Scuola stessa.\nDal carattere riservato e pacifico, di fronte ai soprusi commessi a scapito dei pi\u00f9 deboli la sua ira esplode al punto di lacerare i suoi abiti e rivelare le sette cicatrici che porta sul petto e che formano l'Orsa Maggiore, la costellazione che protegge Hokuto: esse gli sono valse gli epiteti di \"uomo dalle sette stelle\" e ; a causa della sua missione \u00e8 stato anche ribattezzato .\nDi animo gentile e malinconico, Ken ha deciso di dedicare la sua vita nel trasformare \"le lacrime in sorrisi\" mettendo la sua enorme forza al servizio di chi non si pu\u00f2 difendere. Inizialmente mirava soltanto a salvare la donna che amava per poter vivere con lei in pace; alla sua morte, tuttavia, assumer\u00e0 il ruolo di salvatore vagando per il mondo per liberare chi \u00e8 sottomesso alla crudelt\u00e0 dei tiranni.\nPoteri e abilit\u00e0.\nKenshiro \u00e8 il 64\u00ba successore dell'Hokuto Shinken (\"Divina Scuola di Hokuto\"), arte che gli ha donato molte abilit\u00e0: la principale e pi\u00f9 famosa \u00e8 la conoscenza della collocazione e dei modi di manipolare gli \"tsubo\", i tracciati dell'energia vitale degli esseri viventi, cos\u00ec da costringere l'avversario a compiere determinate azioni contro la sua volont\u00e0 o addirittura ad esplodere dall'interno, ma anche per fini medici.\nAltra peculiarit\u00e0 della tecnica di Hokuto \u00e8 la capacit\u00e0 di decodificare rapidamente le tecniche altrui cos\u00ec da poterle usare a propria volta: questa abilit\u00e0 \u00e8 chiamata \"Riflesso dello Spirito\" nell'OAV \"Ken il guerriero - La leggenda di Hokuto\" e Ken ne da dimostrazione durante il combattimento contro Shu, in cui usa i colpi della Gru Rossa di Nanto dopo aver osservato il combattimento tra Rei e Yuda, e nello scontro con Souther, che ferisce usando una tecnica di Shu.\nTerza principale facolt\u00e0 derivante dall'Hokuto Shinken \u00e8 l'utilizzo della propria aura combattiva per spingere il corpo umano ben al di l\u00e0 delle sue capacit\u00e0 normali e, attraverso le tecniche pi\u00f9 avanzate, usarla come arma per colpire in modo indiretto e a distanza gli tsubo dell'avversario.\nGrazie infine all'immane tristezza di cui si \u00e8 fatto carico (compresa quella degli avversari da lui sconfitti) Kenshiro \u00e8 riuscito a raggiungere un livello di esistenza superiore che gli ha consentito di apprendere la tecnica ultima della Sacra scuola di Hokuto, la : essa in particolare gli consente di mettersi in contatto con l'aura combattiva e la forza di tutti i guerrieri che ha sconfitto incanalandole nel suo corpo e diventando intangibile e si riveler\u00e0 fondamentale nello scontro con il fratello Raoul.\nStoria.\nKenshiro nasce nella Terra dei Demoni ed \u00e8 il fratello minore di Hyou, entrambi discendenti del ramo principale della dinastia di Hokuto. Ancora in fasce viene inviato in Giappone insieme a Raoul e Toki per sfuggire alla guerra che minaccia l'isola ed essere addestrato nella Sacra Scuola di Hokuto da Ryuken. Ken viene quindi allevato e cresciuto dal maestro assieme a Raoul, Toki e Jagger, che impara a considerare suoi fratelli, e, nonostante sia il pi\u00f9 giovane, viene infine scelto come nuovo successore della scuola. Dopo essere sopravvissuto alla guerra nucleare, Ken cerca di vivere in pace con la sua fidanzata Julia, fino a quando Jagger istiga Shin, un rivale in amore della Sacra Scuola di Nanto, a sfidarlo. Nello scontro tra i due \u00e8 Shin a prevalere e a infliggergli sul petto le iconiche sette cicatrici ferendolo con la punta delle dita, per poi lasciarlo per morto e allontanandosi con Julia. Questa sconfitta conferisce a Ken l'aggressivit\u00e0 e la spietatezza che gli permettono di riprendersi e di vincere i numerosi duelli che deve affrontare nel corso del suo cammino.\nL'arco narrativo iniziale \u00e8 incentrato sul tentativo di Kenshiro di recuperare Julia da Shin. Nel suo peregrinare fa la conoscenza di due giovani orfani, Lynn, una bambina muta a cui restituisce la facolt\u00e0 di parlare, e Burt, un giovane vagabondo, che diventano suoi compagni di viaggio. La ricerca di Ken lo porta a incontrare e affrontare banditi di ogni genere che minacciano i deboli e gli innocenti, e numerosi artisti marziali che si parano sul suo cammino, tra cui i sei guerrieri della Sacra Scuola di Nanto, un'arte assassina rivale, e i suoi tre fratelli adottivi. Il suo rivale maggiore diviene proprio Raoul, che a capo di un vasto esercito aspira a conquistare e a regnare sul mondo post-apocalittico come Re di Hokuto, sfidando ogni combattente che considera una minaccia. Dopo una lunga serie di battaglie contro, tra gli altri, Shin, Jagger e Souther, in cui Kenshiro perde numerosi amici e si rafforza sperimentando la rabbia e la tristezza, Ken esce vittorioso su Raoul e, ricongiuntosi con Julia, si ritira a vivere con lei gli ultimi anni di vita che le rimangono.\nAnni dopo Kenshiro si ricongiunge con gli ormai cresciuti Burt e Lynn, che hanno formato l'Armata di Hokuto, per combattere la tirannia dell'Impero Centrale e i generali traviati della Sublime Scuola di Gento. Nonostante abbiano successo, Lynn viene rapita e condotta nel Paese dei Demoni, e Ken si mette al suo inseguimento per salvarla. Sull'isola il guerriero scopre la verit\u00e0 sulle sue origini ed \u00e8 costretto a battersi con i tre generali delle tenebre, tra cui suo fratello Hyou, e Kaiou, il fratello maggiore di Raoul e Toki, che hanno acquisito la tecnica oscura dell'Arcana Arte di Hokuto.\nLasciata la Terra dei Demoni Kenshiro prende sotto la sua ala Ryu, il figlio di Raoul, per farlo diventare il nuovo successore della scuola di Hokuto. Viaggiando insieme Ken insegna a Ryu lo spirito di sacrificio e la determinazione per poi lasciarlo alle cure di un conoscente, convinto di non avere altro da insegnargli e che il ragazzo trover\u00e0 da solo le risposte che cerca. Dopo una breve parentesi in cui perde la memoria, Ken recupera i propri ricordi grazie all'aiuto di Burt e Lynn, e, accomiatatosi dai suoi amici, si dirige da solo verso le lande desolate per portare a termine il proprio destino, proteggendo i deboli e attendendo la morte sul campo di battaglia.\nAltre opere.\nKenshiro appare anche nelle due serie televisive anime tratte dal manga, in tutti i film d'animazione e OAV di \"Ken il guerriero\", oltre che nei videogiochi della serie e in altri videogiochi crossover con altre propriet\u00e0 \"Weekly Sh\u014dnen Jump\".\nNella maggior parte degli adattamenti il guerriero riprende il suo ruolo originale del manga. In \"Ken il guerriero - Il film\", tuttavia, Ken viene sconfitto nel duello con Raoul, il quale decide poi di risparmiarlo su intercessione di Lynn. Un'avventura di Ken successiva agli eventi del manga \u00e8 inoltre raccontata da Buronson e Hara nel romanzo del 1996 e nel suo adattamento OAV del 2003-2004 \"Ken il guerriero - La trilogia\". In questa storia Kenshiro giunge nei pressi di una citt\u00e0 governata dal tiranno Sanga, che opprime la popolazione e controlla le limitate risorse. Il guerriero unisce allora le forze agli abitanti del vicino Villaggio di Libert\u00e0 per rovesciare Sanga e suo figlio Seiji.\nKenshiro \u00e8 stato interpretato da numerosi doppiatori nei diversi media. Akira Kamiya lo ha doppiato per primo nelle serie televisive e in \"Ken il guerriero - Il film\", nonch\u00e9 in alcuni videogiochi. \u00c8 doppiato da Takehito Koyasu nell'OAV \"Ken il guerriero - La trilogia\", da Hiroshi Abe nella serie di film \"Ken il guerriero - La leggenda\", da Kunihiro Kawamoto nel videogioco \"Hokuto no Ken\", da Hideo Ishikawa nel videogioco \"Raoh gaiden - Ten no ha\u014d\", da Katsuyuki Konishi nei videogiochi ', \"J-Stars Victory Vs\" e \"Jump Force\", e da Takaya Kuroda nel videogioco '. I doppiatori italiani che gli hanno prestato la voce sono invece: Alessio Cigliano nelle serie televisive, Sergio Luzi in \"Ken il guerriero - Il film\", Massimo De Ambrosis in \"Ken il guerriero - La trilogia\", e Lorenzo Scattorin in \"Ken il guerriero - La leggenda\".\nIl personaggio \u00e8 stato infine interpretato da Gary Daniels nel film live action del 1995 \"Il ritorno di Kenshiro\" (\"Fist of the North Star\"), e doppiato in italiano da Andrea Mete.\nAccoglienza.\nKen ha avuto moltissime recensioni positive da parte di riviste di manga e anime, e ha raggiunto la prima posizione in diversi sondaggi di popolarit\u00e0. Soprattutto la serie anime ha decretato il suo successo planetario: negli anni ottanta \u00e8 divenuto uno dei personaggi pi\u00f9 famosi. Nel 2007 si \u00e8 classificato al terzo posto nella lista dei personaggi di manga pi\u00f9 forti di tutti i tempi, dietro a Son Goku e Doraemon."}
{"id": "906578", "revid": "125171736", "url": "https://it.wikipedia.org/wiki?curid=906578", "title": "Il Tartuffo", "text": "Il Tartuffo (\"Tartuffe ou l'Imposteur\") \u00e8 una commedia tragica in cinque atti, del drammaturgo francese Moli\u00e8re.\nOriginariamente l'opera era una farsa all'italiana, in tre atti, dove l'opera si concludeva con la vittoria di Tartuffe. A tal proposito, intervenne Luigi XIV, che fece correggere l'opera, che fin\u00ec dunque con la sconfitta del Tartuffe e la vittoria di Orgone, distribuita in altri due atti. La prima versione, in 3 atti, venne rappresentata per la prima volta a Versailles 12 maggio 1664. La seconda versione, in 5 atti, venne rappresentata a Palais-Royal il 5 agosto 1667, dalla \"Troupe de Monsieur, fr\u00e8re unique du Roi\".\n, ovvero la contrapposizione tra Gesuiti e Giansenisti in Europa e in special modo in Francia, e lo fece con una satira pungente che non fu gradita agli ambienti conservatori e religiosi della monarchia, tanto che la cosiddetta \u00abcabala dei devoti\u00bb ottenne la proibizione della rappresentazione pubblica della commedia.\nNel 1667 la compagnia di Moli\u00e8re (che ormai era diventata \"compagnia del Re\") ripropose al pubblico parigino la commedia, con il titolo di \"Panulfo o l'impostore\", e con leggeri cambi di nome dei personaggi. Luigi XIV per\u00f2 rinnov\u00f2 il divieto, al termine di una diatriba che coinvolse anche le autorit\u00e0 religiose.\nLa questione si risolse nel 1669, a favore di Moli\u00e8re. Nel frattempo , e il nuovo clima di distensione rendeva possibile la revoca del divieto. Il 5 febbraio egli indirizza al re una lettera, in seguito alla quale, quella stessa sera, si ricominci\u00f2 a rappresentare \"Il Tartuffo\".\nTrama.\nAtto I.\nLa scena inizia con la Signora Peronella (madre di Orgone, il padrone di casa), che presuntuosamente sentenzia nei confronti di vari membri della famiglia (Elmira, Marianna, Damide e Cleante), e della servit\u00f9 (Filippa e Dorina), esplicitamente guidata dall'opinione di un certo Tartuffo. L'anziana Peronella rimprovera per le pi\u00f9 futili cose, come per esempio l'invitare a casa costantemente amici, cosa che fa chiacchierare il vicinato, e che non piace a Tartuffo. Non appena l'anziana signora esce di casa, Dorina (cameriera di Mariana, figlia di Orgone e innamorata di Valerio) e Cleante (cognato di Orgone) hanno un breve dialogo nel quale viene descritto come Orgone, il padrone di casa, sia totalmente assoggettato alla volont\u00e0 del Tartuffo che, consapevole di ci\u00f2, se ne approfitta altamente. Cleante rivela come Tartuffo sia amato cento volte di pi\u00f9 dei suoi familiari, di come lui sia il suo unico consigliere e di come a lui spettino tutti i privilegi e i lussuosi eccessi. Cleante \u00e8 colui che si prende carico degli oneri di famiglia, o che riveste la figura maschile di capo famiglia, dal momento che Orgone pensa stupidamente solamente a Tartuffo.\nRientra quindi in casa Orgone, il quale essendo stato fuori casa per due giorni, si fa fare il resoconto da Dorina, sulle condizioni della famiglia. In questa scena si assiste a come lui sia solamente interessato all'incolumit\u00e0 di Tartuffo, il quale gode di ottima salute, mostrando addirittura indifferenza per le condizioni della moglie, che invece ha passato una terribile nottata. Orgone lo appella costantemente \"pover'uomo\", provando sentimenti di compassione, nonostante Dorina asserisca che stia in perfetta salute. Subito dopo, Orgone ha un'altra discussione con il cognato Cleante, il quale cerca in tutti i modi di fargli notare di come si sia fatto ingenuamente irretire da quello che lui reputa un pover'uomo. Orgone, a difesa del suo beniamino, racconta di come lo ha conosciuto. Tutte le mattine, andando in chiesa, se lo trovava a pregare energicamente in ginocchio, e con le mani rivolte al cielo, e sempre pronto a offrirgli l'acqua santa all'uscita dalla chiesa. Mosso dalla compassione per il suo stato di estrema povert\u00e0, raccontatagli dal suo discepolo, decise di offrirgli regali di vario genere, che il \"pover'uomo\" ogni volta divideva in parti uguali con i poveri come lui. Fu tale comportamento che lo fece cascare nella trappola del Tartuffo, e che lo fece ospitare a casa sua.\nOrgone prosegue l'arringa difensiva del suo beneamato , elencando tutte le sue virt\u00f9 (false). Descrive addirittura di come sia protettivo e geloso nei confronti della moglie, ogni qual volta un uomo tenta di farle la corte. La discussione termina con Cleante che adempie al favore che Damide (figlio di Orgone) gli aveva poco prima chiesto; rimembrare ad Orgone, di mantenere la promessa di matrimonio tra Marianna e Valerio. A tal proposito, Orgone si mostra titubante e diffidente, schivando infine le ripetute domande di chiarimento, con un frenetico addio. Da tale discussione Cleante percepisce che dietro a tale cambio d'opinione, c'\u00e8 lo zampino del malevolo Tartuffo, che infatti vuole per s\u00e9 Marianna.\nAtto II.\nOrgone annuncia alla figlia Marianna, che ella avr\u00e0 l'onore di sposarsi con il talentuoso Tartuffo. Nonostante l'infausta notizia, Marianna non manifesta alcuna opposizione, sapendo di non poter far niente contro la decisione dell'anziano padre autoritario. In aiuto della giovane per\u00f2, giunge la cameriera Dorina, che avendo ascoltato tutta la discussione, nascosta, difende energicamente la volont\u00e0 di Marianna, di sposare Valerio , accusando e criticando invece, il padre, e il presunto pretendente Tartuffo. Dorina biasima Tartuffo, oltre che perle sue miserabili origini, e per la sua devozione per il cielo poco credibile, anche per il suo brutto viso, che ella fa intendere al lettore chiamandolo \"bellissimo muso\". Con le sue continue critiche sarcastiche, Dorina riesce a far perdere le staffe ad Orgone, il quale dopo averla minacciata a lungo, le tira un ceffone, che l'audace cameriera evita.\nOrgone quindi se ne va in preda alla totale esasperazione, per le continue interruzioni e sferzate di Dorina, la quale rid\u00e0 animo a Marianna, che si scopre essere una ragazza molto fragile, e poco combattiva. Proprio mentre la fedele cameriera le parla, giunge l'originario promesso sposo Valerio, il quale, una volta a conoscenza della decisione del padre ha un diverbio con la sua amata. Fortunatamente interviene Dorina, che comportandosi da guida saggia e astuta, li convince a far pace, e a non mollare, ma ad organizzarsi tramite espedienti e scusanti, per procrastinare il matrimonio con il Tartufo il pi\u00f9 possibile.\nAtto III.\nDorina mette Damide a conoscenza dei progetti che il signor Orgone ha per Marianna e Tartuffo. Inoltre lo informa che Elmira (moglie di Orgone) ha chiesto di vederlo subito, per avere chiarimenti sulla notizia di tale matrimonio. Tartuffo, dunque, sale sino alla stanza di Elmira, accompagnato dal discepolo Lorenzo, che si congeda portando via con s\u00e9 il cilicio, mai usato, ma al solo scopo di rafforzare la maschera di umile penitente. Non appena rimane solo con la donna, Tartuffo inizia a lusingarla ripetutamente con le sue massime moralistiche, facendole intendere esplicitamente il forte ardore che egli prova per lei e confessandole che l'ha sempre desiderata ed amata dal primo momento che l'ha vista.\nTartuffo proietta nel suo tentativo di seduzione lo stesso criterio cui si ispira tutto il suo comportamento, la regola cio\u00e8 della duplicit\u00e0, della scissione tra essere e apparire. Nonostante tali dichiarazioni la sorprendano, Elmira non si scompone, ma anzi, dopo avergli fatto capire l'impossibilit\u00e0 della realizzazione dei suoi desideri, gli promette che non riveler\u00e0 una sola parola al marito, o a qualsivoglia persona, a patto che lui rinunci alla mano di Marianna. In quel preciso istante entra Damide, il quale ha origliato, e, offeso dalle dichiarazioni avanzate alla madre, ha intenzione di vendicarsi rivelando tutto al padre, in modo tale da liberarsi di quell'ipocrita di cui ha sempre sospettato, nonostante l\u2019ingannevole apparenza.\nLa madre si oppone, ritenendo l'accaduto di futile entit\u00e0, oltre ad aver precedentemente promesso che nessuno sarebbe venuto a saperlo. Proprio mentre il figlio ribatte energicamente, entra Orgone, che dopo aver udito un breve resoconto dal figlio, manifesta la sua incredulit\u00e0 sull'accaduto. Tartuffo, accorgendosi dell'ingenua stupidit\u00e0 del padrone di casa, ne approfitta per recitare la parte della povera vittima umiliata e raggirata dalla maldicenza e dall'invidia altrui. Davanti a ci\u00f2, Orgone perde completamente la ragione, offendendo il figlio in ogni maniera e scusandosi premurosamente con Tartuffo. Il continuo ribattere di Damide sulla vera realt\u00e0 dei fatti rende ancora pi\u00f9 furibondo Orgone, che lo caccia di casa maledicendolo e diseredandolo. Dopo l'infelice partenza di Damide, Orgone ritorna dal suo beneamato Tartuffo scusandosi ancora e proponendogli di organizzare la sera stessa il matrimonio con Marianna, rendendolo erede di tutti i suoi beni, mosso dall'affetto nei suoi confronti, e per la voglia di far morire di rabbia e d'invidia tutti i suoi familiari contrari a ci\u00f2. L'ipocrita malfattore ovviamente non si oppone, ma accetta di buon grado l'idea folle e sconsiderata del suo benefattore.\nAtto IV.\nCleante cerca di convincere Tartuffo a perdonare Damide nonostante quest'ultimo abbia ragione e a farlo ritornare a casa, comportandosi come quel vero cristiano devoto che lui tanto profetizza di essere. Tartuffo rifiuta asserendo che, nonostante lo abbia gi\u00e0 perdonato, gli sarebbe impossibile condurre una lieta esistenza condividendo lo stesso tetto con Damide. Cleante, allora, manifesta e motiva le sue contrariet\u00e0 alla decisione di Orgone nel lasciar tutti i beni a Tartuffo, il quale ancora una volta afferma che ha di buon grado accettato l'intera eredit\u00e0, non perch\u00e9 \u00e8 legato ai beni terreni, ma solamente per premura che quella eredit\u00e0 non vada in mani sbagliate e malevole. Ma quando Cleante gli propone di lasciar al caso le sorti dell'eredit\u00e0, e che sia lui ad andarsene da casa, cos\u00ec da permettere il rientro di Damide, Tartuffo \u00e8 costretto a trovare la scusante di impegni religiosi impellenti, in modo tale da allontanarsi e abbandonare la fastidiosa discussione. Poco dopo, a casa, Marianna, Dorina, Cleante ed Elmira decidono di riunirsi e chiedere collettivamente l'annullamento del matrimonio tra Marianna e Tartuffo, organizzato da Orgone per la sera stessa.\nOrgone liquida velocemente le suppliche della figlia, e zittisce Dorina e Cleante, che non trovano nemmeno il tempo di parlare. Elmira, quindi, si frappone come ultimo baluardo difensivo al matrimonio, proponendo al marito di mostrargli la prova delle sfacciate avance di Tartuffo. Inizialmente scettico, Orgone accetta credendo che quello della moglie non sia che un patetico tentativo di cacciar via il povero ed immacolato Tartuffo, in modo da annullare il matrimonio. Ha dunque luogo quello che si pu\u00f2 definire un episodio metateatrale. Infatti Elmira organizza seduta stante una recita per smascherare l'ipocrita usurpatore, davanti agli occhi dell'ingenuo marito. Una volta fatto nascondere Orgone sotto il tavolo e aver mandato a chiamare Tartuffo, Elmira inizia la sua recita, confessando a Tartuffo il suo amore che nella discussione precedente aveva negatoper pudore ed indecisione.\nTartuffo, invece, si dimostra essere una \u00abvecchia volpe\u00bb, come lo chiama Dorina, nutrendo inizialmente dei sospetti per tale repentino cambio di idea. L'astuzia e l'abilit\u00e0 di Elmira per\u00f2 sono di gran lunga superiori a quelle di Tartuffo, che alla fine cede alle apparenze, chiedendole che gli sia dato un anticipo dell'amore che lei prova per lui. Intanto Orgone, accovacciato sotto il tavolo, ascolta tutto. Elmira imbarazzata asserisce di aver paura di macchiarsi di adulterio, sporcando la sua anima e offendendo il cielo. Tartuffo ribatte asserendo di essere indifferente a commettere i peccati, a patto che nessuno li veda e che siano a fin di bene. Infatti Tartuffo le garantisce che la vera offesa \u00e8 nello scandalo della eventuale rivelazione della verit\u00e0.\nDunque, proprio quando Tartuffo si appresta a consumare i piaceri con Elmira, esce Orgone, che dopo averlo fermato in tempo, lo scaccia fuori di casa. Orgone butta fuori di casa Tartuffo in maniera tutto sommato molto meno aggressiva di come aveva gettato fuori suo figlio Damide. Ci\u00f2 fa capire di come per Orgone sia difficile rivolgersi a Tartuffo in maniera aspra, dopo quello di cui si era pienamente convinto. Nonostante lo smascheramento e la cacciata dell'ipocrita venditore di fumo, prima di andarsene Tartuffo asserisce che ormai la casa \u00e8 legalmente sua, e che glielo dimostrer\u00e0, facendogliela pagare. Elmira e Orgone, quindi, intuiscono da tali parole minacciose ed infauste il preludio a nuovi guai.\nAtto V.\nIn presenza di Cleante, Orgone inizia a rinnegare tutte le azioni caritatevoli ed altruistiche compiute nei confronti del lestofante. Si pente soprattutto di aver lasciato tutta l'eredit\u00e0 nelle sue mani e di avergli consegnato una certa cassetta, deposito di un vecchio amico di nome Argante, che gliela aveva affidata con gran segretezza, dal momento che conteneva informazioni strettamente personali.\nOrgone quindi maledice ancora Tartuffo, insieme a tutte le persone ipocrite. Cleante lo dissuade da tale pensiero frettoloso, ricordandogli che esistono persone davvero oneste e persone che si fingono tali, ma che in realt\u00e0 sono dei furfanti. Giunge la signora Peronella, che per ironia della sorte, mostra incredulit\u00e0 rispetto alle parole del figlio sul resoconto delle malefatte di Tartuffo. L'anziana signora si atteggia quindi come aveva fatto il figlio con il resto della famiglia, difendendo l'ipocrita Tartuffo ed asserendo in suo favore la maldicenza e l'invidia altrui. Dorina ne approfitta per fare del sarcasmo, e mettere a nudo le sue ingenue e passate convinzioni sull'onest\u00e0 di Tartuffo. Proprio mentre tutta la famiglia riunita discute su come muoversi nei confronti del loro comune nemico, si presenta un estraneo che chiede di essere ricevuto, venendo da parte del Signor Tartuffo. L'uomo si presenta, dicendo di chiamarsi Signor Leale, e di essere un messo giudiziario, incaricato di far sgombrare, entro il mattino successivo, la casa, che legalmente spetta di diritto al Signor Tartuffo. A tali parole quindi la signora si convince di quanto dice il figlio. I mali per\u00f2 non sono ancora finiti. Infatti giunge Valerio, il quale dice a Orgone che un carissimo amico gli ha confidato che la cassetta che ha dato a Tartuffo contiene materiale e prove di atti criminosi e che Argante altri non \u00e8 che un criminale di stato.\nValerio, dunque, lo esorta alla fuga, donandogli 1000 luigi e offrendosi di accompagnarlo per un breve tratto in un luogo sicuro. Orgone lo ringrazia di cuore, promettendogli di ripagare il favore, in futuro. Ma proprio mentre Orgone si appresta alla fuga, Tartuffo, seguito da una schiera di uomini, lo ferma. Tartuffo, dunque, divenuto messo del principe, lo dichiara in arresto, facendo notare a tutti di essere dalla parte del giusto. L'intera famiglia inizia quindi ad accusarlo di ingratitudine e di essere un ipocrita, infastidendo Tartuffo, che sollecita il Gendarme ad arrestare Orgone. Si ha oraun vero e proprio colpo di scena, perch\u00e9 il Gendarme invece arresta Tartuffo, proclamandolo inequivocabilmente colpevole e allo stesso tempo enormemente ingenuo per aver creduto, anche solo per un attimo, di illudere la lungimiranza del giusto Re di Francia, che protegge sempre le oneste persone e che aveva inscenato tutta questa farsa solamente allo scopo di vedere fin dove la malvagit\u00e0 di Tartuffo , ben noto al re stesso come famoso truffatore, si spingesse. Il Gendarme aggiunge inoltre che la casa \u00e8 nuovamente di propriet\u00e0 di Orgone e che quest'ultimo \u00e8 perdonato per il reato di favoreggiamento, al quale \u00e8 stato costretto per aiutare un amico. L'intera famiglia mostra un sollievo collettivo ed Orgone asserisce che \u00e8 intenzionato in primo luogo ad incontrare il Re in persona per prostrarsi ai suoi piedi, ringraziarlo per la sua bont\u00e0 e poi organizzare le nozze tra Valerio e Marianna.\nOpere simili.\nCapitan Basilisco.\nCapitan Basilisco \u00e8 una pi\u00e8ce italiana di Bernagasso appartenente alla Commedia dell'Arte. L'opera \u00e8 estremamente simile alla prima versione de \"Le Tartuffe\" di Moli\u00e8re, in III atti poich\u00e9 quest'ultima vi attinge. In questa opera \u00e8 Arlecchino il padrone di casa. Il Basilisco \u00e8 una creatura mitologica e chimerica, ordinariamente rappresentata come una specie di piccolo drago che sputa, con il capo di gallo o di falcone, sormontato da un'escrescenza carnosa a forma di corona, il corpo squamoso su due, quattro o addirittura otto zampe da uccello, e la coda di serpente. Secondo le credenze popolari aveva il potere di uccidere con un solo sguardo diretto negli occhi. Inoltre, il Basilisco era considerata una creatura per met\u00e0 acquatica e per met\u00e0 terrestre. Tale creatura rappresentava il male e l'infezione del male. Non a caso, la retorica dell'opera \u00e8 il modo in cui il \u201cveleno\u201d dell'ipocrita mendicante entra nella casa di Arlecchino.\nLa satira.\nL'intera opera \u00e8 una satira nei confronti della societ\u00e0 nobile francese del '600. Il Tartuffo \u00e8 infatti l'emblema dell'ipocrita che vive sotto la maschera della devozione religiosa e dell'amicizia verso Orgone ma in realt\u00e0 vuole approfittare della sua fiducia per trarne vantaggio e, in seguito, tradirlo. Cos\u00ec, come afferma Moliere stesso in una presentazione della commedia al re di Francia:"}
{"id": "906586", "revid": "36426", "url": "https://it.wikipedia.org/wiki?curid=906586", "title": "Mura e porte urbane di Reggio Emilia", "text": ""}
{"id": "906587", "revid": "643494", "url": "https://it.wikipedia.org/wiki?curid=906587", "title": "Universit\u00e0 Brown", "text": "L'Universit\u00e0 Brown (in inglese: Brown University) \u00e8 una universit\u00e0 privata statunitense fondata nel 1764, posta nella citt\u00e0 di Providence nello Stato del Rhode Island, una delle pi\u00f9 prestigiose e selettive universit\u00e0 del continente nord americano, facente parte sia della Ivy League che della Association of American Universities.\nIl tasso di ammissione rispetto alle domande presentate \u00e8 di circa il 6,6% con studenti di 80 paesi. Gli aiuti finanziari elargiti dall'universit\u00e0 ammontano a circa 85 milioni di dollari ogni anno e pi\u00f9 del 50% degli studenti riceve un qualche tipo di aiuto per mantenersi agli studi. La retta annuale, all'anno accademico 2009/2010, ammontava ad oltre cinquantamila dollari.\nStoria.\nLa scuola fu originariamente fondata il 3 marzo 1764 dal ministro battista James Manning con il nome di \"Rhode Island College\". Lo statuto originale stabiliva che la missione del college fosse quella di preparare gli studenti ad affrontare la vita adulta fornendo loro una formazione in lingue, arti liberali e scienze. Come conseguenza la Brown non ha tutt'oggi facolt\u00e0 di economia e di giurisprudenza.\nManning fu anche il primo preside del college, che nel 1770 venne trasferito nella sua attuale collocazione nella parte est di Providence. Il supporto della famiglia Brown \u2014 Nicholas, John, Joseph e Moses \u2014 fu fondamentale nel trasferimento della Brown e nella successiva opera di finanziamento ed organizzazione. I collegamenti della famiglia Brown erano molto stretti in quanto Joseph Brown insegn\u00f2 fisica nell'universit\u00e0 e John Brown occup\u00f2 il ruolo di tesoriere dal 1775 al 1796. Per tali motivi nel 1804, un anno dopo la morte di John Brown, l'universit\u00e0 venne ribattezzata Universit\u00e0 Brown anche in onore del nipote di John, Nicholas Brown Jr., laureatosi nel 1786, che contribu\u00ec con una donazione di dollari.\nBrown acconsent\u00ec alle donne di iscriversi all'universit\u00e0 nel 1891.\nTra gli insegnanti della Universit\u00e0 Brown va ricordato lo storico e biblista Morton Smith."}
{"id": "906590", "revid": "486946", "url": "https://it.wikipedia.org/wiki?curid=906590", "title": "Treble (calcio)", "text": ""}
{"id": "906594", "revid": "767487", "url": "https://it.wikipedia.org/wiki?curid=906594", "title": "Liu Pao Ch'\u00fcn", "text": "Secondo nome (Nome cinese di cortesia, non \u00e8 chiaro se si tratti di uno Zi o di un hao) Liu Jinchen \u5218\u5c3d\u81e3.\nLa vita.\nNato nel 1892 nel villaggio Jiaozhuangcun (\u7126\u838a\u6751) dell'area di Caozhou. Maestro di Meihuaquan, stile che avrebbe appreso da Kong Qingbiao. Dopo aver lavorato come scorta e guardia del corpo, dal 1925 insegna a Peixian dove muore nel 1947 probabilmente ucciso perch\u00e9 accusato di collaborazionismo con le truppe Giapponesi di occupazione.\nSul momento della morte del Maestro Liu Baojun abbiamo una conferma in un'intervista al figlio minore di Chang Dsu Yao, Chang Yu-shin. Nell'intervista si legge:\nEventi significativi.\nNel 1925, in Ottobre, Liu Baojun partecipa ad una competizione a Nanchino, dove viene premiato con un paio di doppie sciabole (shuangdao).\nNel 1937, a Peixian, partecipa ad una competizione in cui ottiene come premio uno stendardo con un dardo dorato.\nIl Maestro Liu \u00e8 stato allievo diretto di Yang Chengfu evidenza di ci\u00f2 \u00e8 il libro Taijiquan shiyongfa di Yang Chengfu stesso, dove nell'elenco dei suoi discepoli appare il secondo nome di Liu Baojun.\nLiu ed il Meihuaquan.\nEgli apparteneva al Ramo della famiglia Bai del Meihuaquan (Baijiazhi Meihuaquan) appreso da Kong Qingbiao, ed era quindicesima generazione. Col suo trasferimento a Peixian vi diffonde questo ramo dello stile, che per\u00f2 viene qui chiamato, in suo onore, Liupai Meihuaquan (Pugilato del Fiore di Prugno della Scuola di Liu). Inizialmente egli insegn\u00f2 assieme a Li Zhengting, che apparteneva al Luodi Meihuaquan, poi la scuola si separ\u00f2.\nTra i suoi allievi a Peixian si ricordano Chang Dsu Yao, Fang Dunyi (\u65b9\u6566\u7fa9), Fang Dunle (\u65b9\u6566\u6a02), Zhao Houfu (\u8d99\u5f8c\u798f), ecc.."}
{"id": "906596", "revid": "116944", "url": "https://it.wikipedia.org/wiki?curid=906596", "title": "Croce di San Giovanni", "text": ""}
{"id": "906600", "revid": "7512140", "url": "https://it.wikipedia.org/wiki?curid=906600", "title": "Verrucana", "text": ""}
{"id": "906612", "revid": "347132", "url": "https://it.wikipedia.org/wiki?curid=906612", "title": "Movimento per la Vita", "text": "Il Movimento per la Vita (MpV) \u00e8 una associazione di promozione sociale italiana che nel suo statuto si propone \u00abdi promuovere e di difendere il diritto alla vita e la dignit\u00e0 di ogni uomo, dal concepimento alla morte naturale, favorendo una cultura dell'accoglienza nei confronti dei pi\u00f9 deboli ed indifesi e, prima di tutti, il bambino concepito e non ancora nato\u00bb, oltre a informare su ci\u00f2 che concerne la vita e la morte umana (amore, sessualit\u00e0, procreazione responsabile, vita prenatale, adozione, famiglia, aborto, malattie rare, manipolazione genetica, eutanasia, suicidio). Il movimento per la Vita aderisce al Forum delle associazioni familiari.\nStoria.\nIl 22 maggio 1975 viene fondato a Firenze il primo Centro di Aiuto alla Vita (CAV) in Italia. Scopi dell'associazione: a) Contrastare il fenomeno dell'aborto, all'epoca illegale e effettuato in maniera clandestina; b) Dare seguito, sul piano politico e sociale, alla dottrina morale della Chiesa cattolica, cos\u00ec come esposta nell\"'Humanae Vitae\", l'enciclica scritta da Papa Paolo VI nel 1967. Successivamente nascono in tutto il Paese nuovi CAV e varie associazioni di aiuto alla vita nascente.\nIl 15 gennaio 1980, due anni dopo l'approvazione della legge sull'aborto, nasce il Movimento per la Vita, federazione delle associazioni di aiuto alla vita operanti nel Paese. Il primo presidente \u00e8 il milanese Francesco Migliori. In seguito e fino al 2015 il presidente fu il deputato e europarlamentare Carlo Casini..\nNel 1981 il MpV promosse due referendum per l' che istituiva e regolamentava la facolt\u00e0 di ricorrere all'interruzione di gravidanza. In particolare, un referendum mirava a cancellare integralmente la legge n. 194, l'altro intendeva farlo solo parzialmente. Il primo venne considerato inammissibile dalla Corte Costituzionale, in quanto contrastante con una sentenza del 1975 che dichiarava legittimo l'aborto in certe situazioni e a certe condizioni. Fu ammesso il secondo, che per\u00f2 fu respinto dall'elettorato il 17 maggio 1981.\nIl Movimento per la Vita attu\u00f2 una profonda revisione interna dando vita nel 1985 ai \"Centri d'Aiuto alla Vita\", che si pongono lo scopo di aiutare le donne in gravidanza in difficolt\u00e0, dando loro aiuti economici, sostegno psicologico e medico, cercando di contrastare le principali motivazioni del ricorso all'aborto e proponendo il ricorso ai soli metodi contraccettivi naturali. Ogni anno sono circa 20.000 le donne assistite in modo vario dagli oltre 300 centri. i bambini che sono stati aiutati a nascere sono stati 85.000.\nNel 1990, in occasione del suo 80\u00ba compleanno, Madre Teresa di Calcutta fu nominata presidente onoraria dei movimenti per la vita nel mondo dall'allora presidente della federazione mondiale John Willke. La ragione sta nelle posizioni affini a quelle dell'associazione espresse dalla stessa madre Teresa in moltissime occasioni:\nNel 1995, i Centri di Aiuto alla vita del Movimento sono stati citati insieme ad altre istituzioni analoghe di tutto il mondo, nell'enciclica \"Evangelium Vitae\" di Giovanni Paolo II:\nOrganizzazione.\nIl Movimento \u00e8 diffuso in tutta Italia con federazioni regionali che raccolgono le circa 500 sedi locali, i 349 Centri di Aiuto alla Vita (CAV) e le 41 case di accoglienza. A livello nazionale le sedi locali sono federate con il Movimento per la Vita Italiano con sede a Roma.\nL'organizzazione del MpV comprende:\nOrgano di stampa del MpV \u00e8 la rivista mensile \"S\u00ec alla Vita\". Il MpV gestisce inoltre un numero verde (\"Sos vita\") che offre un'occasione di dialogo telefonico riguardante le problematiche (etiche, psicologiche, economiche, legali, etc.) relative alla decisione di abortire e mettendo in contatto gli utenti con i propri progetti di supporto alla maternit\u00e0.\nIl Movimento si occupa, inoltre, della produzione di documentari, film, libri sul tema della vita e della gravidanza. Fece particolarmente scalpore un film-documentario del 1984, girato negli Stati Uniti ed intitolato \"L'urlo silenzioso\", in cui si vedono i feti, ripresi dall'ecografia, durante l'aborto.\nOgni anno il Movimento organizza il Concorso Scolastico Europeo, rivolto a ragazzi e ragazze delle scuole superiori e universitari per invitarli a riflettere su temi di attualit\u00e0, societ\u00e0 e bioetica legati all'attivit\u00e0 dell'associazione. Ad oggi hanno partecipato al concorso oltre 500.000 giovani (Fonte sito istituzionale MpV).\nInoltre ogni anno il Movimento organizza il concorso musicale \"Cantiamo la vita\", che premia le canzoni i cui testi dimostrano particolare attenzione ai temi della difesa della maternit\u00e0, della bioetica e della dignit\u00e0 umana.\nIl \"Progetto Gemma\" \u00e8 una iniziativa del MpV volta a promuovere una forma di adozione a distanza delle donne gravide che presentano particolari difficolt\u00e0 economiche, mediante la quale viene offerto un sostegno economico in modo da ridurre l'incidenza di questo fattore fra le cause di una possibile interruzione della gravidanza.\nIl MpV promuove inoltre l'iniziativa \"Una Culla per la Vita\" con l'intenzione di creare punti di accoglienza sicura per neonati non desiderati in modo da evitare l'abbandono dei bambini al momento della nascita. L'iniziativa \u00e8 nata in seguito al proliferare di casi di ritrovamento di bambini all'interno di cassonetti, ispirandosi alla \"ruota\" presente in passato in gran parte dei conventi e monasteri cattolici dove le madri che non desideravano o non potevano provvedere al sostentamento dei propri figli appena nati, potevano anonimamente affidarli alla cura dei frati o delle monache.\nAttivit\u00e0 politica.\nIl primo atto politico del neonato movimento fu la presentazione in Cassazione, il , di una proposta di referendum tendente ad abrogare quelle norme della legge 194 che permettevano l'interruzione di gravidanza anche per scopi non terapeutici e cancellavano le sanzioni penali a carico di chi abortisse; nonostante il pi\u00f9 o meno esplicito appoggio vaticano e gli inviti del clero a votare per l'abrogazione della legge 194, il referendum non and\u00f2 a buon fine per i suoi promotori, in quanto il 17 maggio 1981 la proposta di abrogazione del Movimento fu bocciata con il 68% ( voti) delle preferenze contro il 32% di abolizionisti ().\nNel 2005 l'organizzazione promosse il boicottaggio del referendum abrogativo della controversa legge 40/2004 sulla procreazione medicalmente assistita promosso dai Radicali, da organizzazioni democratiche e di libero pensiero e associazioni dei ricercatori tramite la formazione del comitato Scienza e Vita e alla campagna astensionista sostenuta anche dalla Conferenza Episcopale Italiana, che aveva l'obiettivo di impedire il successo del referendum mediante il mancato raggiungimento del quorum.\nL'esito del referendum fu il non raggiungimento del \"quorum\" con una partecipazione al voto del solo 25% degli aventi diritto.\nSuccessive sentenze della corte costituzionale, tuttavia, resero inutile il boicottaggio referendario abrogando a pi\u00f9 riprese quelle prescrizioni della legge 40 per il cui mantenimento il movimento si era pi\u00f9 speso nella sua campagna.\nSegnatamente, tra il 2009 e il 2015 furono dichiarati incostituzionali e cassati il divieto di produzione di pi\u00f9 di tre embrioni, l'obbligo di impianto contemporaneo di tutti gli embrioni prodotti, il divieto di diagnosi pre-impianto per le sole coppie infertili, il divieto di fecondazione eterologa e il divieto d'accesso alla PMA alle coppie fertili con patologie genetiche.\nInni.\nIl Movimento per la Vita ha due inni: le canzoni \"Il cielo\" di Renato Zero e \"In te\" di Nek."}
{"id": "906614", "revid": "78273", "url": "https://it.wikipedia.org/wiki?curid=906614", "title": "Bo (bastone)", "text": ""}
{"id": "906615", "revid": "78273", "url": "https://it.wikipedia.org/wiki?curid=906615", "title": "Neoclassic Metal", "text": ""}
{"id": "906617", "revid": "121837", "url": "https://it.wikipedia.org/wiki?curid=906617", "title": "Neoclassical Metal", "text": ""}
{"id": "906619", "revid": "125716586", "url": "https://it.wikipedia.org/wiki?curid=906619", "title": "Pingu", "text": "Pingu \u00e8 una serie animata svizzera creata da Otmar Gutmann e realizzata in claymation. \u00c8 stata trasmessa in televisione dal 7 marzo del 1990 fino al 9 aprile 2000 sul canale svizzero Schweizer Fernsehen per un totale di 104 episodi da 5 minuti ciascuno. In seguito all'acquisizione dei diritti da parte di BBC sono stati prodotti altri 52 episodi dal 2003 al 2006 e trasmessi sul canale britannico BBC Two.\nLe vicende si svolgono sempre al polo sud. Pingu \u00e8 realizzato tramite una tecnica d'animazione denominata claymation. Del cartone \u00e8 stato creato un anime sequel chiamato \"Pingu in citt\u00e0\" la cui trama vede la famiglia di Pingu che si trasferisce dal villaggio alla citt\u00e0 dove le persone svolgono lavori diversi. Lo show \u00e8 diretto dallo studio Polygon il quale ha deciso di fare l'anime in CGI invece di usare il classico stile di claymation. Ad accreditare il cartone sono Kimiko Ueno e Shinegori Tabate mentre Naomi Iwata si occupa della scenografia e Ken Arai compone le musiche. Tutti i personaggi sono doppiati in un grammelot incomprensibile dal doppiatore Carlo Bonomi dagli episodi 1-104 e da Marcello Magni e David Sant dal 105 in poi.\nIn Italia la serie \u00e8 stata interamente trasmessa su Rai 1, Rai 2, Rai 3 e Rai YoYo e poi sul canale satellitare JimJam.\nTrama.\nLa serie descrive le vicende di una famiglia di pinguini che vive in un igloo al polo sud, composta da Pingu, il personaggio principale, dalla sorella minore Pinga e dai loro genitori. Il migliore amico di Pingu \u00e8 Robby, una foca.\nLinguaggio dei personaggi.\nUna delle ragioni del successo internazionale di Pingu (fatta per l'eccezione di alcune parole generate casualmente) \u00e8 la mancanza di qualsiasi dialogo verbale comprensibile. Tutte le battute dei personaggi sono infatti in un fantomatico \"linguaggio dei pinguini\" (\"pinguinese\"), un grammelot incomprensibile ideato dal creatore Gutmann, interpretato nei primi 104 episodi dal doppiatore Carlo Bonomi (lo stesso del personaggio de \"La Linea\", che infatti utilizza un analogo linguaggio incomprensibile, presente nel programma \"Carosello\" per la pubblicit\u00e0 degli articoli da cucina Lagostina) e dall'episodio 105 da Marcello Magni e David Sant.\nTale linguaggio \u00e8 privo di ogni significato e permette solamente di ipotizzare cosa i personaggi dicano nei dialoghi attraverso lo scorrimento delle immagini. Ci\u00f2 agevola lo sviluppo delle capacit\u00e0 intellettive dei pi\u00f9 piccoli e li proietta verso una comprensione che si basa esclusivamente sull'intuito. Inoltre tale fatto rende il format molto economico da distribuire, in quanto non necessita di doppiaggi (\u00e8 possibile capire che i versi sono identici nei paesi in tutto il mondo). Tale linguaggio ha dato origine a numerose parodie comiche facenti leva sul cosiddetto fenomeno \"mondegreen\", nelle quali i versi dei personaggi vengono trascritti in sottotitoli foneticamente simili, creando frasi sconnesse e senza senso compiuto che a volte contengono anche messaggi subliminali, doppi sensi, espressioni volgari, nomi di personaggi famosi e immaginari e/o incomprensibili.\nSigla.\nLa sigla animata della serie nelle trasmissioni originali della prima stagione era un jingle strumentale ideato dagli autori del cartone. Tale sigla venne impiegata fino al 1995, quando, con l'inizio della seconda stagione (e in seguito per le repliche della prima stagione), si inizi\u00f2 a utilizzare come sigla la \"Pingu Dance\", cantata dal cantante americano David Hasselhoff, volto principale delle serie televisive \"Supercar\" e \"Baywatch.\"\nEpisodi.\nI titoli degli episodi principali dalla stagione 1 alla 2 sono stati presi dalla versione ufficiale DVD giapponese e alternativamente da quelle europea. La stagione 3 solamente dalla versione europea. Alcuni cambiamenti sono stati effettuati poi per allinearli all'uso comune dell'italiano (ad esempio spelling e grammatica) ed infine alcuni sono stati aggiunti, modificati, ecc.\n1\u00aa stagione\n2\u00aa stagione\n3\u00aa stagione\nSpeciale.\nUno speciale episodio di venticinque minuti, \"Pingu - Un matrimonio speciale\", fu prodotto nel 1997 e presenta una famiglia di pinguini verdi. In Italia questo episodio \u00e8 stato inserito nel DVD \"Giochiamo con Pingu\".\nDVD italiani.\nIn Italia sono usciti 12 DVD della serie di Pingu, distribuiti da Dall'Angelo Pictures. Questi i titoli:\nTrasmissione nel mondo.\nLa serie fu trasmessa in Italia dalla RAI, nel Regno Unito sulla BBC, nella Svizzera tedesca sulla SF, negli USA su Cartoon Network, in Canada su YTV, in Australia sulla ABC e in Francia su France 3."}
{"id": "906620", "revid": "729019", "url": "https://it.wikipedia.org/wiki?curid=906620", "title": "S-Bahn di Rostock", "text": "La S-Bahn di Rostock () \u00e8 il sistema di S-Bahn che serve la citt\u00e0 tedesca di Rostock e la sua regione. Appartiene al sistema integrato di trasporti \"Verkehrsverbund Warnow\" (VVW).\nRete.\nLa rete consiste di tre linee, aventi in comune la tratta fra Warnem\u00fcnde e la stazione centrale di Rostock:\nStoria.\nLa \"S-Bahn\" di Rostock \u00e8 stata realizzata per servire adeguatamente i nuovi quartieri satellite che si sono sviluppati a nord della citt\u00e0 a partire dagli anni sessanta.\nIl primo servizio di tipo \"S-Bahn\" venne inaugurato nel 1970, sulla tratta \"Hauptbahnhof\" - \"Warnem\u00fcnde\". Sfruttava la preesistente ferrovia locale, per l'occasione raddoppiata.\nLungo la tratta sorsero i quartieri di L\u00fctten Klein (1965-1969), Evershagen (1969-1978), Lichtenhagen (1974-1976), Schmarl (1976-1984) e Gro\u00df Klein (1979-1983).\nLa denominazione \"S-Bahn\" fu ufficialmente adottata solo dal 1974.\nNel 1988 entr\u00f2 in servizio la seconda linea, verso \"Rostock Seehafen Nord\". Anche in questo caso, l'offerta di trasporto pubblico fu coordinata all'espansione edilizia, con la realizzazione dei quartieri di Dierkow (1984-1987) e Toitenwinkel (1985-1989).\nDopo la riunificazione, il servizio \"S-Bahn\" si \u00e8 esteso verso sud, a servire zone meno popolate, fino a G\u00fcstrow.\nA partire dal cambio d'orario del dicembre 2012 venne inserita nella rete la linea per G\u00fcstrow via Laage, numerata come S3; contemporaneamente la vecchia S3 venne soppressa, servendo quartieri gi\u00e0 adeguatamente serviti dai tram urbani.\nMateriale rotabile.\nSulle tre linee sono in servizio treni navetta composti da locomotive elettriche gruppo 143 e carrozze a due piani."}
{"id": "906623", "revid": "17351", "url": "https://it.wikipedia.org/wiki?curid=906623", "title": "Visual Flight Rules", "text": ""}
{"id": "906624", "revid": "17351", "url": "https://it.wikipedia.org/wiki?curid=906624", "title": "Visual flight rules", "text": ""}
{"id": "906625", "revid": "287204", "url": "https://it.wikipedia.org/wiki?curid=906625", "title": "Pizzo Zup\u00f2", "text": "Il Pizzo Zup\u00f2, con i suoi \u00e8 la seconda montagna per altezza del Massiccio del Bernina (Alpi Retiche occidentali), in localit\u00e0 Pontresina. Per la sua cima corre il confine italo-svizzero.\n\u00c8 la montagna pi\u00f9 alta della Lombardia e della provincia di Sondrio (la vetta del Bernina si trova interamente in territorio svizzero), anche se il punto pi\u00f9 alto della regione \u00e8 la Punta Perrucchetti (4.020 m s.l.m.), cima secondaria immediatamente a sud del Pizzo Bernina.\nToponimo.\nIl suo nome deriva dalla lingua, il romancio, parlata in Engadina, in cui Zup\u00f2 significa \"nascosto\", in quanto da nord, lo Zup\u00f2 \u00e8 nascosto dalle altre montagne del Massiccio e diventa visibile solo a distanze ravvicinate. Ad occidente dello Zup\u00f2 si trova il Piz Argient mentre a nord-est il Bellavista.\nDescrizione.\nAbitualmente si sale verso la vetta dalla \"Fuorcla dal Zup\u00f2\" (3846\u00a0m), fra lo \"Zup\u00f2\" e il \"Piz Argient\". La scalata verso la vetta non presenta particolari difficolt\u00e0. \u00c8 ovviamente possibile scendere dal lato opposto, in direzione del Bellavista. Anche la via inversa, che dal Bellavista porta a Fuorcla Zup\u00f2 non pone problemi eccessivi."}
{"id": "906626", "revid": "599013", "url": "https://it.wikipedia.org/wiki?curid=906626", "title": "Vfr", "text": ""}
{"id": "906629", "revid": "1573940", "url": "https://it.wikipedia.org/wiki?curid=906629", "title": "Antonio Capaldi", "text": "Negli ultimi anni sessanta aderisce al PCI, di cui, negli anni ottanta diventa segretario per la Federazione di Viterbo. Nel 1993 con il Partito Democratico della Sinistra diventa sindaco di Ronciglione (VT), mantenendo l'incarico per due amministrazioni, fino al 2002.\nNel 1996, nel collegio 12 (Viterbo), viene eletto senatore della Repubblica Italiana per la XIII legislatura, in Parlamento ha fatto parte della 13\u00aa Commissione permanente (Territorio, ambiente, beni ambientali) e della giunta delle elezioni e immunit\u00e0 parlamentari.\nDopo la fuoriuscita dai Democratici di Sinistra della componente che ha candidato Fabio Mussi alla segreteria dei DS, ha aderito al movimento della Sinistra Democratica che intende creare l'unit\u00e0 delle forze della sinistra italiana."}
{"id": "906630", "revid": "438678", "url": "https://it.wikipedia.org/wiki?curid=906630", "title": "Guy de Larigaudie", "text": "Noto per le sue imprese avventurose, tra le quali il primo collegamento Parigi-Saigon in automobile, era un convinto assertore degli ideali dello scautismo. Conosciuto tra gli scout di tutto il mondo come \"il rover leggendario\", \u00e8 ancora oggi un esempio di rettitudine e di forza morale.\nVita.\nInfanzia e studi.\nIl giovane Guy trascorse periodi notevoli della sua infanzia presso la villa della famiglia G\u00e9rauds, presso Saint-Martin-de-Rib\u00e9rac, nel P\u00e9rigord. Nei suoi scritti egli disse di aver amato quella vita a contatto con la natura e la vita tradizionale del P\u00e9rigord, che canter\u00e0 pi\u00f9 tardi nel suo \"Canto del vecchio paese\".\nDopo che i suoi genitori si saranno trasferiti a Parigi, frequenta dapprima l'Ecole de Rocroy Saint-L\u00e9on, e in seguito, a partire dalla terza classe, il Coll\u00e8ge di rue de la Madrid, sempre a Parigi, presso cui conseguir\u00e0 il diploma di maturit\u00e0.\nEntra nello scautismo, nel Gruppo Saint-Augustin 12\u00ba di Parigi nell'ottobre del 1923. Prende la promessa nella radura di una foresta dell'\u00cele-de-France, sei mesi dopo. Totemizzato \"Pantera alla luce del sole\". Guy si interroga sulla propria vocazione e si chiede se non potrebbe divenire missionario. Nel 1926, entra nel seminario di Issy-les-Moulineaux, ma si sente ben presto soffocare tra le sue mura. Nell'estate 1927, \u00e8 costretto a tornare nel P\u00e9rigord per riposarsi, e cercare di trovare un equilibrio tra le proprie aspirazioni e le proprie possibilit\u00e0.\nUn salute cagionevole.\nNel 1929, i suoi genitori lo mandano a Villard-de-Lans per cercare di accelerare una guarigione difficile. L'aria vivifica delle Alpi gli d\u00e0 beneficio e rapidamente passa dal divano agli sci; finisce per ritrovare la salute, e contemporaneamente scopre una vocazione per la scrittura.\nNell'ottobre 1930, effettua il servizio di leva presso il Sesto Reggimento Corazzieri che ha la sua caserma a Verdun. La vita all'aria aperta gli giova molto. Si appassiona ai cavalli, trovando gli ufficiali \u00absorprendenti\u00bb e i propri camerati \u00abdei bravi tipi\u00bb. Frequenta uno stage a Saumur e passa al 9\u00b0 Dragoni con base a \u00c9pernay. Guy pensa a una carriera militare. Invece viene congedato nel 1931 e si ritrova senza lavoro.\nUn periodo d'incertezza.\nNel 1940 torna in montagna. \u00c8 in questo momento che nasce in lui l'idea del suo primo libro \"La leggenda dello sci\" che pubblicher\u00e0 nel 1940. Torna quindi a Parigi, dove diventer\u00e0 Capo Gruppo a Montmartre.\nGiornalista per \"Le Scout de France\".\nA partire dal 1933, collabora regolarmente con la rivista \"Le Scout de France\" che pubblica i suoi primi racconti. \"Yug\", anagramma del suo nome di battesimo, suo primo romanzo, viene finalmente pubblicato.\nNel 1934 Guy de Larigaudie, come inviato della rivista, entra a far parte della delegazione francese invitata al Jamboree di Frankston, in Australia. S'imbarca a Tolone all'et\u00e0 di 26 anni sull\"Oronsay\", un transatlantico di classe, con una ventina di compagni scout: Porto Said, canale di Suez, Aden, Colombo, \u2026 Sydney; poi il ritorno per la Nuova Caledonia, Tahiti, Panama, le Antille, ecc.\nNel 1935 s'imbarca sul transatlantico \"Normandie\" con destinazione Stati Uniti, paese che attraverser\u00e0 per tre vie principali: la rotta est-ovest, da New York a Los Angeles; la rotta dei Boschi Rossi, lungo le coste del Pacifico; la rotta del Nord, attraverso la grande Prateria, Minneapolis, Detroit fino al Qu\u00e9bec. Tra questi viaggi ne far\u00e0 un altro partendo da San Francisco verso le isole del Pacifico.\nIn ognuna delle contrade attraversate, Larigaudie svilupper\u00e0 il suo carattere gioioso che stimola ulteriormente l'attrazione per il nuovo; meraviglia, ammirazione, ma soprattutto, contemplazione. Dai suoi viaggi trarr\u00e0 il materiale per i suoi libri, \"Par trois routes am\u00e9ricaines\" e \"R\u00e9sonance du Sud\".\nIl Rover leggendario.\nNel 1937, accompagnato da Roger Drapier, Guy de Larigaudie si lancia nella grande avventura della sua vita: il primo collegamento automobilistico Parigi-Saigon, al volante di una vecchia Ford 19\u00a0CV 4 cilindri che aveva gi\u00e0 percorso 70\u00a0000\u00a0km, e battezzata \"Jeannette\". Dopo Ginevra, Vienna, Budapest, Belgrado, Sofia, raggiungono la Palestina, poi attraversano l'Afghanistan e l'India prima di lanciarsi veramente verso l'ignoto, in mancanza di informazioni o mappe precise e soprattutto attraverso regioni accidentate di difficile accesso. A Saigon, infine, nel 1938, lo aspetta un'incredibile festa scout all'interno dello stadio. Al suo ritorno in Francia, Guy racconta del suo viaggio a un giornalista di Radio Paris.\nCaduto sul campo di battaglia l'11 maggio 1940.\nAllo scoppio della seconda guerra mondiale, il 1\u00ba settembre 1939, Guy de Larigaudie raggiunge il punto di raccolta dell'11\u00ba Reggimento Corazzieri presso il campo di Mailly. Viene assegnato su sua richiesta a un gruppo di ricognizione a cavallo.\nL'11 maggio 1940, nel corso di un combattimento ravvicinato con le armate tedesche nel bosco di Musson nella regione di Virton, in Belgio, Guy de Larigaudie cade colpito a morte.\nDal 1940, diverse generazioni di scout hanno conservato la memoria del \"Rover Leggendario\".\nLa sua memoria viene ancora oggi onorata dai numerosi gruppi scout che, in Francia, Germania, Italia, Polonia, Vietnam e altrove, portano il suo nome.\nA Saint-Martin-de-Rib\u00e9rac, dove riposa, une strada porta il suo nome. In occasione del centenario della sua nascita, nel 2008, presso la chiesa \u00e8 stata eretta una stele in suo onore.\nLa spiritualit\u00e0 di Guy de Larigaudie.\nPi\u00f9 delle sue opere romanzesche e giornalistiche, \u00e8 soprattutto il messaggio spirituale che Guy de Larigaudie ha lasciato ai suoi contemporanei e alle generazioni future, un messaggio che ha segnato in maniera indelebile migliaia di uomini e donne.\n\"\u00ab Sorella mia\"\n\"Eccomi ora in guerra. Forse non ne uscir\u00f2 vivo.\"\n\"Avevo bei sogni e bei progetti, ma, se non fosse per l'immenso dolore che questo potrebbe provocare a mia madre e ai miei, esulterei di gioia. Avevo tanta nostalgia del Cielo ed ecco che la sua porta sta per aprirsi.\"\n\"Il sacrificio della mia vita non \u00e8 nemmeno un sacrificio, tanto il mio desiderio del Cielo e del possesso di Dio \u00e8 vasto.\"\n\"Avevo sognato di diventare un santo e un modello per i lupetti, gli esploratori e i rover. L'ambizione era forse troppo grande per la mia persona, ma era il mio sogno.\"\n\"... Non mi resta ora che correre con gioia verso la mia ultima Avventura \u00bb.\"\n\u00c8 l'ultimo messaggio lasciato da Guy de Larigaudie, indirizzato alla suora carmelitana che era la sua assistente spirituale, alla vigilia dell'assalto che gli sarebbe stato fatale l'11 maggio 1940, nel boschetto di Musson.\nLa produzione letteraria.\nI romanzi \"Yug\" e la \"Tigre et sa panth\u00e8re\" hanno raggiunto 1.200.000 copie al settembre 2008."}
{"id": "906631", "revid": "958185", "url": "https://it.wikipedia.org/wiki?curid=906631", "title": "Posizione dominante", "text": "Con posizione dominante si intende una particolare titolarit\u00e0 da parte di una impresa di una quota di mercato del settore interessato relativa alla produzione e vendita di beni e servizi, che rispetto alle altre aziende concorrenti, le permette di operare sul mercato in condizione di netta superiorit\u00e0 rispetto alla concorrenza.\nLa posizione dominante consente, all'azienda che la detiene, di operare sul mercato dettando essa stessa le regole della concorrenza, ad esempio imponendo a tutte le altre aziende una determinata strategia di prezzo o determinate caratteristiche del prodotto.\nNella maggior parte dei casi la presenza di una posizione dominante progressivamente induce le altre aziende operanti in quella stessa area di mercato a specializzarsi su settori pi\u00f9 ridotti oppure a cedere il controllo sulla propriet\u00e0 alla azienda dominante, che in questo modo si rafforza ulteriormente.\nCi\u00f2 pu\u00f2 condurre a conseguenze giuridiche, ad esempio alcuni ordinamenti sanzionano la situazione dell'\"abuso di posizione dominante\", che \u00e8 un illecito la cui fattispecie si concretizza nel caso in cui l'azienda dominante operi utilizzando il proprio potere economico con l'espressa intenzione di schiacciare ed eliminare la concorrenza."}
{"id": "906633", "revid": "767487", "url": "https://it.wikipedia.org/wiki?curid=906633", "title": "Semplicemente irresistibile", "text": "Semplicemente irresistibile (\"Simply Irresistible\") \u00e8 un film del 1999 diretto da Mark Tarlov. Il film ha come colonna sonora \"Little King\", singolo di debutto della Band \"The Hollowbodies\".\nIl film \u00e8 uscito negli USA il 5 febbraio 1999, mentre in Italia il 7 luglio 2000.\nTrama.\nAmanda Shelton \u00e8 cuoca e proprietaria di un piccolo ristorante che ha ereditato dalla madre e che, per\u00f2, rischia di chiudere a causa delle sue scarse abilit\u00e0 culinarie. Un giorno incontra, in un modo casuale, Tom Bartlett, responsabile di un grande magazzino molto \"chic\", in cui lavora insieme all'assistente Lois McNally, per conto del loro capo Jonathan. Tom decide di portare fuori a pranzo la ragazza con cui esce, Chris, per lasciarla e sceglie il ristorante di Amanda. La ragazza si prepara all'ennesima umiliazione, ma grazie ad un granchio speciale, da quel giorno far\u00e0 innamorare tutti con i suoi piatti e salver\u00e0 cos\u00ec il ristorante.\nProduzione.\nLe riprese del film avvennero principalmente a New York nel maggio 1998.\nDiverse scene del film sono state girate all'interno del grande magazzino Henri Bendel, al 712 di Fifth Avenue, a Manhattan, New York. Per non interrompere i normali affari, l'attrezzatura cinematografica veniva introdotta all'ora di chiusura, realizzando le riprese di notte; quando i clienti arrivavano al negozio ogni mattina, tutte le tracce della produzione erano svanite.\nIl titolo originale era \"Vanilla Fog\" (nebbia di vaniglia).\nIl registra Mark Tarlov avrebbe voluto Sarah Jessica Parker nel ruolo della protagonista, ma la produzione scelse Sarah Michelle Gellar per sfruttare la sua popolarit\u00e0 ottenuta per la serie Tv Buffy l'ammazzavampiri (1997-2003); quindi la sceneggiatura (scritta da Judith Roberts, moglie di Tarlov) venne riscritta per modificare le caratteristiche della protagonista (da donna di mezza et\u00e0 a ventenne). La Gellar dichiar\u00f2 che questo era uno dei film meno preferiti tra quelli da lei interpretati.\nFu l'ultimo film recensito (negativamente) da Gene Siskel, prima della sua morte, avvenuta 15 giorni dopo l'uscita nelle sale americane."}
{"id": "906638", "revid": "767487", "url": "https://it.wikipedia.org/wiki?curid=906638", "title": "Tom 51", "text": "Tom 51 \u00e8 un film del 2009 diretto dal regista Ron Carlson.\nTrama.\nDopo aver superato 50 lavori, un giovane incomincia il suo cinquantunesimo lavoro come conducente per un servizio di scorta. Il giovane non sembra molto soddisfatto ma con il tempo impara ad apprezzare il suo lavoro."}
{"id": "906639", "revid": "729019", "url": "https://it.wikipedia.org/wiki?curid=906639", "title": "Contea di Jackson (Florida)", "text": "La contea di Jackson (in inglese Jackson County) \u00e8 una contea della Florida, negli Stati Uniti. Il suo capoluogo amministrativo \u00e8 Marianna.\nGeografia fisica.\nLa contea ha un'area di 2.472 km\u00b2 di cui il 4,08% \u00e8 coperta d'acqua. Confina con:\nStoria.\nLa Contea di Jackson fu creata nel 1822 e venne nominata cos\u00ec per Andrew Jackson, generale nella guerra del 1812, primo governatore territoriale della Florida, e settimo presidente degli USA. La contea venne creata in contemporanea con la Contea di Duval ed in quel tempo occupava una vasta area che andava dal fiume Choctawhatchee ad ovest fino al fiume Suwannee ad est.\nCitt\u00e0 principali.\nCity\nTown"}
{"id": "906643", "revid": "297031", "url": "https://it.wikipedia.org/wiki?curid=906643", "title": "Alfred Tennyson", "text": "La maggior parte dei suoi versi furono ispirati a temi classici o mitologici, anche se la celebre \"In Memoriam\" fu scritta per commemorare il suo migliore amico Arthur Hallam, anch'egli poeta e suo compagno di corso al Trinity College di Cambridge, che si era fidanzato con sua sorella ma era improvvisamente morto nel 1833 a causa di un'emorragia cerebrale.Tra le opere pi\u00f9 famose di Tennyson sono gli \"Idilli del re\" (\"Idylls of the King\", 1885), una raccolta di poemetti interamente ispirati alla figura di Re Art\u00f9 e al ciclo bretone e basati sui romanzi quattrocenteschi di Sir Thomas Malory. L'opera fu dedicata al Principe Alberto, marito della regina Vittoria. Nel corso della sua carriera Lord Tennyson si ciment\u00f2 anche nella composizione di drammi teatrali, ma in questo campo i suoi lavori riscossero uno scarso successo.\nBiografia.\nInfanzia e giovent\u00f9.\nAlfred Tennyson nacque a Somersby nel Lincolnshire, figlio di un pastore che ebbe complessivamente 12 figli. \u00c8 discendente del re Edoardo III d'Inghilterra. Suo padre, George Clayton Tennyson, era il maggiore di due fratelli, ma in giovent\u00f9 era stato diseredato dal padre, il proprietario terriero George Tennyson, in favore del fratello minore Charles, che in seguito prese il nome di Charles Tennyson d'Eyncourt. George Clayton Tennyson era a capo di una famiglia numerosissima ma era perennemente a corto di soldi e inizi\u00f2 a bere molto diventando infine mentalmente instabile. Tennyson e due dei suoi fratelli maggiori iniziarono a scrivere poesie sin dall'adolescenza e una raccolta dei loro scritti fu pubblicata a livello locale quando Alfred aveva soltanto 17 anni. Uno di questi fratelli, Charles Tennyson Turner, pi\u00f9 tardi spos\u00f2 Louisa Sellwood, la sorella minore della futura moglie di Alfred; l'altro fratello poeta era invece Frederick Tennyson.\nGli studi e la prima pubblicazione.\nTennyson frequent\u00f2 la scuola secondaria \"Re Edoardo IV\" a Louth ed entr\u00f2 al Trinity College di Cambridge nel 1828. L\u00ec si un\u00ec ad una societ\u00e0 studentesca segreta chiamata gli \"Apostoli di Cambridge\" (\"Cambridge Apostles\"), ed incontr\u00f2 Arthur Henry Hallam che fin\u00ec per diventare il suo migliore amico.\nNel 1829 vinse un premio per uno dei suoi primi scritti, ispirato alla citt\u00e0 di Timbuct\u00f9.\nNel 1830 pubblic\u00f2 la sua prima raccolta di poesie, \"Poems Chiefly Lyrical\" (\"Poesie soprattutto liriche\"). In questo volume erano incluse \"Claribel\" e \"Mariana\", che con il tempo diventarono due delle pi\u00f9 apprezzate poesie di Tennyson. Nonostante alcuni critici sminuissero il valore di quei versi considerandoli eccessivamente sdolcinati, diventarono presto molto popolari e segnalarono Tennyson all'attenzione di alcuni dei letterati pi\u00f9 noti dell'epoca, tra i quali Samuel Taylor Coleridge.\nIl ritorno nel Lincolnshire e la seconda pubblicazione.\nNella primavera del 1831 il padre di Tennyson mor\u00ec e questo fatto lo costrinse a lasciare Cambridge prima di laurearsi. Torn\u00f2 nella casa parrocchiale, dove gli fu permesso di stare per altri sei anni, ed aiut\u00f2 sua madre a prendersi cura della numerosissima famiglia. Nel corso dell'estate il suo amico Arthur Hallam and\u00f2 ad abitare presso di loro, e nell'occasione si fidanz\u00f2 con la sorella del poeta, Emilia Tennyson.\nNel 1833 Tennyson pubblic\u00f2 il suo secondo libro di poesie, che comprendeva il suo poema pi\u00f9 celebre, \"The Lady of Shalott\" (\"La signora di Shalott\"), la storia di una principessa che poteva guardare il mondo solo attraverso il riflesso di uno specchio. Quando Lancillotto arriva a cavallo vicino alla torre in cui \u00e8 rinchiusa lei lo guarda direttamente e il suo destino si compie: muore dopo essere salita su una piccola barca, sulla quale discende il fiume, che porta il suo nome scritto sulla poppa. La raccolta fu criticata molto duramente, e Tennyson ne fu cos\u00ec scoraggiato che, nonostante continuasse comunque a scrivere, non volle pubblicare pi\u00f9 nulla per oltre 10 anni. , al quale Tennyson si riferiva come \"un pidocchio nelle serrature della letteratura\".\nIn quello stesso anno Hallam, mentre si trovava in vacanza a Vienna, fu colpito da un'emorragia cerebrale e mor\u00ec improvvisamente. Alfred rimase profondamente turbato dalla morte del giovane amico, che peraltro lo ispir\u00f2 nella composizione di moltissime poesie, attualmente considerate tra i versi pi\u00f9 raffinati della storia della poesia. Probabilmente la perdita fu anch'essa una della cause che spinsero Tennyson al suo lungo pubblico silenzio.\nQuando alla fine dovettero lasciare la casa, Tennyson e la sua famiglia si trasferirono nell'Essex. Un investimento sbagliato in un'impresa di arredi ecclesiastici in legno cost\u00f2 loro la perdita della maggior parte del loro patrimonio.\nLa terza pubblicazione e il riconoscimento.\nNel 1842, mentre conduceva a Londra un'esistenza modesta, Tennyson pubblic\u00f2 due raccolte di Poesie, delle quali la prima includeva opere gi\u00e0 pubblicate in precedenza, mentre la seconda era composta quasi interamente da nuovi lavori. Le raccolte questa volta riscossero immediatamente un grande successo, e cos\u00ec fu anche per \"The Princess\" (\"La principessa\") che venne data alle stampe nel 1847.\nIl suo anno d'oro.\nTennyson raggiunse l'apice della propria carriera nel 1850, quando fu nominato Poeta Laureato succedendo a William Wordsworth. Nello stesso anno scrisse il suo capolavoro \"In Memoriam A.H.H.\", dedicato allo scomparso amico Hallam e si spos\u00f2 con Emily Sellwood che aveva conosciuto sin da giovane nel villaggio di Shiplake. Ebbero due figli che chiamarono Hallam e Lionel.\nIl Poeta Laureato.\nRicopr\u00ec il ruolo di Poeta Laureato dal 1850 fino al giorno della sua morte, scrivendo composizioni corrette e adatte al suo ruolo ma di mediocre valore, come la poesia composta per accogliere Alessandra di Danimarca quando arriv\u00f2 in Inghilterra per sposare il futuro re Edoardo VII. Nel 1855 Tennyson compose una delle sue opere pi\u00f9 famose \"\"La carica della brigata leggera\" (\"The Charge of the Light Brigade\"), un commosso tributo verso i cavalieri inglesi sacrificatisi in un'eroica ma sconsiderata carica il 25 ottobre 1854 nel corso della guerra di Crimea. Tra gli altri scritti risalenti a questo periodo vi sono l\"Ode per la morte del Duca di Wellington\" (\"Ode on the Death of the Duke of Wellington\") e l\"Ode per l'inaugurazione della fiera internazionale\" (\"Ode Sung at the Opening of the International Exhibition\").\nLa regina Vittoria era un'ardente ammiratrice dell'opera di Tennyson e nel 1884 lo nomin\u00f2 Barone Tennyson di Aldworth (in Sussex) e di Freshwater sull'isola di Wight. Fu il primo scrittore ad essere elevato al rango di Pari del Regno Unito. Tennyson, uomo passionale e dal carattere particolare, non fu mai a suo agio nel ruolo di Pari e si pensa che abbia accettato la carica solo per assicurare il futuro al figlio maggiore Hallam.\nEsistono delle registrazioni, effettuate da Thomas Edison, nelle quali Tennyson declama personalmente alcune delle sue poesie, ma si tratta di incisioni di qualit\u00e0 molto scarsa.\nVerso la fine della sua vita Tennyson rivel\u00f2 che \"le sue convinzioni religiose sfidavano le convenzioni sociali e tendevano verso l'agnosticismo e il pandeismo\"\": la biografia scritta dal figlio conferma che Tennyson non era cristiano, e rivela che sul letto di morte rivolse le proprie preghiere a Giordano Bruno e Spinoza dicendo di Bruno: \u201cLa sua visione di Dio \u00e8 in certi modi la mia\u201d.\nAveva continuato a scrivere fino agli ottant'anni e mor\u00ec il 6 ottobre 1892 all'et\u00e0 di 83 anni. Fu seppellito all'interno dell'Abbazia di Westminster. Il figlio Hallam gli successe come secondo Barone Tennyson, che nel 1897 autorizz\u00f2 la pubblicazione di una biografia del padre e, tempo dopo, divent\u00f2 il secondo governatore dell'Australia.\nGrazie alla sua statura letteraria ha conquistato un posto alla \"National Portrait Gallery\" con un'opera di Samuel Laurence Sir Edward Coley Burne-Jones che lo ritrae.\nNella cultura di massa.\nTennyson \u00e8 l'autore di numerose massime che in Inghilterra sono ormai entrate a far parte del linguaggio comune. Fra le molte:"}
{"id": "906644", "revid": "767487", "url": "https://it.wikipedia.org/wiki?curid=906644", "title": "Undead or Alive - Mezzi vivi e mezzi morti", "text": "Undead or Alive - Mezzi vivi, mezzi morti (\"Undead or Alive: A Zombedy\") \u00e8 un film del 2007, diretto da Glasgow Phillips.\nTrama.\nPrima della sua cattura, il capo indiano Geronimo ha lanciato una maledizione sull'uomo bianco, condannandolo a trasformarsi in uno zombi sanguinolento.\nPrima vittima di questa maledizione \u00e8 Ben Goodman - un tranquillo agricoltore di un'altrettanto tranquilla cittadina del West, il quale impazzisce e mangia il cervello della moglie e della figlia.\nLo stesso giorno Elmer Winslow - un disertore, e Luke Budd - un cowboy innamorato della ragazza del saloon hanno un'accesa discussione nel saloon stesso. La discussione degenera in rissa e i due vengono arrestati dallo sceriffo Claypool, che prima li deruba e poi li mette in una cella accanto a Ben Goodman.\nApprofittando che il vice-sceriffo Cletus, si \u00e8 addormentato Elmer riesce ad aprire la serratura della cella e con l'aiuto di Luke rinchiude lo stesso Cletus. Poi tornati al saloon Elmer trova Claypool, lo costringe a farsi dare tutti i soldi che custodisce nella sua cassaforte, e si d\u00e0 alla fuga insieme a Luke.\nIl giorno dopo avviene l'impiccagione di Ben Goodman, poi lo sceriffo raduna un po' di uomini e si mette sulle tracce di Elmer e Luke. Quello che per\u00f2 ignora \u00e8 che Cletus \u00e8 stato morso da Goodman e si sta trasformando anche lui in uno zombi. Nel frattempo Elmer e Luke fanno conoscenza con una ragazza pellerossa - Sue, che prima li deruba poi decide di proseguire il cammino verso il fiume Colorado insieme a loro. Nel frattempo Ben Goodman, non essendo ancora morto, nonostante l'impiccagione, ha sparso il contagio tra tutti i suoi ex concittadini. Unico a riuscire a salvarsi \u00e8 il prete, che per\u00f2 rimane barricato in una stanza del saloon senza munizioni n\u00e9 acqua.\nRaggiunti da Clayton e dai suoi uomini, Elmer, Luke e Sue si scontrano con loro, ma ormai i loro inseguitori - grazie al contagio trasmesso loro da Cletus - sono diventati tutti degli zombi e le pallottole non riescono ad ucciderli. Riusciti a scappare i tre fuggitivi vengono per\u00f2 catturati da una pattuglia di soldati e portati al loro fortino. Ma al fortino \u00e8 arrivato prima di loro Clayton con i suoi uomini, e hanno gi\u00e0 trasformato tutti i soldati in zombie. Fortunatamente Elmer, Luke e Sue riescono con uno stratagemma a chiudere tutti gli zombi - Clayotn e i suoi uomini compresi, fuori dal fortino.\nDurante la notte, mentre preparano un piano per sbarazzarsi degli zombi e riprendere il loro cammino - Elmer e Luke vengono a sapere da Sue che l'unico modo per guarire dalla maledizione per chi \u00e8 stato morso, \u00e8 di mangiare la persona che l'ha lanciata, o semmai un suo parente. Ma il saperlo al momento non li porter\u00e0 da nessuna parte: visto che il loro piano \u00e8 fallito e gli zombi rientrano nel fortino. Ormai se i tre vogliono salvarsi possono solo dare fuoco alle polveri nel deposito e scappare per un cunicolo che li riporter\u00e0 alla luce del sole. Purtroppo, durante la fuga sia Luke che Elmer vengono morsi e si trasformano in zombi. Sue invece riesce a scappare e uccide Clayton che si \u00e8 salvato dall'esplosione e l'aspettava fuori dal fortino.\nRimasta da sola Sue deve affrontare adesso Luke ed Elmer, che riescono ad avere la meglio su di lei.\nEssendo per\u00f2 Sue una diretta discendente di Geronimo, in base a quello che la stessa Sue aveva raccontato loro sulla maledizione, i due uomini ritornano umani e riprendono il cammino verso il fiume Colorado.\nIl prete, uscito dal suo nascondiglio a cercare dell'acqua, \u00e8 stato contagiato anch'esso. Ben Goodman ha disseppellito la sua famiglia ed \u00e8 tornato a casa. E il vice-sceriffo Cletus - sopravvissuto anche a una caduta in un profondo canyon, continuer\u00e0 da solo l'inseguimento a Elmer e Luke.\nProduzione.\nNel 2006 fu annunciato che il debuttante Glasgow Phillips avrebbe scritto e diretto \"Undead or Alive\", una commedia zombi direct-to-video prodotto da Linda McDonough e la sua compagnia di produzione Odd Lot Entertainment. In aprile entrarono a far parte del cast artistico Navi Rawat, Chris Kattan e James Denton come protagonisti.\nLa lavorazione si \u00e8 svolta interamente a Santa Fe (Nuovo Messico, USA), tra il maggio e il giugno del 2006.\nDistribuzione.\nDopo che nel settembre 2007 Image Entertainment acquist\u00f2 i diritti cinematografici del film, nell'ottica di una strategia di distribuzione sia casalinga che per il grande schermo avviata dallo studio, \"Undead or Alive\" \u00e8 stato pubblicato su DVD negli Stati Uniti l'11 dicembre 2007.\nAll'interno del DVD sono presenti le seguenti caratteristiche:\nCritica.\nPer \"Splatter Container\" si tratta di una commedia dell'orrore con zombi ben riuscita, soprattutto grazie alla demenzialit\u00e0 della trama, che non manca per\u00f2 di superficialit\u00e0 e poca intelligenza tipica del genere, e la recitazione simpatica dei personaggi. Viene inoltre dato uno sguardo al lavoro dell'esordiente regista Glasgow Phillips, che nonostante il risultato finale gradibile e divertente, soffre dei problemi relativi al bilancio ridotto a disposizione per la produzione, visibili nelle scenografie scarse e nelle poche comparse. Una critica negativa viene elargita alla sceneggiatura, in particolare riguardo allo scarso approfondimento dato alla maledizione di Geronimo, citata solo a inizio film."}
{"id": "906645", "revid": "339392", "url": "https://it.wikipedia.org/wiki?curid=906645", "title": "PFK CSKA Moskva", "text": ""}
{"id": "906646", "revid": "110157", "url": "https://it.wikipedia.org/wiki?curid=906646", "title": "Ren\u00e9 Adler", "text": "Biografia.\n\u00c8 il figlio di Jens Adler, anch'egli calciatore e portiere.\nCarriera.\nClub.\nHa esordito in prima squadra nel Bayer Leverkusen a ventidue anni appena compiuti, il 25 febbraio 2007, nella gara contro lo , sostituendo lo squalificato Hans-J\u00f6rg Butt. Nella stagione 2007-2008 diventa il titolare della squadra tedesca ed a fine campionato viene eletto \"Miglior portiere della Bundesliga\". Fa il suo esordio in Europa League nella partita -, subendo un gol dai detentori della coppa.\nIl 10 maggio 2012 dopo essere rimasto svincolato si accorda con l'Amburgo firmando un contratto fino al 2017. Il 30 marzo 2013 incassa nove reti nella sconfitta esterna contro il Bayern Monaco.\nIl 22 giugno 2017 si trasferisce al Magonza. Il 1\u00ba maggio 2019 annuncia il ritiro dall'attivit\u00e0 agonistica.\nNazionale.\nNel 2008 \u00e8 stato convocato come terzo portiere della Germania agli Europei 2008. Il 10 ottobre 2008, a ventitr\u00e9 anni, esordisce nella Nazionale tedesca contro la Russia nelle qualificazioni al Mondiale 2010. A causa di un infortunio, non ha partecipato al Mondiale 2010 sostituito da Manuel Neuer.\nAdler fu successivamente convocato contro l'Italia, ma non fece per\u00f2 parte della rosa dei convocati per la squadra tedesca per Euro 2012.\nNel novembre 2012 \u00e8 stato convocato dopo un anno e mezzo di assenza, quando Joachim L\u00f6w lo aggreg\u00f2 in squadra per l'amichevole contro i Paesi Bassi ad Amsterdam senza tuttavia scendere in campo.\nTorna in squadra alla fine di gennaio 2013 per la partita amichevole allo Stade de France di Saint-Denis contro la Francia. Adler gioc\u00f2 questa partita da titolare contribuendo alla vittoria per 2-1, risultato che mancava alla nazionale tedesca contro i galletti dal 1987.\nIl 29 maggio 2013 gioca la gara amichevole contro l'Ecuador, vinta dai tedeschi per 4-2, la quale risulta essere attualmente l'ultima gara disputata dal portiere con la nazionale."}
{"id": "906647", "revid": "606252", "url": "https://it.wikipedia.org/wiki?curid=906647", "title": "Gianni Musy", "text": "Talvolta accreditato, soprattutto agli esordi della carriera cinematografica, come \"Gianni Glori\" o \"Gianni Musy Glori\", era il padre della doppiatrice Stella Musy e dell'attrice Mascia Musy. Ha doppiato sia attori, sia personaggi dei cartoni animati. Come attore, ha interpretato ruoli in cinema e televisione. Ha lavorato con Carlo Verdone in \"Compagni di scuola\", (1988) e con Pupi Avati in \"Impiegati\", (1984) e, da giovane, ha preso parte a film con Anna Magnani (\"L'onorevole Angelina\"), Eduardo De Filippo (\"Napoli milionaria!\", \"Filumena Marturano\"), Pietro Germi (\"Un maledetto imbroglio\") e Tot\u00f2.\nBiografia.\nAttore.\nMusy nacque a Milano il 3 agosto 1931, figlio degli attori Enrico Musy (noto anche come \"Enrico Glori\"), napoletano di remote origini francesi, e di Gianna Pacetti, fiorentina. Comincia la sua carriera come attore bambino negli anni quaranta recitando in \"Oro nero\", regia di Enrico Guazzoni (1942), \"Harlem\", regia di Carmine Gallone (1943), e \"L'onorevole Angelina\", regia di Luigi Zampa (1947). Negli anni cinquanta continua a lavorare come giovane attore in numerosi film. Negli anni sessanta e settanta appare in alcuni sceneggiati Rai come \"La freccia nera\" (in cui interpretava il ruolo di Senzalegge), \"E le stelle stanno a guardare\" (1971), \"I Buddenbrook\" (1971), e \"Le inchieste del commissario Maigret\" (in cui ha interpretato l'ispettore Lapointe).\n\u00c8 stato lo speaker ufficiale delle promo dei film Disney usciti in videocassetta dalla Walt Disney Home Video, Disney Video e Walt Disney Home Entertainment (1992-2002). Nel 1993 ottiene il ruolo del pentito Tommaso Buscetta in \"Giovanni Falcone\" (1993) di Giuseppe Ferrara. Nel 1996 partecipa ai primi quattro episodi della prima stagione de \"Il maresciallo Rocca\", nel ruolo di un giornalista poi ucciso. Nel 2003 ha ricoperto il ruolo del giudice nel processo a Fabrizio Ristori in \"Elisa di Rivombrosa\". Ha inoltre preso parte all'interpretazione, insieme alla figlia Mascia Musy, dell'audiolibro basato sull'opera letteraria Galileo mio padre (2010) dello scrittore e amico Luca Desiato. La sua ultima interpretazione \u00e8 in \"11 settembre 1683\" diretto da Renzo Martinelli. In quest'ultimo film, uscito postumo, \u00e8 doppiato dal collega Sergio Graziani dal momento che non pot\u00e9 effettuare lui il doppiaggio in tempo.\nCome doppiatore.\nHa doppiato molti attori di Hollywood come Richard Harris (ad esempio nella parte di Albus Silente nei primi due film della saga di \"Harry Potter\" e l'imperatore Marco Aurelio ne \"Il gladiatore\") e Christopher Plummer (\"L'ultima eclissi\", \"Ararat - Il monte dell'Arca\", \"The New World - Il nuovo mondo\", \"Parnassus - L'uomo che voleva ingannare il diavolo\"). Alla morte di Harris ha continuato a doppiare il personaggio, interpretato da Michael Gambon. Ha doppiato lo stregone Gandalf, interpretato da Ian McKellen, nella trilogia de \"Il Signore degli Anelli\". Ha dato la voce anche a George Peppard nel ruolo del Colonnello John \"Hannibal\" Smith nelle prime due stagioni sella serie televisiva \"A-Team\".\nTra gli altri da lui doppiati Marlon Brando, Sean Connery e James Coburn. Ha doppiato anche personaggi dei film d'animazione della Disney: Zeus in \"Hercules\", il Re di Atlantide in \"Atlantis - L'impero perduto\" e Billy Bones in \"Il pianeta del tesoro\". Ha doppiato nell'anime \"Neon Genesis Evangelion\" il personaggio di Lorentz Keel, nonch\u00e9 il Maestro Jedi Ki-Adi-Mundi nella trilogia prequel di \"Guerre stellari\".\nParoliere.\nHa collaborato occasionalmente con alcuni musicisti per i quali ha scritto testi di canzoni come \"Umilmente ti chiedo perdono\" e \"Non esiste pi\u00f9 niente\" per Edoardo Vianello e \"Il dolce paese\" per Sergio Endrigo.\nVita privata.\nHa avuto due figlie: Mascia Musy, attrice teatrale nata dal suo primo matrimonio con Rada Rassimov, e Stella Musy, doppiatrice professionista, nata dal suo secondo matrimonio. Muore il 7 ottobre 2011 all'et\u00e0 di 80 anni.\nDoppiatori italiani.\nCome molti altri suoi colleghi attori dell\u2019epoca, anche Gianni Musy venne doppiato in alcune occasioni. A prestargli la voce furono:"}
{"id": "906648", "revid": "81981", "url": "https://it.wikipedia.org/wiki?curid=906648", "title": "Pizzo pal\u00fc", "text": ""}
{"id": "906650", "revid": "81981", "url": "https://it.wikipedia.org/wiki?curid=906650", "title": "Piz zup\u00f2", "text": ""}
{"id": "906651", "revid": "1573940", "url": "https://it.wikipedia.org/wiki?curid=906651", "title": "Kuoshu Wushu Federation of Republic of China", "text": "La Kuoshu Wushu Federation of Republic of China (KWFROC) \u00e8 un'organizzazione di arti marziali cinesi al cui interno vengono studiati stili provenienti da Taiwan e definiti \"Kuoshu\" cio\u00e8 Arte Nazionale. \nLa prima organizzazione che nasce sull'isola di Formosa \u00e8 la KFROC (\"Kuoshu federation of Republic of China\", traducibile in Federazione di Kuoshu della Repubblica di Cina, in cinese Pinyin \u4e2d\u83ef\u6c11\u570b\u570b\u8853\u7e3d\u6703 \"Zhonghua Minguo Guoshu Zonghui\"), un'associazione di scuole di arti marziali cinesi creata su sollecitazione del governo della Cina Nazionalista di Taiwan gi\u00e0 nel 1949. Tra i primissimi membri c'erano: Han Qingtang, Zhang Junfeng, Wang Shujin, Wu Dachao, Wu Tipang, Wu Hanzhong, Wang Yannian, Qiao Changhong. L'idea di base \u00e8 quella di continuare l'esperienza della Zhongyang guoshu guan di Nanchino sull'isola.\nIl primissimo nome in Cinese era \u4e2d\u83ef\u570b\u8853\u9032 \u4fee\u6703 \"Zhonghua Guoshu Jinxiu Hui\" (Pinyin). In Italia \u00e8 divenuta celebre perch\u00e9 citata spesso nei libri di Chang Dsu Yao come una delle Associazioni a cui apparteneva.\nL'attuale presidente \u00e8 Yang Ruifeng \u694a\u745e\u5cf0 e la sede \u00e8 a Taipei in Zhu Lun Jie al numero 20, stanza numero 706 (in cinese \u53f0\u5317\u5e02\u6731\u5d19\u885720\u865f706\u5ba4). Questa federazione \u00e8 strettamente legata alla ICKF e con essa ha organizzato alcuni campionati mondiali. In seguito il nome \u00e8 divenuto l'odierno KWFROC.\nA Taiwan esiste anche la CTMA , cio\u00e8 \"Chinese traditional martial arts association\", in Cinese \"\u4e2d\u83ef\u53f0\u6e7e\u570b\u8853\u6703\" \"Zhonghua Taiwan Guoshu Hui\" (Pinyin), che tradotto in Italiano significa: Associazione di Arti Marziali Cinesi di Taiwan. La CTMA \u00e8 stata fondata il 23 settembre del 1951."}
{"id": "906655", "revid": "125314472", "url": "https://it.wikipedia.org/wiki?curid=906655", "title": "Contea di Levy", "text": "La contea di Levy (in inglese Levy County) \u00e8 una contea della Florida, negli Stati Uniti. Il suo capoluogo amministrativo \u00e8 Bronson.\nGeografia fisica.\nLa contea ha un'area di di cui il 20,81% \u00e8 coperto d'acqua. Confina con:\nStoria.\nLa Contea di Levy fu creata nel 1845 e fu cos\u00ec nominata in onore di \"David Levy\", membro del senato statunitense dal 1845 al 1851 e dal 1855 al 1861.\nNel gennaio del 1923 fu teatro del Massacro di Rosewood, uno scontro a sfondo razziale che provoc\u00f2 la morte di otto persone."}
{"id": "906656", "revid": "1305772", "url": "https://it.wikipedia.org/wiki?curid=906656", "title": "Immersione notturna", "text": "Una immersione notturna \u00e8 un tipo di immersione ricreativa che si svolge al buio, tipicamente di notte. L'esperienza notturna \u00e8 differente rispetto ad una normale immersione subacquea per via del fatto che una gran parte della fauna marina \u00e8 notturna, e soprattutto per il fascino che questo particolare tipo di immersione dona all'ambiente marino.\nFonti luminose artificiali.\nNel caso delle immersioni notturne non valgono pi\u00f9 le normali leggi di assorbimento cromatico che caratterizzano le immersioni subacquee diurne e la fotografia subacquea, dal momento che la luce naturale \u00e8 totalmente mancante e va rimpiazzata quindi da fonti luminose alternative.\nSi possono utilizzare \"torce elettriche\" o \"fari\" come illuminazione primaria, e \"luci chimiche\" o \"stroboscopiche\" per la segnalazione.\nTorce elettriche.\nLe torce consistono in una lampadina (a LED o a incandescenza), il cui fascio luminoso viene convogliato e puntato da una parabola di materiale riflettente, e da una batteria per l'alimentazione, contenute in un involucro stagno resistente alla pressione. La torcia si distingue dal faro per via della minore potenza luminosa, ma con il vantaggio della maggior durata.\nIl colore della luce \u00e8 tipicamente tendente al rossastro (fanno eccezione i LED, tendenti al bianco) e quindi inadatto per altri fini che non siano la semplice esplorazione: nel caso di fotografia subacquea o di riprese video le torce sono decisamente sconsigliate.\nFari.\nI fari sono caratterizzati da un fascio luminoso pi\u00f9 potente e pi\u00f9 ampio (e quindi, pi\u00f9 efficace) e da una richiesta energetica maggiore; il tipo di luce prodotto dai fari \u00e8 di colore pi\u00f9 \"bianco\" rispetto alle lampade ad incandescenza, con temperatura di colore intorno ai 5000 K.\nQueste caratteristiche portano a quelli che sono il difetto maggiore dei fari: il costo elevato e la durata limitata.\nLuci chimiche.\nUn terzo tipo di fonte luminosa \u00e8 la luce chimica. Questa consiste in un tubo di plastica flessibile, al cui interno vi sono delle sostanze chimiche che, messe a contatto, sprigionano luminescenza; questo effetto \u00e8 ottenuto tramite la flessione del tubo.\nLa durata di queste fonti \u00e8 anche di qualche ora, sono pertanto utili per l'identificazione durante tutta l'immersione come segnale luminoso.\nStroboscopiche.\nLe luci stroboscopiche vengono spesso utilizzate come evidenti segnali di localizzazione della barca di supporto o della cima di risalita, per via dell'elevata potenza. Tipicamente vengono impiegati tubi a gas, che attraversati da una scarica elettrica sprigionano un flash di grande visibilit\u00e0, con temperature luce anche superiori ai 5600 K.\nAttrezzatura e accorgimenti.\nPur valendo i normali accorgimenti utilizzati durante un'immersione subacquea diurna (attrezzatura ridondante, giubbotto ad assetto variabile ecc) ci sono ulteriori parametri da considerare con attenzione. In particolare:\nRidondanza dell'illuminazione.\n\u00c8 necessario avere almeno una torcia subacquea di scorta, se non addirittura due, per evitare di rimanere al buio.\nQuesto problema non solo lascerebbe il subacqueo nell'oscurit\u00e0, ma questa non consentirebbe di avere punti di riferimento sia verticali che orizzontali, non si potrebbe leggere la profondit\u00e0 e, quindi, seguire le eventuali tappe di decompressione. Inoltre non si sarebbe visibili agli altri sub e alla barca di supporto, con il rischio di dover risolvere eventuali problemi all'attrezzatura da soli.\nPrecauzioni comuni nell'uso della torcia sono quelle di portare una luce chimica di scorta, di conoscere e saper usare eventuali segnali luminosi di superficie e in immersione.\nLuminescenza naturale.\n\u00c8 riscontrabile, durante le immersioni notturne, il fenomento della luminescenza del plancton. Questa si definisce in una scia luminosa, molto blanda ma ben visibile di notte, che si crea all'agitarsi dell'acqua, o con le pinne o con le mani. Questa si verifica per via della capacit\u00e0 di alcuni organismi che compongono il plancton di emettere bioluminescenza a seguito di stimolazioni meccaniche.\nDidattiche.\nAlcune didattiche, come quella CMAS o SNSI , includono le immersioni notturne gi\u00e0 nei brevetti di livello avanzato (due stelle CMAS), altre invece, come Professional Scuba Schools (PSS) vi dedicano corsi specialistici dedicati."}
{"id": "906657", "revid": "119563033", "url": "https://it.wikipedia.org/wiki?curid=906657", "title": "Fuso", "text": ""}
{"id": "906658", "revid": "78273", "url": "https://it.wikipedia.org/wiki?curid=906658", "title": "CTMA", "text": ""}
{"id": "906660", "revid": "84184", "url": "https://it.wikipedia.org/wiki?curid=906660", "title": "Domenico Maria Novara da Ferrara", "text": "Dopo la sua morte, divenne famoso per essere stato l'insegnante di Niccol\u00f2 Copernico. Copernico inizi\u00f2 come studente di Novara e poi divenne suo assistente e collaboratore. Novara, a sua volta, ha dichiarato che il suo insegnante fu il famoso astronomo Regiomontano, che fu, una volta, il pupillo di Georg von Peuerbach.\nLa maggior parte delle opere di Novara sono perdute tranne alcuni almanacchi astrologici, scritti per l'Universit\u00e0. Comunque, come \u00e8 ricordato nel \"De revolutionibus orbium coelestium\" di Copernico (che fu pubblicato nel 1543 molto dopo la morte di Novara), il 9 marzo 1497 Novara fu testimone della prima osservazione di Copernico. "}
{"id": "906662", "revid": "287204", "url": "https://it.wikipedia.org/wiki?curid=906662", "title": "Io e la mamma (serie televisiva)", "text": "Io e la mamma \u00e8 una sitcom italiana composta da 40 episodi prodotta da Mediaset tra il 1996 e il 1998 e trasmessa in prima tv da Canale 5 la domenica alle 18.10, a partire dal 12 gennaio 1997.\nLa serie segn\u00f2 il ritorno sulla scena televisiva di Delia Scala dopo diversi anni di assenza e l'esordio come attore del conduttore Gerry Scotti e di Jacopo Sarno.\nTrama.\nLa sitcom narra le vicende della famiglia di Gigi (Gerry Scotti), un tipico quarantenne italiano che vive ancora con la madre Delia (Delia Scala). La famiglia \u00e8 composta anche da Elena (Gea Lionello), sorella di Gigi, la classica ragazza madre in carriera che, presa dagli impegni quotidiani, diventa sempre pi\u00f9 sbadata, e da Paolino (Jacopo Sarno), figlio di Elena, che, come succede in tutte le famiglie italiane, viene affidato ogni sera alla nonna (e allo zio). Altro personaggio chiave della sitcom \u00e8 il ragionier Barozzi (Enzo Garinei), un vicino di casa invaghito di mamma Delia.\nDi questa serie lo spin off \u00e8 la pi\u00f9 nota e longeva \"Finalmente soli\", sitcom in onda sempre sulle reti Mediaset dal 19 settembre 1999 e avente come unico protagonista in comune Gigi (Gerry Scotti), che in questa nuova serie ha invece finalmente trovato l'amore.\nCollocazione in palinsesto.\nLa sitcom andava in onda nell'intervallo del variet\u00e0 della domenica pomeriggio di Canale 5 \"Buona Domenica\", alle 18.10, alternandosi cos\u00ec durante le stagioni televisive 1996/1997 e 1997/1998 con altre note sitcom Mediaset, \"Casa Vianello\" e \"Due per tre\".\nTrasmessa per due stagioni, \u00e8 stata riproposta a pi\u00f9 riprese dal canale satellitare Happy Channel, dall'emittente digitale Mediaset Extra e nel palinsesto notturno di Rete 4.\nLista episodi.\nLa serie \u00e8 composta da un totale di quaranta episodi dal costo compreso tra i 120 e i 140 milioni di lire ciascuno.\nSono andati in onda, come primo ciclo di trasmissione, dieci episodi dal 12 gennaio al 16 marzo 1997, mentre i restanti trenta sono stati proposti a partire dal 7 settembre dello stesso anno."}
{"id": "906663", "revid": "62004", "url": "https://it.wikipedia.org/wiki?curid=906663", "title": "Sebastien Kehl", "text": ""}
{"id": "906669", "revid": "287204", "url": "https://it.wikipedia.org/wiki?curid=906669", "title": "Kim Kallstr\u00f6m", "text": ""}
{"id": "906671", "revid": "716642", "url": "https://it.wikipedia.org/wiki?curid=906671", "title": "Football Club de Nancy", "text": "Il Football club de Nancy fu una societ\u00e0 calcistica francese fondata a Nancy nel 1901. \nDisput\u00f2 due finali di Coppa di Francia, entrambe perse, una nel 1953 e l'altra nel 1962."}
{"id": "906679", "revid": "7513344", "url": "https://it.wikipedia.org/wiki?curid=906679", "title": "Lingua slavo-macedone", "text": ""}
{"id": "906682", "revid": "122993727", "url": "https://it.wikipedia.org/wiki?curid=906682", "title": "Ponte a Egola", "text": "Ponte a Egola (gi\u00e0 \"Ponte a Evola\") fa parte del comune italiano di San Miniato, nella provincia di Pisa, fino al 1926 in provincia di Firenze, in Toscana.\nLa cittadina, conosciuta come uno dei pi\u00f9 importanti centri a livello mondiale per la produzione del cuoio e la lavorazione della pelle, conta pi\u00f9 di abitanti.\nGeografia fisica.\nSituato nel Valdarno Inferiore lungo la Strada statale 67 Tosco Romagnola, il centro abitato \u00e8 attraversato dal fiume Egola, da cui trae il proprio nome, in prossimit\u00e0 della sua confluenza con l'Arno.\nStoria.\nNel 1742 fu per la prima volta riconosciuta come localit\u00e0 con una popolazione composta da una trentina di famiglie.\nMolto importante per lo sviluppo del borgo fu l'azione dei Lorena; l'abolizione dei dazi e la sistemazione della rete viaria consentirono l'incremento della popolazione e\nl'aumento dei traffici.\nAlla fine del '700 il borgo poteva contare circa 300 abitanti.\nNella seconda met\u00e0 del XIX secolo, con l'istituzione della parrocchia e la costruzione della Chiesa del Sacro Cuore, Ponte a Egola acquist\u00f2 una propria autonomia religiosa staccandosi definitivamente da Cigoli e Stibbio.\nIl villaggio in questo periodo era formato da due nuclei: uno, il \"Ponte a Evola\" vero e proprio, intorno al ponte, l'altro a ridosso delle colline di San Romano, chiamato \"Marianellato\" perch\u00e9 anticamente abitato dalla numerosa famiglia Marianelli.\nRisale a met\u00e0 XIX secolo la nascita delle prime concerie, dovuta all'abbondanza d'acqua di cui dispone il paese. Da allora l'attivit\u00e0 conciaria si \u00e8 sviluppata costantemente, sino a vivere un autentico boom nel corso degli anni cinquanta del XX secolo, che ha fatto di Ponte a Egola e zone limitrofe - in particolare Santa Croce sull'Arno e Fucecchio (il cosiddetto Comprensorio del Cuoio) - uno dei principali poli mondiali per la produzione di pellame e cuoio. Con le sue industrie conciarie e le aziende dell'indotto Ponte a Egola riveste un ruolo trainante dell'economia sanminiatese.\nDurante la Resistenza oper\u00f2 a Ponte a Egola la Brigata \"Corrado Pannocchia\", dal nome del capo partigiano, fondatore della brigata. Il partigiano Corrado Pannocchia fu ferito gravemente il 9 agosto del 1944 da una cannonata tedesca mentre distribuiva tessere annonarie nei locali del circolo di Stibbio. Mor\u00ec il giorno seguente per le ferite riportate. [Dott. Valerio Vallini, Istituto Storico Lucchese, sezione Valdarno inferiore.]\nSociet\u00e0.\nEvoluzione demografica.\nPonte a Egola ha subito un forte incremento demografico a partire dai primi decenni del XX secolo. Il censimento Istat del 1921 segnala la presenza di abitanti, mentre quello del 1931 segnala gi\u00e0 unit\u00e0. Negli anni del dopoguerra il paese si \u00e8 ritrovato unito in continuit\u00e0 urbana con le frazioni limitrofe. Attualmente il centro di Ponte a Egola, secondo i dati della CEI, conta oltre abitanti, dato tuttavia sottostimato in quanto non sono considerate alcune zone che ricadono invece nei territori parrocchiali di Cigoli e Stibbio.\nTradizioni e folclore.\nIl Palio del cuoio \u00e8 la principale manifestazione cittadina.\nIdeato dal parroco Don Gino Frediani, la prima edizione si svolse nel 1988. Il tema centrale su cui ruota la manifestazione \u00e8 la lavorazione del cuoio e delle pelli, tradizionale attivit\u00e0 della zona.\nLa festa ha una durata di nove giorni e si svolge tra l'ultima settimana di giugno e la prima di luglio, cominciando con la sfilata dei rioni, l'ultimo sabato di giugno e terminando con la \"corsa dei caratelli\" nella prima domenica di luglio.\nNei primi anni, durante la settimana del Palio, si svolgeva anche la Fiera per le macchine da conceria, che contribu\u00ec alla popolarit\u00e0 del Palio.\nIl centro \u00e8 ripartito in cinque rioni, ognuno dei quali rappresentato da due colori:\nIl Rione Montenaso/Piazzale (bianco-nero) \u00e8 stato disciolto nel 2000 per problemi organizzativi e sostituito dal Rione Egola a sua volta disciolto alcuni anni dopo. I confini degli altri rioni sono stati pertanto ridisegnati.\nCultura.\nMedia.\nNella frazione ha sede la redazione Toscana dell'importante network radiofonico Radio Bruno, oltre alla sede operativa de \"Il Cuoio in Diretta\", quotidiano on-line dei comuni del Comprensorio del Cuoio.\nGeografia antropica.\nSuddivisioni storiche.\nPonte a Egola conta alcuni quartieri storici e toponimi. \nInfrastrutture e trasporti.\nStrade.\nI collegamenti stradali principali sono rappresentati da:\nSport.\nLa principale squadra di calcio della cittadina \u00e8 il Tuttocuoio (colori nero-verde), vincitrice della Coppa Italia Dilettanti 2009-2010. Tra le file dei neroverdi hanno militato e stanno militando calciatori celebri a livello nazionale quali Andrea Cupi, Christian Scalzo e Corrado Colombo. Il campo da gioco \u00e8 lo stadio \"Leporaia\" a Ponte a Egola (1000 posti).\nNella stagione 2012-2013 la squadra ha vinto il proprio girone di Serie D, ottenendo la prima storica promozione tra i professionisti in Lega Pro Seconda Divisione.\nA 6\u00a0km da Ponte a Egola, in localit\u00e0 \"La Serra\", \u00e8 situato il crossodromo internazionale Santa Barbara, teatro di importanti manifestazioni nazionali ed internazionali.\nIn localit\u00e0 \"Casa Bonello\" \u00e8 presente un campo di volo sportivo ultraleggeri con annessa pista di pattinaggio su cui si sono svolti i campionati italiani UISP nel 2010."}
{"id": "906684", "revid": "1632387", "url": "https://it.wikipedia.org/wiki?curid=906684", "title": "Perfect Symmetry (Fates Warning)", "text": "Perfect Symmetry \u00e8 un album dei Fates Warning pubblicato nel 1989 ed \u00e8 stato il primo album con Mark Zonder alla batteria. Nel 2008 viene pubblicata un'edizione speciale rimasterizzata, contenente un disco con i demo ed un DVD con registrazioni dal vivo e il video promozionale."}
{"id": "906688", "revid": "6923", "url": "https://it.wikipedia.org/wiki?curid=906688", "title": "Monte Rainier", "text": "Il Monte Rainier (), anche noto come Tahoma o Tacoma, \u00e8 uno stratovulcano attivo situato nello stato di Washington, negli USA, a 95\u00a0km da Seattle. Situato nella catena delle Cascate del nord-ovest Pacifico, oltre che nel parco nazionale omonimo, la vetta si erge per 4.392 m s.l.m., circostanza che la rende la maggiore del Washington, del gruppo montuoso a cui appartiene e dell'arco vulcanico.\nA causa del rischio determinato da una sua probabile e futura eruzione, il monte Rainier \u00e8 considerato uno tra i 16 vulcani pi\u00f9 pericolosi del mondo. La grande quantit\u00e0 di ghiaccio glaciale comporta la possibilit\u00e0 del monte Rainier di produrre enormi lahar che mettono in potenziale pericolo l'intera valle del fiume Puyallup. Secondo l'United States Geological Survey, \"circa 80.000 persone e le loro abitazioni risultano a rischio a causa della portata delle colate piroclastiche del monte Rainier\".\nToponimo.\nIl monte Rainier era conosciuto dai Salish come \"Talol\", \"Tacoma\" o \"Tahoma\". Un'ipotesi sull'origine della parola fa riferimento alla divinit\u00e0 della \"madre delle acque\" come conosciuta nelle lingue lushootseed parlate dal popolo Puyallup. Il linguista William Bright riferisce che l'etimologia del termine stava per \"montagna innevata\". Altri nomi originariamente utilizzati includono Tahoma, Tacobeh e Pooskaus.\nLa denominazione attuale si deve a George Vancouver, che lo chiam\u00f2 cos\u00ec in onore del suo amico, il retroammiraglio Peter Rainier. La del 1804-1806 si riferisce ad esso come \"Mt. Regniere\".\nSebbene \"Rainier\" fosse stato considerato il nome ufficiale della montagna, Theodore Winthrop, nel suo libro di viaggio pubblicato postumo del 1862 \"La canoa e la sella\" (\"The Canoe and the Saddle\"), si riferiva alla montagna come \"Tacoma\" e, per un breve arco temporale, entrambi le designazioni andarono adoperate in modo intercambiabile, sebbene \"Mt. Tacoma\" fosse preferito nella vicina citt\u00e0 omonima.\nNel 1890, l'United States Board on Geographic Names dichiar\u00f2 che la montagna sarebbe divenuta conosciuta come \"Rainier\". Nel giro dello stesso periodo, nel 1897, la Riserva forestale del Pacifico and\u00f2 convertita nella Riserva forestale del monte Rainier e tre anni dopo segu\u00ec la costituzione del parco nazionale. Ancora nel Novecento, esisteva un movimento che intendeva convertire il nome della montagna in \"Tacoma\" e il Congresso consider\u00f2 una risoluzione per cambiarlo fino al 1924.\nIn vista del Super Bowl XLVIII, il Senato dello stato di Washington ha approvato una risoluzione venerd\u00ec 31 gennaio 2014, rinominando temporaneamente la montagna Seattle Seahawks fino alla mezzanotte dopo la manifestazione sportiva, luned\u00ec 3 febbraio 2014, in armonia con la ridenominazione di 53 montagne in Colorado in onore dei 53 membri dei Denver Broncos da parte del governatore del Colorado John Hickenlooper.\nDopo il ripristino nel 2015 del nome originale \"Denali\" per quanto riguardava il monte McKinley in Alaska, il dibattito sul Rainier si \u00e8 intensificato, senza per\u00f2 giungere ad alcuna conclusione definitiva.\nGeografia.\nIl monte Rainier \u00e8 la vetta pi\u00f9 alta di Washington e della catena delle Cascate: si trova appena ad est di Eatonville e giusto a sud-est di Tacoma e Seattle. \u00c8 terza nella classifica delle 128 vette montuose ultraprominenti degli Stati Uniti e ha una prominenza topografica di 4.026 m, un numero maggiore di quella del K2, la seconda montagna pi\u00f9 alta del mondo, la quale si ferma a 4.020. Nelle giornate limpide domina l'orizzonte sud-orientale nella maggior parte dell'area metropolitana di Seattle-Tacoma a tal punto che i locali a volte la chiamano semplicemente \"la montagna\". Nei giorni di straordinaria visibilit\u00e0, si pu\u00f2 ammirare anche da Corvallis (con pi\u00f9 precisione da Marys Peak), e Victoria, in Columbia Britannica.\nGrazie ai suoi 26 ampi ghiacciai e ai 93 km\u00b2 di estensione delle zone occupate da neve permanente, il Rainier \u00e8 quello con la maggiore estensione per numero di ghiacciai. La sommit\u00e0 \u00e8 sormontata da due crateri vulcanici, ciascuno pi\u00f9 esteso di 300 m di diametro, con il cratere est pi\u00f9 grande che si sovrappone al cratere ovest. Il calore geotermico del vulcano mantiene le aree di entrambi i bordi dei crateri scevre da neve e ghiaccio e ha formato la pi\u00f9 grande rete di caverne glaciali all'interno dei crateri intrisi di ghiaccio, con quasi 3,2 km di passaggi.\nUn piccolo lago del cratere, vasto circa 40x9 m di dimensione e profondo 5, il pi\u00f9 alto del Nord America con un'elevazione superficiale di 4.329 m, occupa la porzione pi\u00f9 bassa del cratere occidentale, al di sotto di pi\u00f9 di 30 m di ghiaccio ed \u00e8 accessibile solo attraverso le grotte.\nI fiumi Carbon, Puyallup, Mowich, Nisqually e Cowlitz partono tutti dagli omonimi ghiacciai del vulcano, mentre le sorgenti del fiume White sono i ghiacciai Winthrop, Emmons e Fryingpan. Il White, il Carbon e il Mowich si uniscono al fiume Puyallup, che sfocia nella baia di Commencement, a Tacoma; il Nisqually sfocia nello stretto di Puget a est di Lacey; il Cowlitz si unisce al Columbia tra Kelso e Longview.\nL'ampia sommit\u00e0 del Rainier ospita tre cime che hanno una propria denominazione, la pi\u00f9 alta delle quali \u00e8 chiamata Columbia Crest. La seconda per elevazione \u00e8 Point Success (4.315 m), all'estremit\u00e0 meridionale dell'altopiano sommitale, in cima alla cresta nota come Success Cleaver. Ha una prominenza topografica di circa 42 m, ragion per cui non \u00e8 considerato un picco separato. La pi\u00f9 bassa delle tre cime \u00e8 Liberty Cap (150 m), all'estremit\u00e0 nord-occidentale, che si affaccia su Liberty Ridge, il Sunset Amphitheatre e il caratteristico Willis Wall. Liberty Cap ha una prominenza di 150 m, tanto che taluno lo considera un picco separato. Un limite di prominenza di 122 m \u00e8 comunemente usato nello stato di Washington.\nSul fianco orientale del Rainier c'\u00e8 un picco noto come Little Tahoma Peak (3.395 m), una sorta di testimonianza dell'antico e decisamente pi\u00f9 elevato monte Rainier del passato. Ha una prominenza di 262 m e non viene quasi mai scalata in diretta congiunzione con la Columbia Crest, quindi di solito \u00e8 considerata come una cima separata. Se considerato separatamente dal Rainier, il Little Tahoma Peak dovrebbe essere annoverato quale terza vetta pi\u00f9 alta di Washington.\nGeologia.\nIl monte Rainier \u00e8 un stratovulcano compreso nell'arco vulcanico delle Cascate in grado di rilasciare colate laviche, lahar e flussi piroclastici. I suoi primi depositi vulcanici sono stimati a pi\u00f9 di 840.000 anni e rientrano nella formazione Lily (da circa 2,9 milioni a 840.000 anni fa). I primi depositi formarono un \"proto-Rainier\" o un cono ancestrale che costitu\u00ec il predecessore di quello attuale, che ha pi\u00f9 di 500.000 anni.\nIl vulcano si presenta come altamente eroso, con ghiacciai sulle sue pendici, e sembra essere composto principalmente da andesite. Probabilmente il Rainier un tempo svettava ancora pi\u00f9 in alto rispetto a oggi, toccando i circa 4.900 m, prima che ingenti quantit\u00e0 di lahar (geologicamente note per la zona come \"Osceola Mudflow\") ne riducessero l'elevazione quasi 5.000 anni fa. Dopo quel momento, il Rainier non smise di sversare detriti e lahar nelle sue successive eruzioni, la cui portata fu forse estesa a causa della grande quantit\u00e0 di ghiaccio glaciale presente nei dintorni del cratere. Si rinvengono tracce di lahar da lui emesse fino allo stretto di Puget, distante pressoch\u00e9 una cinquantina di chilometri. Poco dopo i 5.000 anni fa, una grossa fetta del vulcano si frantum\u00f2 e si stacc\u00f2 dal cono principale, finendo trascinata fino a dove oggi sorge Tacoma, a sud di Seattle. Una simile massiccia valanga di roccia e ghiaccio, che come si anticipava ridusse l'altezza del vulcano, fece da apripista alla successiva \"Electron Mudflow\", un'altra ondata di lahar che, tuttavia, non rsggiunse la portata delle colate precedenti.\nDopo il grande crollo di circa 5.000 anni fa, successive eruzioni di lava e tefra hanno contribuito a conferire all'odierno cono sommitale la cima oggi visibile circa 1.000 anni fa. I geologi sono stati in grado di individuare ben 11 strati di tefra risalenti all'Olocene.\nAttivit\u00e0 vulcanica attuale.\nLa prima eruzione vulcanica registrata pi\u00f9 di recente \u00e8 quella tra il 1820 e il 1854, ma molti testimoni oculari hanno riferito di attivit\u00e0 eruttiva anche nel 1858, 1870, 1879, 1882 e 1894.\nNon tanto tempo fa, si \u00e8 deciso di piazzare sensori di monitoraggio sismici un po' ovunque nel parco nazionale del monte Rainier e sulla montagna stessa per monitorarne l'attivit\u00e0. Un'eruzione potrebbe essere mortale per tutti coloro che vivono in aree nelle immediate vicinanze del vulcano e un'eruzione potrebbe farsi sentire anche in una fascia geografica compresa tra Vancouver, in Canada, e San Francisco, in California, a causa delle enormi quantit\u00e0 di cenere che fuoriescono dal vulcano nell'atmosfera.\nIl monte Rainier si trova in un'area che a sua volta rientra nel bordo orientale della cintura di fuoco del Pacifico, la quale include montagne e caldere quali lo Shasta e Lassen Peak in California, il lago Crater, le Three Sisters e il monte Hood in Oregon, il Saint Helens, l'Adams, Glacier Peak e il Baker nel Washington, e il massiccio del monte Cayley, il Garibaldi, la caldera di Silverthrone e il massiccio del monte Meager in Columbia Britannica. Mentre varie delle localit\u00e0 appena esposte appaiono inattive, non si esclude del tutto che possano tornare a risvegliarsi, ragion per cui gli scienziati su entrambi i lati del confine continuano a raccogliere preziosi date sulle eruzioni passate di ciascuna delle caldere, allo scopo di prevedere come si potrebbero comportare, in caso di eruzione, le montagne in questo arco sia nell'immediato sia nel prossimo futuro, compreso il Rainier. Di questi, solo due hanno eruttato dall'inizio del XX secolo: il Lassen nel 1915 e il St. Helens nel 1980 e nel 2004. Ad ogni modo, le eruzioni passate di questo arco vulcanico annoverano pi\u00f9 esempi di eruzione di tipo pliniano o subpliniano: l'ultima eruzione del lago Crater, accaduta quando il monte Mazama risultava abbastanza grande da causare il crollo del suo cono, e del vicino pi\u00f9 prossimo del monte Rainier, il St. Helens, produssero la maggiore eruzione negli Stati Uniti continentali nel 1980. Gli studiosi discutono con grande animazione degli effetti che potrebbero seguire a una grande eruzione nella catena delle Cascate.\nIl monte Rainier \u00e8 annoverato nella lista dei \"Decades Volcano\", ovvero i 16 con la maggiore probabilit\u00e0 di causare perdite di vite umane e danni agli edifici qualora l'attivit\u00e0 eruttiva riprendesse. Se il monte Rainier eruttasse con la stessa potenza del St. Helens il 18 maggio 1980, l'effetto sarebbe proporzionalmente maggiore, se si pensa alle quantit\u00e0 molto pi\u00f9 massicce di ghiaccio glaciale situate sul primo rispetto al secondo: inoltre, aree urbane molto pi\u00f9 densamente popolate circondano il Rainier e, dato non trascurabile, quest'ultimo \u00e8 grande quasi il doppio della controparte appena menzionata. I lahar rilasciati dal Rainier, considerando che, secondo l'United States Geological Survey (USGS), vari centri urbani abitati per un totale di 150.000 persone sorgono proprio su antichi depositi fangosi, rappresentano il maggior rischio per la vita umana, per le costruzioni e per alcuni habitat di specie faunistiche e floristiche. Oltre al molto ghiaccio in cima al vulcano, si riscontra pure una certa attivit\u00e0 idrotermale. Secondo Geoff Clayton, un noto geologo dello stato di Washington, qualora accadesse di nuovo l\"'Osceola Mudflow\" di 5000 anni fa della stessa portata, questa porterebbe alla distruzione di Enumclaw, Orting, Kent, Auburn, Puyallup, Sumner e Renton. Un tale flusso fangoso, senza dimenticare la portata dei flussi piroclastici potrebbe raggiungere altres\u00ec l'estuario del Duwamish e radere al suolo parte dei quartieri di Seattle, oltre ad innescare tsunami nello stretto di Puget ed esondazioni del lago Washington.\nSecondo K. Scott, ricercatore dell'USGS:\nIl rischio vulcanico appare in qualche modo mitigato dalle sirene di allarme preposte ad avvertire in caso di lahar e dai segnali delle vie di fuga nella contea di Pierce. Anche la pi\u00f9 popolosa contea di King rientra nell'areale del lahar, ma non sono state effettuate zonizzazioni volte a prevedere restrizioni in caso di nuove attivit\u00e0 vulcaniche. Dal 2001, i finanziamenti del governo federale per la protezione della zona dal rischio di lahar si sono ridotti drasticamente, portando le autorit\u00e0 locali in citt\u00e0 come Orting a dover convivere con pochi strumenti concreti il timore di un disastro dalla portata simile alla tragedia di Armero.\nSismologia.\nDi solito, si registrano 3-4 scosse ogni mese vicino alla vetta, mentre di tanto in tanto si verificano sciami da 5 a 10 terremoti superficiali nell'arco di due o tre giorni, prevalentemente nel raggio di 4 km al di sotto della vetta. Si ritiene che tali terremoti siano causati dalla circolazione di fluidi caldi sotto il Rainier. Sulla stessa scia, presumibilmente, sorgenti calde e sfiati di vapore all'interno del parco nazionale del monte Rainier sono generati da tali fluidi. Sciami sismici (non scatenati da una scossa principale) risultano comuni nella pancia dei vulcani della catena e raramente vengono associati all'attivit\u00e0 eruttiva: inevitabilmente, il Rainier rientra in tale categoria. Tra gli sciami durati per giorni si annoverano quelli del 2002, del 2004, del 2007 e del 2009, due dei quali (2002 e 2004) includevano terremoti di magnitudo 3.2. Quello del 2009 produsse il maggior numero di sismi mai registrato da quando \u00e8 attivo il monitoraggio da oltre due decenni prima. Ulteriori sciami sono stati studiati pi\u00f9 di recente nel 2011 e nel 2021.\nClima.\nLa vetta del Rainier ha un clima glaciale (classificazione dei climi di K\u00f6ppen: EF).\nGhiacciai.\nLa descrizione del monte Rainier non pu\u00f2 prescindere dall'analisi dei ghiacciai, che hanno un impatto in differenti contesti: essi erodono infatti il cono vulcanico e costituiscono importanti sorgenti per diversi fiumi, compresi alcuni che forniscono acqua sfruttata dall'uomo sotto forma di energia idroelettrica o per l'irrigazione. Insieme a chiazze di neve perenne, le 29 calotte glaciali coprono 78,8 km\u00b2 della superficie della montagna nel 2015 e hanno un volume stimato di 2,9 km\u00b3.\nI ghiacciai scorrono sotto l'influenza della gravit\u00e0 per l'azione combinata dello scorrimento sulla roccia su cui giacciono e per deformazione, con un graduale spostamento tra e all'interno dei singoli cristalli di ghiaccio. Le velocit\u00e0 massime si registrano vicino alla superficie e lungo la linea centrale del ghiacciaio. Durante il maggio 1970, si \u00e8 proceduto a misurare il ghiacciaio Nisqually, scoprendo che si muoveva alla velocit\u00e0 di 74 cm al giorno. Le portate sono generalmente maggiori in estate che in inverno, probabilmente a causa della presenza di cospicue quantit\u00e0 di acqua di disgelo alla base del ghiacciaio.\nLa dimensione dei ghiacciai sul monte Rainier ha oscillato in modo significativo in passato. Ad esempio, durante il Pleistocene, da circa 25.000 a circa 15.000\u00a0anni fa, essi coprivano la maggior parte dell'area ora entro i confini del parco nazionale e giungevano fino al perimetro dell'attuale bacino dello stretto di Puget.\nTra il XIV secolo e il 1850, molti dei ghiacciai del monte Rainier sono avanzati fino alla loro massima estensione a valle dall'ultima era glaciale. Molti progressi di questo tipo si sono verificati in tutto il mondo durante tale fase storica, nota in geologia come piccola era glaciale. Durante quest'ultimo lasso di tempo, il ghiacciaio Nisqually avanz\u00f2 da 200 a 240 m verso il fondovalle.\nIl ritiro dei ghiacciai della piccola era glaciale si dimostr\u00f2 lento fino al 1920 circa, quando sub\u00ec un'accelerata. Tra il culmine della piccola era glaciale e il 1950, sul monte Rainier si \u00e8 affrontata una perdita di circa un quarto della loro estensione. Tuttavia, a partire dal 1950 e fino all'inizio degli anni '80, molti dei principali ghiacciai sono avanzati in risposta alle temperature relativamente pi\u00f9 fresche della met\u00e0 del secolo. I ghiacciai Carbon, Cowlitz, Emmons e Nisqually avanzarono durante la fine degli anni '70 e l'inizio degli anni '80 a causa delle abbondanti nevicate negli anni '60 e '70. Dall'inizio degli anni '80, tuttavia, svariati ghiacciai si sono assottigliati e ritirati.\nI ghiacciai del monte Rainier possono trasformarsi in fiumi di fango, attraverso inondazioni non associate ad alcuna eruzione. Il South Tahoma gener\u00f2 30 inondazioni negli anni '80 e nei primi anni '90, oltre che di nuovo nell'agosto 2015.\nEcologia.\nLa tutela riservata al monte Rainier come parco nazionale protegge il suo ecosistema, fornendo un habitat congeniale a molte specie nella regione, tra cui esemplari di flora e fauna endemici come la volpe rossa delle Cascate (\"Vulpes vulpes cascadensis\") e la specie del genere \"Pedicularis\" \"Pedicularis rainierensis\". L'ecosistema della montagna \u00e8 assai variegato, soprattutto per via del fatto che il clima varia a seconda delle diverse altitudini. Gli scienziati hanno proceduto a catalogare gli esseri viventi che si trovano nella zona della foresta, in quella del piano alpino e del piano nivale, rintracciandone pi\u00f9 di 1.000 tra vegetali e funghi. Per quanto riguarda la fauna, la montagna ospita 65 specie di mammiferi, 5 rettili, 182 uccelli, 14 anfibi e 14 pesci autoctoni, oltre a una quantit\u00e0 innumerevole di invertebrati.\nFlora.\nIl Rainier appare tra i luoghi migliori del continente per chi ha intenzione di ammirare prati composti da fiori di campo. Sul piano alpino, la neve spesso rimane sul terreno fino all'inizio dell'estate, limitando le piante a una stagione di crescita molto pi\u00f9 breve. Per tale motivo, si possono ammirare in periodi precisi dell'anno fioriture spettacolari in aree come quella a Paradise. Nel 1924, i fiori attirarono l'attenzione del naturalista Floyd W. Schmoe, spingendolo a scrivere:\nLe foreste sulla montagna crescono in svariate localit\u00e0, contando esemplari secolari o addirittura millenari. Le sezioni inferiori si compongono principalmente di cedri rossi occidentali (\"Thuja plicata\"), abeti di Douglas (\"Pseudotsuga menziesii\") e tsughe occidentali (\"Tsuga heterophylla\"), mentre abeti amabili (\"Abies amabilis\"), pini bianchi occidentali (\"Pinus monticola\"), cipressi di Nootka (\"Callitropsis nootkatensis\") e abeti nobili (\"Abies procera\") prosperano pi\u00f9 in alto sulla montagna. Nel livello alpino crescono cipressi di Nootka, abeti delle rocce (\"Abies lasiocarpa\") e tsughe mertensiane (\"Tsuga mertensiana\").\nFauna.\nLa montagna ospita un'ampia variet\u00e0 di specie animali, comprese diverse specie protette a livello statale o federale, come l'allocco macchiato (\"Strix occidentalis\"). Sono in corso anche progetti di reintroduzione di animali nativi che erano stati cacciati localmente dall'uomo causandone l'estinzione, come la martora di Pennant (\"Pekania pennanti\"). Tra i 65 tipi di mammiferi che vivono sulla montagna si rintracciano il puma (\"Puma concolor\"), la capra delle nevi (\"Oreamnos americanus\"), la marmotta americana (\"Marmota monax\") e il wapiti (\"Cervus elaphus canadensis\"). Tra i rettili e gli anfibi pi\u00f9 comuni figurano serpenti giarrettiera terricoli (\"Thamnophis elegans\"), alcuni generi di rane e varie salamandre. Ci sono molte specie ornitologiche che apprezzano uno piuttosto che l'altro livello di altitudine della montagna, ma mentre alcune risiedono stabilmente, molte trascorrono in loco solo la stagione delle migrazioni. Diversi generi di salmone e trota percorrono i fiumi formati dai ghiacciai e, sebbene i laghi abbiano smesso di essere ripopolati nel 1972, ad oggi non si riesce a stimare un numero preciso n\u00e9 lo status delle specie ittiche che popolano i corsi e gli specchi d'acqua locali.\nStoria.\nQuando gli europei giunsero nella regione, le valli fluviali e altre aree vicino alla montagna erano abitate da nativi americani dediti alla caccia e all'agricoltura nelle foreste del monte Rainier e nei prati d'alta quota. I discendenti moderni delle trib\u00f9 locali vantano antenati affiliati ai Nisqually, ai Cowlitz, ai Cayuse, agli Yakama, ai Puyallup e ai Muckleshoot. Le tracce di insediamento umano sulla montagna risalgono a oltre 8.500 anni fa e si manifestano in utensili in pietra scheggiata, rifugi rocciosi funzionali ad ospitare viaggiatori, cacciatori o residenti stabili e campi base a lungo termine. La loro distribuzione sulla montagna suggerisce lo sfruttamento di prati subalpini e habitat alpini bassi che fornivano un'abbondanza di risorse relativamente elevata durante la breve stagione estiva.\nIl capitano George Vancouver raggiunse lo stretto di Puget all'inizio di maggio 1792 e divenne il primo europeo a intravedere la montagna.\nNel 1833, il dottore William Fraser Tolmie esplor\u00f2 la zona alla ricerca di piante medicinali. Hazard Stevens e P.B. Van Trump ricevettero un'accoglienza da eroi per le strade di Olympia dopo la riuscita scalata della vetta nel 1870. La prima salita di una donna avvenne nel 1890 ad opera di Fay Fuller, accompagnata da Van Trump e altri tre compagni di squadra.\nScendendo dalla vetta nel 1883, James Longmire scopr\u00ec una sorgente minerale, evento a cui segu\u00ec in futuro la creazione di un centro termale e di un hotel, i quali attirarono vari visitatori nella zona, specie in primavera. In seguito, la sede del parco nazionale si sarebbe trasferita a Longmire, fino a quando l'inondazione non costrinse i gestori a trasferirsi ad Ashford. L'area divenne altres\u00ec sede di un museo, un ufficio postale e una stazione di servizio, con l'aggiunta in seguito di una biblioteca e di un negozio di souvenir; molti di questi edifici vennero pi\u00f9 tardi nominati nel registro storico nazionale dei luoghi storici. Longmire rimane il secondo luogo pi\u00f9 popolare del parco. Nel 1924, una pubblicazione del parco descriveva cos\u00ec il sito:\nJohn Muir scal\u00f2 il Rainier nel 1888 e sosteneva che, \"mentre le cime pittoresche possono essere apprezzate dal basso, vi \u00e8 qualcosa di speciale nel guadagnare la prospettiva della montagna dalla cima\". Muir era uno dei tanti che sosteneva la necessit\u00e0 di tutelare meglio la montagna. Nel 1893, l'area fin\u00ec per rientrare nella Riserva forestale del Pacifico, atto funzionale a proteggere le sue risorse fisiche ed economiche, principalmente legname e bacini idrografici.\nMenzionando la necessit\u00e0 di proteggere anche il paesaggio e provvedere al pubblico godimento del luogo, le ferrovie e le imprese locali sollecitarono la creazione di un parco nazionale, nella speranza di accrescere il turismo. Il 2 marzo 1899, il presidente William McKinley stabil\u00ec il \"Mount Rainier National Park\", il quinto parco nazionale d'America. Il Congresso instaur\u00f2 la nuova zona protetta \"a beneficio e godimento del popolo\" e \"per impedire la deforestazione, l'estrazione di minerali, tutelare meglio la natura e le meraviglie all'interno di detto parco, oltre alla propria conservazione nella loro condizione attuale\".\nIl 24 giugno 1947, Kenneth Arnold rifer\u00ec di aver avvistato una formazione di nove oggetti volanti non identificati sul monte Rainier. Fu proprio la sua descrizione a portare all'utilizzo del termine \"dischi volanti\".\nNel 1998, l'United States Geological Survey inizi\u00f2 ad allestire il sistema di prevenzione dei lahar sul monte Rainier, allo scopo di rendere agevole l'evacuazione di emergenza della valle del fiume Puyallup in caso di catastrofica colata di detriti. Oggi la gestione spetta al Dipartimento di gestione delle emergenze della contea di Pierce. Tacoma, alla foce del Puyallup, \u00e8 localizzata a 60 km a ovest di Rainier, mentre agglomerati di dimensioni moderate quali Puyallup e Orting distano rispettivamente solo 43 e 32 km.\nIl Rainier appare su quattro distinti francobolli emessi negli Stati Uniti. Nel 1934, figur\u00f2 su 3 centesimi in una serie di francobolli dedicati al parco nazionale, oltre che su una miniatura emessa in occasione di un evento inerente alla filatelia. L'anno successivo, nel 1935, entrambi furono ristampati dal politico James A. Farley su numeri speciali all'indirizzo di funzionari e amici. A causa della gran richiesta effettuata dal pubblico, le \"Farley's Follies\" furono riprodotte in gran numero: la seconda emissione di francobolli resta comunque facile da distinguere dall'originale perch\u00e9 presenta una dentellatura. Sia i francobolli che i foglietti ricordo sono disponibili negli archivi filatelici statunitensi.\nIl Washington state quarter rilasciato l'11 aprile 2007 immortala il monte Rainier e un salmone.\nAscensioni.\nL'alpinismo sul Monte Rainier risulta difficile e comporta l'attraversamento dei pi\u00f9 ampi ghiacciai degli Stati Uniti, eccezion fatta per l'Alaska. La maggioranza degli scalatori impiega almeno due o tre giorni per raggiungere la vetta, con una percentuale di successo di circa il 50%: il clima e la condizione fisica degli scalatori appaiono i motivi pi\u00f9 comuni a determinare un fallimento. Circa 8.000-13.000 persone tentano la scalata ogni anno, e di questi circa il 90% attraverso sentieri da Camp Muir sul fianco sud-est, mentre il grosso degli altri si avventura lungo il ghiacciaio Emmons superando Camp Schurman, a nord-est. Le squadre di arrampicata richiedono esperienza nei viaggi sui ghiacciai, nell'autosoccorso e nell'attraversamento di aree naturali. Tutti gli scalatori che intendono salire sopra le praterie d'alta quota, Camp Muir e Camp Schurman, devono acquistare un certificato che autorizza la scalata del Rainier e registrarsi al momento in cui intraprendono la loro scalata.\nInoltre, gli scalatori in solitaria devono compilare un modulo di richiesta specifico e ricevere l'autorizzazione scritta dal sovrintendente prima di tentare la salita.\nVie alpinistiche.\nTutti i percorsi di arrampicata sul monte Rainier non appaiono idonei a gruppi interamente composti da principianti. Per la salita e la discesa dalla montagna bisogna adoperare attrezzature tecniche quali rampini, piccozze, imbracature e corde. La difficolt\u00e0 e la sfida tecnica rappresentata dal monte Rainier possono variare ampiamente in base alla strada che si intende intraprendere.\nLa via normale per la vetta del monte Rainier \u00e8 la Disappointment Cleaver Route, di grado II-III. Il termine \"cleaver\" (mannaia) \u00e8 usato nel gergo per indicare una cresta rocciosa che separa due ghiacciai, ma non \u00e8 noto il perch\u00e9 si sia adottato il sostantivo \"disappointment\" (delusione): la spiegazione pi\u00f9 plausibile pare far riferimento agli insuccessi di alcuni scalatori nel raggiungere la vetta. Poich\u00e9 gli alpinisti su tale cammino hanno accesso al Camp Muir, che ha sede permanente, una maggioranza significativa del traffico di arrampicata sulla montagna transita da l\u00ec. Una rotta alternativa \u00e8 costituita dalla Ingraham Glacier Direct Route, di grado II, spesso utilizzata quando la Disappointment Cleaver non \u00e8 percorribile a causa delle cattive condizioni meteorologiche.\nL'Emmons Glacier Route, di grado II, \u00e8 un'ulteriore scelta che per\u00f2 rappresenta una sfida tecnica inferiore per gli scalatori. Seguendo tale percorso, si pu\u00f2 sfruttare Camp Schurman (localizzato a 2.895 m), un campeggio glaciale, dotato di un bagno solare e di una capanna per ranger. La Liberty Ridge Route, grado IV, \u00e8 notevolmente pi\u00f9 impegnativa e oggettivamente pericolosa rispetto alla via normale per la vetta: risale al centro della parete nord del Rainier e attraversa l'infido ghiacciaio di Carbon. Scalata per la prima volta da Ome Daiber, Arnie Campbell e Jim Burrow nel 1935, \u00e8 elencata come una delle 50 Scalate Classiche del Nord America (\"Fifty Classic Climbs of North America\") in una lista realizzata dagli scalatori Steve Roper e Allen Steck. Questo percorso, intrapreso solo dal 2% degli scalatori, comporta il 25% delle morti registrate.\nPericoli e incidenti.\nStando a quanto indicano i dati del parco, dal 1897 si registrano almeno 400 decessi tra coloro che intendevano effettuare la salita. Le motivazioni delle morti sono da ricercarsi nella caduta accidentale di massi e ghiaccio, valanghe, imperizia o imprudenza degli alpinisti e ipotermia. Gli incidenti vanno poi spesso associati a fattori che non risulta possibile trascurare, quali esposizione ad altitudini molto elevate, affaticamento, disidratazione e/o condizioni meteorologiche avverse.\nWilli Unsoeld, che raggiunse la vetta del monte Everest nel 1963, fu travolto, insieme a uno studente dell'Evergreen College di Olympia, da una valanga sul Monte Rainier nel 1979, dopo aver scalato la sommit\u00e0 circa 200 volte.\nIl pi\u00f9 grave incidente alpinistico sul monte Rainier avvenne nel 1981, quando dieci clienti e una guida persero la vita in una valanga/caduta di ghiaccio sull'Ingraham.\nSi tratt\u00f2 del maggior numero di vittime sul Rainier in un singolo frangente da quando 32 persone perirono in un incidente aereo del 1946 sul ghiacciaio di South Tahoma.\nIn uno dei peggiori disastri sulla montagna in oltre un trentennio, sei alpinisti, due guide e quattro clienti, di cui si ebbe notizia l'ultima volta il 28 maggio 2014, vennero dichiarati morti il 31 maggio dello stesso anno, quando gli elicotteri di ricerca a bassa quota \"pingarono\" i segnali dei segnalatori da valanga indossati dagli alpinisti. I soccorritori conclusero che non c'era alcuna possibilit\u00e0 di sopravvivenza, considerando che gli scalatori erano caduti di 1.000 m durante il tentativo o il ritorno dalla vetta attraverso la via di arrampicata Liberty Ridge. Furono trovati di l\u00ec a poco tende e vestiti, insieme a roccia e ghiaccio sparsi su un campo di detriti sul ghiacciaio di Carbon a 2.900 m, possibile prova di uno scivolo o una valanga nelle vicinanze del luogo in cui si rec\u00f2 la squadra di ricerca dei dispersi, anche se la causa esatta dell'incidente rimaneva ignota. I corpi di tre degli alpinisti clienti vennero avvistati, durante un'operazione di addestramento in volo, il 7 agosto 2014 e successivamente recuperati il 19 agosto. I corpi del quarto scalatore cliente e delle due guide non andarono invece localizzati.\nAttivit\u00e0 ricreative.\nAl di l\u00e0 dell'arrampicata, risultano attivit\u00e0 popolari nel parco l'hiking, lo sci fuori pista, la fotografia e il campeggio. I sentieri escursionistici, incluso il Wonderland Trail, permettono una circonvallazione lunga 150 km della vetta, consentendo di ammirare durante il tragitto bacini idrici, macchie di verde e maestose formazioni rocciose. Tra gli sport invernali si annoverano le racchette da neve e lo sci di fondo."}
{"id": "906689", "revid": "2143911", "url": "https://it.wikipedia.org/wiki?curid=906689", "title": "Lambic", "text": "Il lambic \u00e8 uno stile di birra a fermentazione spontanea, originario della valle della Senne, regione del Pajottenland, a sud-ovest di Bruxelles, in Belgio.\nBirre prodotte con modalit\u00e0 analoghe al di fuori di questi territori sono denominate \"lambic-style\" oppure \"plambic\" (ovvero \"pseudo lambic\"), dato che dal 1997 i lambic, e diverse sue varianti, sono una specialit\u00e0 tradizionale garantita.\nCaratteristiche e tipologie.\nAl contrario delle ale e lager convenzionali, che sono fatte fermentare utilizzando ceppi di lievito accuratamente selezionati per lo scopo, il lambic \u00e8 prodotto attraverso fermentazione spontanea: il mosto di birra viene esposto ai lieviti selvatici e ai batteri autoctoni della valle della Senne a sud-ovest di Bruxelles. Questo inusuale processo di fermentazione conferisce alle birre di tipo lambic un sapore assolutamente distintivo: secco, vinoso e sidroso, decisamente acido. L'acidit\u00e0 cambia in funzione del grado d'invecchiamento, la gradazione alcolica \u00e8 intorno ai 5\u00b0.\nIl lambic pu\u00f2 essere consumato da solo, ma per renderne pi\u00f9 gradevole il gusto acido si presta ad essere addizionato di sciroppi di frutta, ad esempio utilizzando i lamponi si ottiene la birra framboise, con l'aggiunta di zucchero si ottiene la faro, con le amarene la kriek. Miscelando invece vari tipi di lambic di diverse annate si produce la geuze.\nBirrifici produttori/miscelatori.\nEssi commercializzano sia la gueuze che la kriek ad eccezione della gueuzerie Tilquin che non produce kriek. Frequente \u00e8 anche la Framboise. Alcuni vendono faro o birre aromatizzate con altri frutti e erbe aromatiche. Esse sono commercializzate con i seguenti marchi e sottomarchi:"}
{"id": "906691", "revid": "729019", "url": "https://it.wikipedia.org/wiki?curid=906691", "title": "Contea di Osceola (Florida)", "text": "La contea di Osceola (in inglese Osceola County) \u00e8 una contea della Florida, negli Stati Uniti. Il suo capoluogo amministrativo \u00e8 Kissimmee.\nGeografia fisica.\nLa contea ha un'area di 3.901\u00a0km\u00b2 di cui il 12,24% \u00e8 coperta d'acqua. Confina con:\nStoria.\nLa contea di Kissimmee fu creata nel 1887 e fu chiamata cos\u00ec per il capo indiano \"Osceola\" il cui nome significa \"Il cantore della bevanda nera\". Il 21 luglio del 1821 la Florida fu divisa in due contee, Escambia ad ovest e St. John's a est. Nel 1887 dalle contee di Orange e Brevard venne creata la Contea di Osceola. Prima del 1917, quando venne creata la contea di Okeechobee, la contea di Osceola arrivava a sud fino al lago Okeechobee."}
{"id": "906692", "revid": "729019", "url": "https://it.wikipedia.org/wiki?curid=906692", "title": "S-Bahn Mittelelbe", "text": "La S-Bahn Mittelelbe \u00e8 un servizio ferroviario vicinale gestito dalla Deutsche Bahn intorno alla citt\u00e0 di Magdeburgo.\nStoria.\nLa S-Bahn di Magdeburgo venne attivata con il cambio orario del 29 settembre 1974, in occasione del 25\u00ba anniversario di fondazione della Repubblica Democratica Tedesca."}
{"id": "906698", "revid": "104485", "url": "https://it.wikipedia.org/wiki?curid=906698", "title": "RAR (formato di file)", "text": "RAR \u00e8 un formato di file proprietario per l'archiviazione e la compressione di dati, sviluppato a partire dal 1993 da Eugene Roshal. RAR \u00e8 infatti un acronimo di \"Roshal ARchive\".\nL'estensione dei file \u00e8 \".rar\", il tipo MIME \u00e8 \"application/x-rar-compressed\".\nStoria.\nRoshal ha originariamente sviluppato il RAR e i programmi per la compressione/decompressione in DOS; in seguito furono create versioni per le altre piattaforme. L'algoritmo di compressione \u00e8 proprietario e gli unici software che lo supportano sono quelli pubblicati da Rarsoft per Windows, Linux, macOS, FreeBSD e DOS, distribuiti come shareware. \u00c8 invece stato pubblicato il codice sorgente per l'algoritmo di decompressione per le versioni 1 e 2 del formato RAR, e diversi software supportano la lettura di file RAR, tra cui i software open-source 7-Zip e PeaZip. Solo alcuni software open-source supportano la decompressione della versione 4 del formato RAR (ad esempio 7-Zip, che, dalla v15.06 beta, \u00e8 in grado di estrarre anche gli archivi nel formato RAR5), che \u00e8 supportata per\u00f2 da programmi freeware come, ad esempio, WinImp.\nComparazione con altri algoritmi di compressione.\nIl RAR \u00e8 generalmente pi\u00f9 lento nelle operazioni di compressione rispetto ad algoritmi quali ZIP o gzip, ma \u00e8 in grado di ottenere un rapporto di compressione migliore in certe situazioni. L'algoritmo LZMA di 7z fornisce un rapporto di compressione simile al RAR, ma il confronto dipende molto dal tipo di dati da comprimere.\nSpesso in Internet sono disponibili test comparativi che tendono a dimostrare quale formato di compressione sia migliore ; qualunque sia il formato di compressione che si intende usare, nel valutare l'attendibilit\u00e0 di questi test occorre guardare: al tipo di dati da comprimere, all'indicazione del numero di versione dei programmi usati per il test (versioni vecchie dei vari programmi di compressione danno risultati in genere inferiori rispetto a versioni pi\u00f9 recenti, quindi \u00e8 bene prendere con cautela i test privi di queste informazioni, inoltre sulla rete sono spesso presenti articoli vecchi di oltre 5 anni e come tali non pi\u00f9 attuali).\nFunzionalit\u00e0 degli archivi RAR.\nOltre all'elevato rapporto di compressione, il formato RAR offre alcune funzionalit\u00e0 originali:\nCollegamenti esterni.\nSito ufficiale"}
{"id": "906700", "revid": "117328620", "url": "https://it.wikipedia.org/wiki?curid=906700", "title": "Ambiente (termodinamica)", "text": "In termodinamica l'ambiente esterno (o pi\u00f9 semplicemente l'ambiente) rappresenta la parte di universo che esula dall'oggetto di studio (detto \"sistema\").\nL'ambiente \u00e8 separato dal sistema tramite una superficie, reale o immaginaria, definita contorno del sistema e attraverso la quale possono avvenire scambi di calore, lavoro, materia o quantit\u00e0 di moto. \nA seconda del tipo di interazione tra ambiente e sistema, si possono avere i seguenti casi:\nConsiderando l'insieme sistema sommato all'ambiente si giunge a un sistema isolato; tale sistema rappresenta la totalit\u00e0 dell'universo termodinamico \u00e8 non scambia n\u00e9 energia n\u00e9 materia. "}
{"id": "906702", "revid": "125092872", "url": "https://it.wikipedia.org/wiki?curid=906702", "title": "Paolo Caccia Dominioni", "text": "Biografia.\nDi nobile famiglia lombarda, visse la sua adolescenza al seguito del padre (Carlo, 17\u00ba conte e 12\u00ba signore di Sillavengo 1869-1936) diplomatico in Francia, in Austria-Ungheria, in Tunisia e in Egitto; tornato in Italia nel 1913, si iscrisse al Regio Istituto Tecnico Superiore (futuro Politecnico di Milano) frequentando il primo anno della facolt\u00e0 di Ingegneria.\nNella prima guerra mondiale.\nTrasferitosi a Palermo, dov'era l'universit\u00e0 pi\u00f9 vicina alla sede del padre a Tunisi, all'entrata in guerra dell'Italia nella prima guerra mondiale si arruol\u00f2 immediatamente volontario nel Regio Esercito.\nDopo un primo periodo, come soldato semplice in forza al 10\u00ba bersaglieri nella sede di Palermo, frequent\u00f2 il corso ufficiali a Torino dal novembre 1915 al marzo 1916.\nVenne quindi assegnato al Genio Pontieri, dove, divenuto tenente, nel maggio del 1917 si guadagn\u00f2 una medaglia di bronzo al valore militare, per il forzamento dell'Isonzo nei pressi di Canale d'Isonzo durante il quale riport\u00f2 una ferita non grave.\nDietro sua richiesta venne trasferito a una sezione lanciafiamme, di cui disegn\u00f2 lo stemma di specialit\u00e0, operante in prima linea sul Carso nell'agosto 1917, dove riport\u00f2 una seconda ferita alla mano.\nDopo la ritirata di Caporetto dell'ottobre-novembre 1917, Caccia Dominioni fu trasferito in seconda linea nella valle del Brenta dove fu raggiunto dalla notizia della morte in combattimento del fratello Francesco Nicol\u00f2 detto \"Cino\", sottotenente del 5\u00ba alpini, il 29 gennaio 1918.\nTrasferito in Libia a motivo del lutto nell'aprile 1918, venne adibito a servizi di guarnigione nei dintorni di Tripoli, dove lo sorprese l'annuncio della Vittoria (4 novembre 1918).\nAmmalatosi di influenza spagnola, ebbe il rimpatrio nel maggio 1919 e fu congedato l'anno seguente.\nTra le due guerre.\nTerminati gli studi, dopo un iniziale avvicinamento al fascismo, se ne distacc\u00f2 trasferendosi in Egitto nel 1924, dove avvi\u00f2 la propria attivit\u00e0 professionale aprendo uno studio al Cairo, progettando importanti edifici in tutto il Medio Oriente tra cui l'edificio RAS a Beirut in Libano.\nRichiamato una prima volta nel 1931, prese parte a una spedizione (di carattere esplorativo, fino a Tummo) operante nell'estremo sud del deserto libico, il che gli valse il grado di capitano.\nInsieme ad altri europei che vivevano in Egitto, nel 1933 organizz\u00f2 un raid di circa settecentoottanta kilometri verso l'oasi di Siwa. Partiti il 14 maggio, \"\"dodici amici, in questo maggio gi\u00e0 torrido, su quattro Ford attrezzate per la sabbia\" con l'obbiettivo di \"compiere il viaggio in cinquanta ore, comprese le soste di riposo\"\", i sette uomini e cinque donne passeranno per i luoghi dove nel 1942 arriver\u00e0 la seconda guerra mondiale: Marsa Matruh, el Daba, Fuka ed El Alamein. Tra questi, altri futuri protagonisti della guerra che militarono sui fronti opposti, come Debeney e Vladimir Peniakoff, che militer\u00e0 nelle file del Long Range Desert Group britannico e fonder\u00e0 una sua unit\u00e0 speciale nota come Popski's Private Army incrociando la strada di Dominioni durante un'incursione a Derna il 6 agosto 1942.\nRichiamato ancora in servizio per la guerra d'Etiopia nel 1935, venne dapprima impiegato in una missione di \"intelligence\" in Sudan, poi in una pattuglia esplorante aggregata alla \"Colonna Starace\" nella marcia su Gondar, partecipazione che gli frutt\u00f2 la Croce di Guerra al Valor militare.\nNella seconda guerra mondiale.\nAgli inizi del 1940, mentre stava dirigendo i lavori per la costruzione dell'Ambasciata d'Italia ad Ankara, venne richiamato in servizio per la quarta volta e assegnato per quattro mesi allo Stato Maggiore di Umberto II attestato alla frontiera francese.\nGli venne infine consentito di terminare i lavori in Turchia fino all'agosto di quell'anno finch\u00e9 il richiamo definitivo alle armi avvenne nel gennaio 1941; destinazione d'impiego il Servizio Informazioni Militare. Insoddisfatto di questa collocazione di retrovia, ottenne di essere assegnato alla neocostituita specialit\u00e0 del Genio guastatori alpino; destinato in un primo momento in Russia, nel luglio 1942 gli fu affidato il comando del 31\u00ba Battaglione \"Guastatori d'Africa\" del Genio, impiegato durante tutta la campagna del Nord Africa.\nDurante l'offensiva della prima battaglia di El Alamein, alla quale partecip\u00f2 con una compagnia esplorante dei suoi guastatori aggregata al XX Corpo d'Armata, Caccia Dominioni venne decorato dal generale Erwin Rommel con la Croce di Ferro di 2\u00aa classe tedesca, seguita da un encomio solenne. A causa della distruzione del reparto gemello del 31\u00ba, il 32\u00ba Battaglione \"Guastatori d'Africa\", i sedici superstiti vennero aggregati al 31\u00ba come ottava compagnia e ne seguiranno le vicende agli ordini di Dominioni.\nPartecip\u00f2 poi anche alla seconda battaglia di El Alamein nel novembre 1942, con il suo 31\u00b0 che era stato assegnato di rinforzo alla 185\u00aa Divisione paracadutisti \"Folgore\" nello schieramento del XXI Corpo d'Armata, riuscendo a sfuggire all'accerchiamento; nello sganciamento il battaglione era stato reso parte di un reggimento di formazione insieme al 24\u00ba battaglione artieri e alla 15\u00aa compagnia artieri d'arresto, con Dominioni comandante per anzianit\u00e0 di grado; iniziata la ritirata il 3 novembre con ordine di deviare verso l'interno per non ostacolare i movimenti sulla litoranea, Dominioni si organizza su un suo itinerario; dopo aver perso contatto con gli altri reparti il 31\u00b0 alle 14 del 5 novembre si trova a Khor el Bayat di fronte un blocco britannico formato da tre carri armati e da dietro un gruppo di quattordici autoblinde; gettandosi in una depressione a sud con quelli che credeva tutti i suoi autocarri, riuscir\u00e0 a forzare il blocco con met\u00e0 del battaglione e altri sei veicoli che si erano accodati; raggiunta la litoranea, riporta i suoi duecentocinquanta uomini verso Marsa Matruh per contribuire a un'azione di blocco contro l'8\u00aa Armata britannica\nIl suo battaglione fu l'unico reparto organico superstite del X Corpo d'armata italiano; per tale risultato il maggiore Paolo Caccia Dominioni di Sillavengo venne decorato della Medaglia d'argento al valor militare. Nel suo libro \"Alamein 1933-1962\" si trova una ricostruzione molto completa della battaglia, e in effetti anche del periodo antecedente dalla conquista di Tobruk fino all'arrivo delle truppe italo-tedesche in territorio egiziano. Questa ricostruzione si basa su mappe originali di Rommel, su diari di vari militari impegnati sui due lati del fronte e su incontri avvenuti tra l'autore e altri partecipanti.\nDopo un periodo di convalescenza, nel maggio 1943 si fece promotore della ricostituzione del Battaglione Genio guastatori alpini ad Asiago, e ne assunse il comando fino all'8 settembre 1943.\nSfuggito alla cattura tedesca a Bologna, si diede presto alla macchia entrando nel gennaio 1944 a far parte della 106\u00aa brigata partigiana Garibaldi \"Sap Venanzio Buzzi\"; con il distaccamento di Nerviano esegu\u00ec in Lombardia varie azioni di comando, trasporto documenti segreti, sottrazione di armi alla Fiocchi Munizioni di Lecco sotto il falso nome di \"Francesco Nicol\u00f2 Silva\", suo omonimo antenato.\nNella Resistenza, dopo varie vicissitudini (nel luglio 1944 arrestato dalla G.N.R., sub\u00ec percosse, rilasciato dai tedeschi, fu latitante, riarrestato a inizio 1945 fu scarcerato per un cavillo il 15 febbraio 1945) arriv\u00f2 alla carica di Capo di Stato Maggiore del Corpo lombardo Volontari della Libert\u00e0 a fine marzo 1945. Per la partecipazione alla lotta partigiana ebbe la Medaglia di bronzo al valor militare.\nNel dopoguerra.\nDopo la fine della guerra riprese ben presto la sua attivit\u00e0 nello studio di ingegneria del Cairo, e nel 1948 venne incaricato dal governo italiano di redigere una relazione sullo stato del cimitero di guerra italiano di \"Quota 33\" a El Alamein, a cui segu\u00ec presto l'incarico di risistemazione.\nEbbe inizio cos\u00ec una missione di recupero che dur\u00f2 circa quattordici anni, spesi in gran parte nel deserto, alla ricerca delle salme dei caduti di ogni nazione, culminante con la costruzione del sacrario italiano da lui progettato.\nConosciuta nel 1953 la moglie \"Elena Sciolette\", Paolo Caccia Dominioni torn\u00f2 in Italia nel 1958, lasciando le redini della missione a Renato Chiodini pur continuando la supervisione del sacrario di Quota 33 con frequenti visite in Egitto.\nDal 1962 in poi, anche in seguito alla pubblicazione del libro Alamein 1933-1962 che vinse il Premio Bancarella, Paolo Caccia Dominioni svolse un'intensa attivit\u00e0 progettistica di sacrari (tra i quali l'Ossario Nazionale Italiano) e cappelle commemorative dei caduti italiani della seconda guerra mondiale, unita a una fertile attivit\u00e0 letteraria e illustrativa attorno alle proprie vaste esperienze belliche, che gli frutt\u00f2 diversi premi e riconoscimenti (tra i quali il Cuor d'Oro nel 1963 e il San Valentino d'oro della Citt\u00e0 di Terni nel 1985).\n\u00c8 da segnalare che Paolo Caccia Dominioni, che parlava correntemente tedesco, francese, inglese, arabo, continu\u00f2 la sua attivit\u00e0 di progettista e scrittore anche in tarda et\u00e0 fino alla morte, sopraggiunta all'ospedale militare del Celio all'et\u00e0 di 96 anni nel 1992.\nVita privata.\nCos\u00ec scrisse di s\u00e9 stesso:\n\"\u00abPaolo Caccia Dominioni, conte e barone, 14\u00ba Signore di Sillavengo, \u00e8 nato a Nerviano, in provincia di Milano, il 14 maggio 1896, figlio di Carlo, Regio Ministro Plenipotenziario, e di Bianca, dei Marchesi Cusani Confalonieri, entrambi milanesi di Milano.\u00bb\"\nConosciuta a El Alamein, spos\u00f2 Elena Sciolette (Torino 1931 - Milano 2003) all'et\u00e0 di sessantadue anni nel 1958 ed ebbe due figlie, Bianca (1958) e Anna (1963) abitando nelle sue residenze di Savogna d'Isonzo, Leuca e Nerviano.\nDopo la morte.\nNel 2002, in occasione del 60\u00ba anniversario della battaglia di El Alamein, il Presidente della Repubblica ha concesso al tenente colonnello Paolo Caccia Dominioni di Sillavengo la Medaglia d'Oro al Merito dell'Esercito \"alla memoria\".\nUn cinegiornale propagandistico d'epoca dell'Istituto Luce ci mostra il 31\u00ba Guastatori in azione, con effetto assai realistico: il Maggiore Medaglia D'Oro Caccia Dominioni sembra prestarsi volentieri alle riprese e lo si pu\u00f2 osservare dare istruzioni ai suoi uomini con in testa il suo amatissimo cappello alpino."}
{"id": "906711", "revid": "539155", "url": "https://it.wikipedia.org/wiki?curid=906711", "title": "Sonata per violino e pianoforte (Franck)", "text": "La Sonata per violino e pianoforte in La maggiore \u00e8 stata scritta da C\u00e9sar Franck nell'estate del 1886, terminandola il 28 settembre mentre era in vacanza a Combs-la-Ville. La composizione \u00e8 uno dei primi esempi di sonata ciclica. Il tema principale, esposto dal violino, nel primo tempo, dopo quattro battute di introduzione del pianoforte, \u00e8 riproposto, rielaborato variamente, in tutti e quattro i tempi, cos\u00ec come molti altri frammenti tematici. La tonalit\u00e0 della sonata \u00e8 La maggiore, ma il secondo e il terzo tempo sono in tonalit\u00e0 differenti da questa.\nLa prima esecuzione della sonata avvenne il 16 dicembre 1886 al \"Cercle Artistique Royal Gaulois\" di Bruxelles e fu eseguita dal dedicatario Eug\u00e8ne Ysa\u00ffe e dalla pianista L\u00e9ontine-Marie Bordes-P\u00e8ne.\nNell'ambito della musica cameristica la Sonata di Franck pu\u00f2 essere considerata un capolavoro, per la grande espressivit\u00e0, il senso della misura, l'intensit\u00e0 lirica e la struttura formale. Fra coloro che subirono il fascino della composizione al primo ascolto vi fu anche Marcel Proust; si dice che questa sonata, in particolare nella sua ciclicit\u00e0, sia stata una delle muse ispiratrici della Ricerca del tempo perduto. \nStruttura e analisi.\nPrimo tempo.\nLa sonata si apre con quattro battute di introduzione affidate al pianoforte, che suona accordi spezzati di nona di dominante. Il violino entra alla quinta battuta, con un tema sognante ed etereo, dal caratteristico andamento prima ascendente e poi discendente. Il tempo \u00e8 un \"Allegretto ben moderato\". La scrittura fortemente cromatica di Franck caratterizza l'intero tempo, estremamente modulante e, in alcuni casi, addirittura tonalmente ambiguo. Al pianoforte solo sono affidati alcuni brani di arpeggi modulanti, alla fine di passi importanti del tempo (ad esempio alla fine dell'esposizione).\nSecondo tempo.\nIl secondo tempo, un \"Allegro\", \u00e8 in Re minore (anche se conclude in un luminoso Re maggiore). L'inizio, travolgente nella sua trascinante intensit\u00e0, \u00e8 di nuovo affidato al pianoforte, che dopo tre battute di introduzione (arpeggi dell'accordo di nona di dominante) sfocia nel potente tema acefalo. Lo stesso tema viene poi ripreso dal violino e l'intera condotta del tempo \u00e8 una forma di sonata (per quanto molto allargata e libera). Il contrasto tra il primo tema e il secondo, malinconico e disperato e le varie sezioni della sonata, a loro volta contrastanti, \u00e8 marcato e caratteristico di questo tempo. Il tema iniziale \u00e8 ripreso prima della chiusura, espresso da entrambi gli strumenti, elaborato estremamente e a stento riconoscibile, intensificato per rendere pi\u00f9 potente la liberazione finale sui due accordi di Re maggiore.\nTerzo tempo.\nIl terzo tempo (non in un'unica tonalit\u00e0) \u00e8 un Recitativo-Fantasia. Le lunghe e rapsodiche cadenze del violino sono intervallate, nella prima sezione, dal tema ciclico espresso dal pianoforte solo. La seconda sezione affida al violino, accompagnato da arpeggi in terzine del pianoforte, un nuovo tema (che sar\u00e0 poi ripreso nel quarto tempo) rielaborato pi\u00f9 volte all'interno del tempo. L'intero tempo, fortemente modulante, ha il sapore di una preghiera disperata, contrastata da un destino avverso e drammatico. Tragica \u00e8 la conclusione, che, dopo un fugace momento di luce (l'ultima frase), modula bruscamente nella tetra tonalit\u00e0 di Fa diesis minore.\nQuarto tempo.\nL'ultimo tempo, in La maggiore, fa da contraltare alla tragica malinconia del terzo tempo, e chiude la sonata con la liberazione, tonale ed emotiva, dell'intera composizione. La scrittura, che denota una grande maestria contrappuntistica del compositore, \u00e8 in gran parte costituita da un canone tra il pianoforte e il violino, che esprimono il tema ciclico, il quale per\u00f2 stavolta \u00e8 rielaborato e reso sereno e luminoso. Il secondo tema, espresso per la prima volta nel terzo tempo, \u00e8 accompagnato dallo strumento che non lo sta esponendo, da figurazioni melodiche di ampio respiro. La forma \u00e8 quella di sonata, e il percorso tonale quello classico (dalla tonica alla dominante, poi di nuovo alla tonica). Prima della chiusura viene presentato due volte un episodio drammatico (introdotto da un irriconoscibile frammento della testa del tema), fortemente modulante e, probabilmente, la parte pi\u00f9 intensa dell'intero pezzo. Il tempo \u00e8, in questo episodio (e specialmente nella sua seconda esposizione) fortemente allargato e poi estremamente dilatato. Passando prima per la serena tonalit\u00e0 di Do maggiore, il tempo conclude nella tonalit\u00e0 di impianto di La maggiore, con un procedimento molto simile alla chiusura del secondo tempo della stessa sonata.\nEsistono moltissime incisioni della sonata, tra cui quelle di Henryk Szeryng con Mindru Katz, Christian Ferras con Pierre Barbizet, David Oistrakh con Sviatoslav Richter, dei fratelli Menuhin e un'interessante versione live, da un recital alla Carnegie Hall, di Ruggiero Ricci con Martha Argerich.\nNel 1971 il flautista Jean-Pierre Rampal realizz\u00f2 una versione per flauto di questa Sonata."}
{"id": "906712", "revid": "1345938", "url": "https://it.wikipedia.org/wiki?curid=906712", "title": "Ale (birra)", "text": "Ale \u00e8 il termine usato per indicare le birre ad alta fermentazione, che cio\u00e8 impiegano nel processo lieviti del ceppo \"Saccharomyces cerevisiae\", i quali prediligono temperature elevate e durante il processo (che risulta, quindi, piuttosto rapido) salgono in superficie del tino di fermentazione; all'opposto, il termine \"lager\" indica le birre a bassa fermentazione.\nIl risultato \u00e8 un sapore dolce, dal corpo pieno e fruttato. La stragrande maggioranza delle \"ale\" contiene erbe o spezie, solitamente luppolo o balsamita, al fine di conferire un aroma amarognolo che bilanci la dolcezza del malto.\nDiffusione.\nDal Medioevo fino a tutta l'Et\u00e0 moderna le birre ad alta fermentazione sono state le pi\u00f9 diffuse nel mondo, autoselezionatesi partendo da processi di fermentazione spontanea, che sono sopravvissuti solo in isolate localit\u00e0, come ad esempio nel Pajottenland. A partire dal XIX secolo invece iniziarono a diffondersi le birre a bassa fermentazione, partendo dalla Baviera e soppiantando via via quasi ovunque gli stili pi\u00f9 antichi. Le \"ale\" rimasero i tipi di birra pi\u00f9 diffusi nelle isole britanniche e in Belgio, in parte in Germania nella produzione delle birre con il frumento, oltre che alcune citt\u00e0 particolari come Colonia e D\u00fcsseldorf. In questi luoghi, nonostante la parallela diffusione pi\u00f9 o meno ampia delle \"lager\", sopravvissero gli stili tradizionali ad alta fermentazione.\nVerso la fine del XX secolo, con l'apertura dei primi cosiddetti birrifici artigianali, inizi\u00f2 un processo di riscoperta degli stili ad alta fermentazione, che esplose poi nei primi decenni del nuovo millennio. Questa ondata di \"nuove vecchie\" birre esplose prima negli Stati Uniti, per poi diffondersi anche in Europa e nel resto del mondo, conquistando anche Paesi che storicamente non avevano mai vantato una tradizione brassicola, riprendendo e innovando gli stili antichi e creandone di nuovi, anche grazie all'avanzamento tecnologico. La fetta di gran lunga pi\u00f9 grossa del mercato mondiale della birra nell'Et\u00e0 contemporanea riguarda le \"lager\", anche se il mercato della birra artigianale ha contribuito ad erodere questa egemonia."}
{"id": "906714", "revid": "1605525", "url": "https://it.wikipedia.org/wiki?curid=906714", "title": "Babbit", "text": "Babbit (\"Babbitt\") \u00e8 un romanzo di Sinclair Lewis del 1922. \nTrama.\nLa narrazione delinea il ritratto dello statunitense di mezza et\u00e0 con le classiche caratteristiche da americano medio. Il personaggio, agente immobiliare, imbevuto di mediocrit\u00e0 borghese, un po' alla volta inizia a uscire dalla monotona vita che conduce, fatta di umori mutevoli, di conformismo e di noia, di inutili tentativi di evasione, una vita tutta al servizio degli affari e dell'efficienza, tutta chiesa presbiteriana e famiglia, per avere strane avventure."}
{"id": "906717", "revid": "1568601", "url": "https://it.wikipedia.org/wiki?curid=906717", "title": "Zomaro", "text": "Z\u00f2maro (dal greco \u039f\u03b6\u03ce\u03bc\u03b5\u03bd\u03bf\u03c2, \"Oz\u00f3menos\" - acquitrinoso) \u00e8 una localit\u00e0 montana, posta a 7 chilometri da Cittanova, in Calabria, sull'Altopiano della Melia, all'interno del Parco nazionale dell'Aspromonte.\nDescrizione.\nL'altopiano, il cui punto pi\u00f9 alto raggiunge i 920 , \u00e8 il prodotto di sollevamenti differenziati dovuti all'azione di faglie dirette, che in un tempo geologicamente breve hanno sollevato il massiccio di cui fa parte.\nLa vegetazione \u00e8 composta da faggi, lecci, abeti, ginestre ed altre piante mediterranee; il sottobosco \u00e8 ricco di muschi e funghi. Una delle piante che ne caratterizza il paesaggio, \u00e8 la Woodwardia radicans, antica e rarissima felce gigante sopravvissuta al Cenozoico, attualmente inserita tra le specie vulnerabili.\nTra gli animali presenti, particolarmente numerosi sono i cinghiali oltre a scoiattoli, tassi e volpi. L'avifauna \u00e8 ricca di gufi e nibbi.\nLuogo ricco di acque sorgive, tra le acque oligominerali qui presenti, meritano una menzione l\u2019\"Acqua Bianca\" e l\u2019\"Acqua Morreale\"."}
{"id": "906719", "revid": "124891783", "url": "https://it.wikipedia.org/wiki?curid=906719", "title": "God of War II", "text": "God of War II \u00e8 un videogioco per Sony PlayStation 2, prodotto da SCE Studios Santa Monica e pubblicato per la prima volta per la console PlayStation 2 il 13 marzo 2007. E' il secondo capitolo della serie \"God of War\", il sesto in ordine cronologico e il sequel di \"God of War\" del 2005. Il gioco \u00e8 basato sulla mitologia greca e ambientato nell'antica Grecia. Il giocatore interpreta Kratos, il nuovo dio della guerra che ha ucciso il primo, Ares. Kratos viene tradito da Zeus, il re degli dei dell'Olimpo, che lo spoglia della sua divinit\u00e0 e lo uccide. Trascinato lentamente negli Inferi, viene salvato dal Titano Gaia, che gli ordina di trovare le Parche, in quanto possono permettergli di viaggiare indietro nel tempo, evitare il suo tradimento e vendicarsi di Zeus.\nIl \"gameplay\" \u00e8 simile al titolo precedente. Si concentra sul combattimento basato su combo che si ottiene attraverso l'arma principale del giocatore, le lame di Atena, e le armi secondarie acquisite durante il gioco. Presenta inoltre \"quick time event\" che richiedono ai giocatori di completare rapidamente varie azioni per sconfiggere nemici e boss pi\u00f9 forti. Il giocatore pu\u00f2 usare fino a quattro attacchi magici e un'abilit\u00e0 di potenziamento come opzioni di combattimento alternative. Il gioco presenta anche vari puzzle ed elementi \"platform\". Rispetto al suo predecessore, \"God of War II\" presenta enigmi migliorati e molti pi\u00f9 \"boss\".\n\"God of War II\" \u00e8 stato acclamato come uno dei migliori videogiochi di tutti i tempi e uno dei migliori \"sequel\" videogioludici mai realizzati, ed \u00e8 stato \"Gioco dell'anno per PlayStation\" del 2007 ai Golden Joystick Awards. Nel 2009, IGN lo ha elencato come il secondo miglior gioco per PlayStation 2 di tutti i tempi, e sia IGN che GameSpot lo considerano il \"canto del cigno\" dell'era PlayStation 2. Nel 2012, la rivista \"Complex\" ha nominato \"God of War II\" il miglior gioco per PlayStation 2 di tutti i tempi. \u00c8 stato il gioco pi\u00f9 venduto nel Regno Unito durante la settimana della sua uscita e ha venduto 4,24 milioni di copie in tutto il mondo, diventando cos\u00ec il sedicesimo gioco per PlayStation 2 pi\u00f9 venduto di tutti i tempi. \"God of War II\", insieme a \"God of War\", \u00e8 stato rimasterizzato e pubblicato il 17 novembre 2009 come parte della \"God of War Collection\" per PlayStation 3. La versione rimasterizzata \u00e8 stata ripubblicata il 28 agosto 2012 come parte della \"God of War Saga\", anche per PlayStation 3. Un romanzo dedicato al gioco \u00e8 stato pubblicato nel febbraio 2013.\nTrama.\nDopo aver sconfitto Ares, Kratos \u00e8 diventato il nuovo Dio della guerra e grazie al suo patrocinio gli Spartani tengono sempre pi\u00f9 in pugno la Grecia. Il nuovo dio, tuttavia, prova ancora rancore verso gli altri Olimpici poich\u00e9 anche se \u00e8 stato perdonato per le sue colpe passate, Atena non ha rimosso i suoi dolorosi ricordi; la dea gli rivela inoltre che gli altri immortali lo guardano con sempre pi\u00f9 sospetto, ma lo spartano ignora le sue parole.\nRaggiunta la citt\u00e0 di Rodi attaccata dai suoi adoratori, Kratos si ingigantisce per dare loro man forte, ma un'aquila lo colpisce, assorbe una parte dei suoi poteri e li trasferisce all'enorme statua posta davanti alla costa, che prende vita e lo attacca. Sebbene ritornato alle dimensioni umane, Kratos usa la Spada dell'Olimpo concessagli da Zeus per sconfiggere il mostro e distruggerlo dall'interno, ma dato che l'arma deve assorbire tutti i suoi poteri divini, egli torna a essere mortale e vulnerabile e rimane ferito gravemente nello scontro.\nMentre cerca di raggiungere la spada per riottenere il suo potere riappare l'aquila, che si rivela essere lo stesso Zeus: quest'ultimo, infatti, teme che Kratos possa sopprimere l'Olimpo e cos\u00ec lo mette di fronte alla possibilit\u00e0 di sottomettersi agli dei o morire; Kratos rifiuta e viene ucciso con la spada dal dio del tuono, il quale inoltre termina la battaglia tra spartani e rodiesi in un mare di sangue annientando gli eserciti con un singolo gesto. Kratos viene quindi trasportato nell'Ade, ma viene salvato dal Titano Gaia: questa gli spiega che trovando le Parche, capaci di cambiare ogni momento della vita dell'uomo, potr\u00e0 riuscire a vendicarsi di Zeus e aiutare i Titani; esse tuttavia vivono in un'isola maledetta chiamata Isola della Creazione.\nResuscitato dalla Titanide e fuggito dagli Inferi, Kratos ordina al generale spartano Atreus, unico sopravvissuto, di ritornare alla madrepatria per preparare i rinforzi mentre egli stesso parte a cavallo dell'equino alato Pegaso; durante il tragitto, tuttavia, viene attaccato dal misterioso Cavaliere Oscuro e precipita su un'isola di ghiaccio dove dimora il titano Tifone, che intrappola Pegaso sotto la sua gigantesca mano. Kratos viene aiutato dal potere assorbito grazie al sacrificio del morente Prometeo e libera Pegaso.\nLo spartano si dirige quindi sull'Isola della Creazione e viene nuovamente attaccato dal Cavaliere Oscuro, che riesce a separarlo da Pegaso, ma dopo aver ucciso il nemico Kratos atterra sull'isola illeso. Per unire le due parti dell'isola, cio\u00e8 quella su cui si trova e quella dove si trovano le Parche, Kratos deve mandare avanti i Destrieri del Tempo, i giganteschi cavalli appartenuti a Crono: arrivato su di essi, Kratos uccide Teseo e unisce l'isola. Proseguendo Kratos si scontra ed elimina il redivivo Re dei barbari nella Palude dei Dimenticati per poi incontrare un Argonauta morente che gli riferisce che Giasone, in possesso del Vello d'oro, \u00e8 stato catturato da un Cerbero; il mostro ha gi\u00e0 divorato l'eroe e il manufatto e quindi Kratos, dopo aver squartato il mostro, recupera il Vello.\nNei sotterranei Kratos affronta e uccide la mostruosa gorgone Euriale mentre in una stanza blindata incontra l'eroe Perseo, che viene ucciso dal Fantasma di Sparta in modo molto violento. Arrivato sul vertice di un ponte spezzato Kratos trova Icaro che, impazzito, lo attacca precipitando nel Grande Baratro; alla fine di esso Kratos elimina Icaro e incontra Atlante, il Titano che regge eternamente la volta celeste: questi decide di aiutarlo nella vendetta contro Zeus donandogli la sua magia e accompagnandolo con la sua gigantesca mano dall'altra sponda del Grande Baratro al Palazzo delle Parche, un immenso santuario pieno di trappole e insidie che ha davanti a s\u00e9 la Guglia, uno scoglio gigantesco a forma di corvo rampante dov'\u00e8 situato l'antro delle Parche.\nDopo aver sanguinosamente sacrificato due sacerdoti, a Kratos appare un ologramma della Parca Lachesi, che gli indica il luogo dove si trovano le ceneri della Fenice, con la quale lo Spartano pu\u00f2 raggiungere la Guglia: Kratos fa risorgere la mitica bestia gettando le sue ceneri nella lava, ma mentre si reca a domarla viene attaccato da un guerriero nascosto nell'ombra; Kratos lo trafigge e scopre con sgomento che in realt\u00e0 \u00e8 il generale spartano, il quale gli spiega di essere alla ricerca delle Parche per salvare la sorte di Sparta che, all'insaputa di Kratos, \u00e8 stata distrutta da Zeus. Poco dopo la morte del generale, Kratos viene attaccato da un immenso mostro marino mandato dal padre degli dei, il Kraken, che Kratos uccide grazie al potere donatogli da Gaia, per poi cavalcare la Fenice arrivando sulla Guglia, dove incontra Lachesi. Al rifiuto della Parca di concedergli il filo della vita, Kratos sfida Lachesi dando inizio ad uno scontro a cui prender\u00e0 parte anche la sorella Atropo. Lo spartano avr\u00e0 infine la meglio, riuscendo a distruggere entrambe le Parche. Arrivato nella Sala del Telaio, Kratos uccide Cloto, l'ultima delle Sorelle. Con la distruzione di tutte e tre le Parche Kratos ottiene cos\u00ec il suo filo della vita e la capacit\u00e0 di controllare il proprio destino.\nKratos ritorna quindi indietro nel tempo fino alla battaglia di Rodi, dove si scontra con Zeus subito dopo la sua morte: dopo un furibondo duello sull'altare dell'Olimpo, Kratos fa per trafiggere Zeus con la Spada dell'Olimpo ma si frappone tra loro Atena, che viene colpita a morte per salvare il padre che fugge; prima di soccombere la dea conferma a Kratos che Zeus \u00e8 davvero suo padre e che voleva eliminarlo per non essere ucciso dal figlio, cos\u00ec come Zeus stesso ha fatto con Crono e questi, a sua volta, con Urano.\nKratos, che ora ha il potere di manipolare il tempo, ritorna nel passato fino al momento in cui i Titani stanno per essere sconfitti dagli D\u00e8i, salvandoli dal loro esilio negli Inferi e trasportandoli nel presente, dove si preparano ad attaccare Zeus e gli D\u00e8i.\nModalit\u00e0 di gioco.\nL'arma base di Kratos sono le spade che gli vengono donate dalla dea Atena dopo essere stato privato delle \"Spade del Caos\" per mano di Ares. Si possono ottenere altre armi e magie, tutte potenziabili a vari livelli con un certo numero di sfere.\nIn questa nuova avventura, Kratos rincontrer\u00e0 mostri gi\u00e0 visti nei precedenti capitoli (Legionari non morti, Sirene, Arpie, Cerberi, Minotauri normali, Gorgoni, Ciclopi normali, Satiri e Spettri) ma anche delle nuove mostruose creature inviate per fermarlo.\nCome nel primo capitolo, completando il gioco nelle varie difficolt\u00e0, o completando apposite sfide, si potranno sbloccare vari costumi, che potranno essere usati durante una partita bonus. Ognuno conferisce alcune abilit\u00e0 particolari.\nPersonaggi principali.\nKratos: lo Spartano che riusc\u00ec a uccidere Ares e prendere il suo posto nell'Olimpo. Cacciato dagli D\u00e8i per il suo brutale passato, ora la sua mente \u00e8 pervasa da un'assoluta sete di vendetta. Finora, ha ucciso ben cinque D\u00e8i: Persefone, Ares, Erinni, Tanato e Ceryx. Uccider\u00e0 anche Atena, anche se la dea si era frapposta tra lui e Zeus.\nAtena: Dea della Saggezza, dopo aver aiutato Kratos in \"God of War\", sa della congiura ai danni del neo-promosso Dio della Guerra, ma decide di rimanere neutrale (Zeus stesso dir\u00e0 che \"Atena si \u00e8 rifiutata di rimediare al suo errore\").\nGaia: madre della Terra e dei Titani. Aiuta Kratos nel suo intento di vendicarsi di Zeus, spiega accuratamente gli oggetti che man mano si otterranno nel viaggio. \u00c8 la narratrice della serie \"God of War\".\nZeus: re degli D\u00e8i e padre di Kratos, antagonista principale del gioco (ci\u00f2 \u00e8 stato rivelato nel filmato del gioco precedente \"Un segreto svelato\", oltre che in \"Ghost of Sparta\" e nel filmato finale di questo episodio). \u00c8 il principale organizzatore della congiura iniziale.\nLachesi: la prima delle Parche, colei che decide il destino di ogni vita. Avverte Kratos che non riuscir\u00e0 a cambiare il suo fato.\nAtropo: la pi\u00f9 vecchia e crudele delle Parche, colei che taglia il filo, mettendo fine alla vita del proprietario. Cercher\u00e0 di uccidere Kratos modificando gli eventi nel suo passato scontro con Ares.\nCloto: la pi\u00f9 \"giovane\" delle Parche che Kratos incontrer\u00e0. Incredibilmente obesa e munita di numerose braccia, crea da sola un intero livello, la Sala del Telaio (\"Loom Chamber\" in originale). Crea il filo di ogni mortale, dio e titano. Kratos deve sconfiggere Cloto e imparare come lavorare il filo per uccidere Zeus e cambiare il suo destino.\nAtreus: il generale dell'esercito spartano che intercede con Kratos, nonch\u00e9 l'unico sopravvissuto dei suoi uomini a Rodi. Viene accidentalmente ucciso da Kratos stesso mentre cerca di arrivare al tempio delle Parche.\nIcaro: figlio di Dedalo, verr\u00e0 ucciso da Kratos che gli ruber\u00e0 le ali.\nDoppiaggio.\nLa voce di Atlante sia nella versione originale e sia in quella italiana del gioco \u00e8 quella di Michael Clarke Duncan.\nLa voce di Perseo, sempre nella versione originale, \u00e8 quella di Harry Hamlin, che interpret\u00f2 gi\u00e0 questa parte nel film \"Scontro di titani\".\nAccoglienza.\nSu Metacritic ha totalizzato un punteggio di 93 su 100, basato su 70 recensioni.\nLa rivista \"Play Generation\" diede al gioco un punteggio di 97/100, ritrovando Kratos in una nuova mitica avventura che perfeziona sotto ogni aspetto la precedente, definendolo cos\u00ec uno dei migliori titoli per PS2. La stessa testata lo ha considerato uno dei giochi pi\u00f9 spettacolari usciti su tale console mentre la sua riedizione in HD poteva competere con molti titoli per PS3.\nPremi.\nIl videogioco ha vinto i premi BAFTA 2007 nelle categorie \"Technical Achievement\" e \"Story and Character \"."}
{"id": "906721", "revid": "1851848", "url": "https://it.wikipedia.org/wiki?curid=906721", "title": "Giancarlo Bercellino", "text": "Sugli almanacchi \u00e8 spesso indicato come Bercellino I per distinguerlo dal fratello Silvino.\nCarriera.\nInizi\u00f2 sotto la guida del padre Teresio, allenatore del Borgosesia. Notato dagli osservatori della Juventus, fu ingaggiato dalla squadra torinese. Inizi\u00f2 la sua carriera in prestito all'Alessandria, in Serie B, nella stagione 1960-1961, mentre l'anno successivo fu titolare nella Juve in Serie A, esordendo il 27 agosto 1961 nel pareggio 1-1 con il .\nRimase in bianconero fino al 1969, facendo coppia al centro della difesa con Ernesto Castano. Nel 1965 vinse la Coppa Italia e il 1\u00ba maggio debutt\u00f2 in nazionale, nella gara amichevole vinta per 4-1 a Firenze contro il Galles.\nAl termine della stagione 1966-1967 vinse il suo primo e unico scudetto. L'anno successivo fu tra i giocatori convocati dal commissario tecnico Valcareggi per il vittorioso Campionato europeo del 1968.\nNel 1969 pass\u00f2 al Brescia; nel novembre del 1970 le \"Rondinelle\" si accordarono con la Lazio per il prestito del giocatore, che per\u00f2 non vest\u00ec mai la casacca biancoceleste per vari problemi di natura contrattuale e di tesseramento; si dedic\u00f2 cos\u00ec all'azienda di famiglia, ponendo fine alla sua carriera calcistica.\nHa poi allenato alcune squadre dilettantistiche piemontesi."}
{"id": "906730", "revid": "1833487", "url": "https://it.wikipedia.org/wiki?curid=906730", "title": "Poggio d'Api", "text": "Poggio d'Api \u00e8 una frazione del comune di Accumoli, in provincia di Rieti, nella regione Lazio.\nGeografia fisica.\nTerritorio.\nLa frazione di Poggio d'Api situata alle falde della Macera della Morte (m 2073), nel cuore della valle del Chiarino, da dove si gode una delle visioni pi\u00f9 suggestive del monte Vettore e dei monti Sibillini, presenta sorgenti di acqua ed \u00e8 sede dell'oasi WWF del Lago Secco (1500 ). Tale oasi \u00e8 la pi\u00f9 a sud d'Europa a contenere un particolare tipo di tritone alpino.\nStoria.\nIl nome significa semplicemente colle dell'api.\nIl nome Api compare la prima volta nel 1052 tra le \"corti\" confermate da Leone IX al vescovo di Ascoli ed e ripetuto nelle carte successive dello stesso tenore.\nNel 1154 Podium de Ape era feudo, con altri villaggi, di Berardo Sinibaldo dei Camponeschi. Nei XIII-XIV sec. la zona e frequentata da eremiti, tra cui il leggendario San Amico (ricordato da un Oratorio di questo nome sopra Colle di Arquata) e Angelo da Fossombrone, fondatore dei Clareni, che avrebbe dimorato in Santa Maria in Chiarino, sui contrafforti di Pizzo di Sevo, lungo la mulattiera per la Macera della Morte; in questa chiesa sarebbe sepolto San Amico, come si evince da una carta ritrovata durante la visita pastorale del 1580, dove si leggeva: HIC EST AMICVS DEI, QVI BENE PLACVIT EL 1524.\nNel 1459 Francesco Andreucci di Poggio d'Api lasciava una somma alla chiesa del suo paese e a Santa Maria de Clarino.\nSul finire del secolo il villaggio era abbastanza prospero e si costruivano case, come testimonia la presenza di maestri lombardi in paese.\nUn secolo dopo, in condizioni ben pi\u00f9 tristi, inasprite dall'irrigidimento del clima, da Poggio d'Api e dalle villette intorno partiva per il viterbese una comitiva di 500 persone.\nUn esodo biblico se si pensa che all'epoca Poggio d'Api, con le ville di Piano, Vallebassa e Pignaverde, ne contava pochi di pi\u00f9.\nDentro il paese vi era la chiesa di San Rocco, con affreschi assai rovinati gi\u00e0 nel 1580, quando dipendeva dal Seminario di Ascoli.\nNel 1635, il giorno 11 agosto, su Poggio d'Api piombano 40 briganti e lo saccheggiano.\nNell'Ottocento qui risiedevano le \"preposte\", ossia le guardie preposte alla sorveglianza dei confini e delle strade del contrabbando.\nDal punto di vista culturale, Poggio d'Api \u00e8 stato ed \u00e8 tuttora uno dei centri pi\u00f9 vivi della poesia a braccio e il limite della sua diffusione nel confinante Piceno.\nMonumenti e luoghi d'interesse.\nChiesa di Santa Maria del Piano.\nSanta Maria del Piano fu costruita nel 1948. Vi si trova la \"Croce astile\" rinascimentale di oreficeria ascolana (29\u00a0cm x 43\u00a0cm), rifatta nell'Ottocento e custodita presso una famiglia del paese; di originale conserva solo il \"Crocifisso\" e l'impugnatura in cui si legge: DEVOTIONE M.550 TEMPORE D[omini] MAURITII GALLI RECTORIS ECCLESIE SANCTE MARIE DE PODIO APUM (non vi compare il monogramma bernardiniano con la scritta IN NOMINE JESU 0 [mn]E GENUFLECTATUR, segnalato in una ricognizione del 1950)."}
{"id": "906732", "revid": "767487", "url": "https://it.wikipedia.org/wiki?curid=906732", "title": "Lips Against the Steel", "text": "Lips Against the Steel \u00e8 un album del 1988 di David Knopfler."}
{"id": "906735", "revid": "2128848", "url": "https://it.wikipedia.org/wiki?curid=906735", "title": "Massiccio del Bernina", "text": "Il massiccio del Bernina \u00e8 un massiccio montuoso delle Alpi Retiche occidentali (Alpi del Bernina), situato al confine tra Lombardia (provincia di Sondrio) e Svizzera (Canton Grigioni). Culminante a s.l.m. col pizzo Bernina, il quattromila pi\u00f9 orientale delle Alpi, \u00e8 uno dei principali e pi\u00f9 alti massicci montuosi delle Alpi, il pi\u00f9 elevato delle intere Alpi Retiche davanti al gruppo Ortles-Cevedale. La vetta principale \u00e8 per circa 200 metri in territorio svizzero; la Punta Perrucchetti alta 4020 m e seconda vetta del Gruppo, \u00e8 invece la cima pi\u00f9 alta della Lombardia, conosciuta pure come la 'vetta italiana' del Bernina. Oltre a queste due cime di oltre 4000 metri, il Gruppo conta ben 6 vette sopra i 3900 metri tra cui il Pizzo Zup\u00f2 che con i suoi 3996 metri sfiora di pochissimo i 4000. \u00c8 attraversato dalla Ferrovia del Bernina che collega Tirano a Sankt Moritz, ed \u00e8 stato dipinto dall'importante pittore lombardo Emilio Longoni. \u00c8 sede di numerosi ghiacciai molto estesi sia sul versante svizzero che su quello lombardo. \nClassificazione.\nSecondo la SOIUSA il massiccio del Bernina \u00e8 un gruppo alpino con la seguente classificazione:\nDelimitazioni.\nRuotando in senso orario i limiti geografici del massiccio sono: passo del Maloja, Engadina, val Bernina, passo del Bernina, alta val Poschiavo, passo Confinale, valle di Campo Moro, alta Valmalenco, passo del Muretto, passo del Maloja.\nSuddivisione.\nSecondo la SOIUSA il massiccio del Bernina \u00e8 suddiviso in cinque sottogruppi:\nPrincipali cime.\nLe principali montagne del massiccio sono:\nGhiacciai.\n\u00c8 ricoperto di numerosi ghiacciai, che per\u00f2 negli ultimi anni si sono molto ridotti in dimensioni. Nella Val Morteratsch vi sono i ghiacciai pi\u00f9 grandi, dai quali, pi\u00f9 in basso, si dipartono le due lingue del Morteratsch e del Pers. Nella parte pi\u00f9 alta della Val Roseg si trovano due ghiacciai: il Roseg e il Tschierva. I fiumi di queste due valli, l'Ova da Roseg e la Berninabach, confluiscono formando il fiume Flaz che poi sfocia nell'Inn. A est si trova il Ghiacciaio del Pal\u00fc e a sud i ghiacciai dello Scerscen e della Fellaria.\nRifugi alpini.\nPer facilitare l'escursionismo di alta montagna e la salita alle vette intorno al massiccio vi sono alcuni rifugi:"}
{"id": "906737", "revid": "767487", "url": "https://it.wikipedia.org/wiki?curid=906737", "title": "Due madri per Rocco", "text": "Due madri per Rocco \u00e8 una miniserie televisiva in due puntate del 1994, opera dei registi Andrea ed Antonio Frazzi."}
{"id": "906739", "revid": "838137", "url": "https://it.wikipedia.org/wiki?curid=906739", "title": "Carmine Coppola (compositore)", "text": "Biografia.\nNato da famiglia di origine italiana (pi\u00f9 precisamente di Bernalda, in provincia di Matera), da Agostino Coppola e Maria Zaza, ha contribuito a molti dei pezzi musicali nel \"Padrino - Parte II\" e \"Apocalypse Now\". Inoltre \u00e8 stato il primo flauto nell'orchestra di Arturo Toscanini.\nSposato con Italia Pennino, ha avuto tre figli: August Coppola, Francis Ford Coppola e Talia Shire.\nAlla sua morte, suo nipote Robert Schwartzman, leader della band Rooney, ha aggiunto il nome Carmine al proprio in suo onore."}
{"id": "906741", "revid": "2193992", "url": "https://it.wikipedia.org/wiki?curid=906741", "title": "Anthony Mandler", "text": "Biografia.\n\u00c8 un regista di videoclip, che ha ottenuto molti successi commerciali nel 2006 lavorando con artisti come Beyonc\u00e9, Eminem, Nelly Furtado, Rihanna , Jay-Z, Duran Duran, Enrique Iglesias, Spice Girls e Muse. Saltuariamente lavora anche come fotografo, ha immortalato star come Matt Damon e Sharon Stone e le sue foto sono apparse su riviste come Esquire e Men's Health.\nNel dicembre 2009 \u00e8 stato incaricato della regia del film \"Vlad\" per la Summit Entertainment e Plan B Entertainment.\n\u00c8 previsto che Mandler sia il regista del film film \"Tokyo Vice \", basato sull'omonimo romanzo di Jake Adelstein. La sceneggiatura sar\u00e0 di J. T. Rogers e l'interprete principale Daniel Radcliffe.\nVlad.\nL'idea di realizzare \"Vlad\" venne in mente all'attore britannico Charlie Hunnam durante il suo soggiorno di cinque mesi in Romania nel 2003 per le riprese di \"Cold Mountain\", durante il quale apprese la storia di Vlad l'Impalatore, eroe nazionale per il Paese e soggetto letterario e cinematografico dell'orrore per il mondo occidentale. Dopo alcune offerte in campo recitativo declinate da Hunnam perch\u00e9 non corrisposte alle sue esigenze, l'attore decise nel 2006 di iniziare a scrivere un film basato sulla vita del personaggio romeno effettuando numerose ricerche per una adeguata ricostruzione storica e smentendo nel frattempo che si trattasse di un rifacimento di \"Dracula\".\nPremettendo che tematiche come il vampirismo non sarebbero state trattate a causa delle intenzioni di realizzare un film a met\u00e0 tra lo storico e l'epico, Hunnam dichiar\u00f2 che tra le sue decisioni non negoziabili con gli studi cinematografici per il semaforo verde al progetto vi fu proprio l'inclusione dei vampiri:\nFermato dallo sciopero degli sceneggiatori (2007-2008) prima e dalla partecipazione alla serie televisiva \"Sons of Anarchy\" dopo, Hunnam riusc\u00ec comunque a terminare la scrittura della sceneggiatura, per rivenderla solo nel 2009 alla Plan B Entertainment che in accordo con la Summit Entertainment si offr\u00ec di corealizzare la pellicola:\nA causa dei suoi impegni cinematografici, Hunnam non fu in grado di seguire personalmente il corso del rimaneggiamento, essendosi descritto come uno \u00abscrittore non particolarmente veloce\u00bb, dedicando solo alcune ore al giorno alla revisione. Nel dicembre 2009 Anthony Mandler fu incaricato di supervisionare il rimaneggiamento della sceneggiatura e della regia del film, con il presidente di produzione della Summit Entertainment Erik Feig e la viceprincipale Meredith Milton supervisori dell'intera realizzazione insieme a Jeremy Kleiner per la Plan B e con Brad Pitt e Dede Gardner delegati in veste di produttori. In seguito, nel febbraio 2010 fu incaricato Scott Kosar della riscrittura della sceneggiatura.\nHunnam aveva inizialmente pensato di partecipare al film come \"Vlad\" ma in seguito escluse l'idea dichiarando di preferir figurare tra i crediti solo come produttore esecutivo visto anche che non aveva scritto alcun ruolo per s\u00e9 stesso nella sceneggiatura. In seguito si disse interessato al ruolo del fratello minore di Vlad, ma comunque intenzionato nel perseguire il ruolo di produttore. Per il ruolo del protagonista, Hunnam ha indicato come suoi ideali candidati: Colin Farrell, il quale per alcune caratteristiche personali sarebbe perfetto e Hunnam ha ammesso che sarebbe fantastico averlo, Christian Bale e Ryan Gosling il quale \u00e8 stato descritto come una persona incredibile da Hunnam ma che tuttavia non \u00e8 stato visto adeguato per la parte:\nVideografia.\n2000\n2001\n2005\n2006\n2007\n2008\n2009\n2010\n2011\n2012\n2013\n2014\n2015"}
{"id": "906746", "revid": "81981", "url": "https://it.wikipedia.org/wiki?curid=906746", "title": "Gruppo del Bernina", "text": ""}
{"id": "906747", "revid": "287204", "url": "https://it.wikipedia.org/wiki?curid=906747", "title": "Antje Buschschulte", "text": "Specializzata nel dorso e nello stile libero, ha vinto 5 medaglie di bronzo alle Olimpiadi, una individuale ad Atene 2004 nei 200\u00a0m dorso e le altre 4 nelle staffette, in tre diverse edizioni."}
{"id": "906751", "revid": "533647", "url": "https://it.wikipedia.org/wiki?curid=906751", "title": "Armoriale delle famiglie italiane (Na-Ne)", "text": "Questo \u00e8 l'armoriale delle famiglie italiane il cui cognome inizia con le lettere che vanno da Na a Ne.\nBibliografia.\n(2) - Dizionario araldico di P. GUELFI CAMAIANI, Milano, Editore Ulrico Hoepli, 194\n(3) - Il Patriziato subalpino di A. MANNO, Firenze 1895-1906\n(4) - Enciclopedia Storico-Nobiliare Italiana di V. SPRETI, 1928-1936\n(5) - Manuale di araldica di Fabrizio DI MONTAUTO, Firenze, Edizioni Polistampa, 1999\n(6) - Albo d'Oro delle famiglie nobili patrizie e illustri nel Regno di Dalmazia di Renzo de' VIDOVICH, Trieste, 2004\n(7) - Armorial de J. B. RIETSTAP, et ses compl\u00e9ments, reperibile su molti siti tra cui \n(8) - Archivio di Stato di Firenze\n(9) - \n(10) - Blasonario subalpino\n(11) - Il portale del sud\n(13) - Nobili napoletani\n(14) - Famiglie nobili di Sicilia \n(16) - Araldica cuneese di R. ALBANESE e S. COATES, Cuneo, Societ\u00e0 per gli studi storici, archeologici ed artistici della provincia di Cuneo, 1996\n(17) - Wappen portal\n(18) - Stemmario di Rutigliano\n(19) - Enrico Ottonello, \"Gli stemmi di cittadinanza della magnifica comunit\u00e0 di Ovada\", Ovada, Accademia Urbense, 2005"}
{"id": "906753", "revid": "1305772", "url": "https://it.wikipedia.org/wiki?curid=906753", "title": "Antonio e Cleopatra", "text": ""}
{"id": "906757", "revid": "169529", "url": "https://it.wikipedia.org/wiki?curid=906757", "title": "Elvezio Massai", "text": "Biografia.\nCombatt\u00e9 nella seconda guerra mondiale e nella Divisione Cichero, comandata dall'amico ed ex compagno di studi Aldo Gastaldi, detto \"Bisagno\". \nNel dopoguerra visse a lungo a Sori, paese della riviera ligure.\nLa sua attivit\u00e0 letteraria ebbe inizio negli anni settanta, quando si dedic\u00f2 alla narrazione degli eventi della Resistenza italiana."}
{"id": "906761", "revid": "119424367", "url": "https://it.wikipedia.org/wiki?curid=906761", "title": "Colonna dell'Immacolata (Roma)", "text": "La colonna dell'Immacolata \u00e8 un monumento di Roma, situato in piazza Mignanelli (parte di Piazza di Spagna) e accanto al palazzo di Propaganda Fide, progettato dall'architetto Luigi Poletti. La colonna fu finanziata da Ferdinando II delle Due Sicilie, come atto simbolico che chiudeva la lunga crisi per l'interruzione della vecchia tradizione della Chinea.\nLa colonna \u00e8 dedicata al dogma dell'Immacolata Concezione, stabilito per la Chiesa cattolica nel 1854 dal papa Pio IX, e fu eretta nella zona antistante il palazzo dell'Ambasciata di Spagna presso la Santa Sede, perch\u00e9 la Spagna era stato il paese che maggiormente si era adoperato per la definizione del dogma. La struttura \u00e8 costituita da un basamento di marmo, su cui poggia una colonna di marmo cipollino alta 11,81 metri, che sorregge a sua volta una statua bronzea raffigurante la Madonna.\nLa statua \u00e8 opera di Giuseppe Obici, mentre la colonna proviene dagli scavi romani: venne infatti rinvenuta nel monastero di Santa Maria della Concezione nel Campo Marzio nel 1777. Sul basamento sono poste altre quattro statue, fatte di marmo, raffiguranti David (opera di Adamo Tadolini), Isaia (di Salvatore Revelli), Ezechiele (di Carlo Chelli) e Mos\u00e8 (di Ignazio Jacometti). Quest'ultima statua fu fatto oggetto di una tipica pasquinata romana: Pasquino gridava alla statua di parlare, ma la statua rispondeva con un sibilo: \"Non posso!\". Allora Pasquino gli intimava almeno di fischiare, e Mos\u00e8 replicava: \"S\u00ec, fischio lo scultore!\".\nIl monumento fu inaugurato l'8 dicembre 1857 grazie al lavoro di 220 vigili del fuoco diretti dal Poletti. All'inaugurazione e consacrazione della colonna intervenne lo stesso Pio IX con gran parte della corte pontificia, mentre l'ambasciatore di Spagna - in alta uniforme e in segno di continuit\u00e0 con la dinastia dei Borbone - assisteva insieme a tutti i funzionari dell'ambasciata, tanto che per accogliere tutti davanti alla facciata dell'ambasciata di Spagna fu montata una falsa facciata, ben visibile nella storica foto dell'evento. Dal 1923 ogni anno i pompieri di Roma offrono nell'occasione della festa dell'Immacolata, una corona di fiori alla Madonna della colonna e dal 1958 il Papa presenzia regolarmente a questa cerimonia."}
{"id": "906768", "revid": "671029", "url": "https://it.wikipedia.org/wiki?curid=906768", "title": "Armoriale delle famiglie italiane (Sab-Sal)", "text": "Questo \u00e8 l'armoriale delle famiglie italiane il cui cognome inizia con le lettere che vanno da Sab a Sal.\nBibliografia.\n(3) - Alessandro Augusto Monti Della Corte. Armerista bresciano, camuno, benacense e di Valsabbia, Brescia, Tipolitografia Geroldi, 1974\n(4) - Enciclopedia Storico-Nobiliare Italiana di V. SPRETI, 1928-1936\n(5) - Manuale di araldica di Fabrizio DI MONTAUTO, Firenze, Edizioni Polistampa, 1999\n(14) -Dizionario Storico Blasonico: Vol. III G.B. di Crollalanza\n(15) -Il lambello, il monte e il leone: storia e araldica della citt\u00e0 di Ascoli e della Marchia meridionale tra Medioevo e fine dell'ancien r\u00e9gime, Bernardo Carfagna, Ascoli Piceno, 2004\n(16) -Nobiliario di Sicilia di A. Mango di Casalgerardo\n(19) - Archivio di Stato di Firenze\n(22) - \n(23) - Blasonario subalpino\n(24) - Il portale del sud\n(25) - Nobiliario di Sicilia di Antonio Mango di Casalgerardo, 1915-1970 \n(26) - Nobili napoletani\n(29) - Raccolta di armi gentilizie di diverse famiglie di Montefalco di F. DEGLI ABBATI, 1795\n(31) - Araldica cuneese di R. ALBANESE e S. COATES, Cuneo, Societ\u00e0 per gli studi storici, archeologici ed artistici della provincia di Cuneo, 1996"}
{"id": "906782", "revid": "15756", "url": "https://it.wikipedia.org/wiki?curid=906782", "title": "Armoriale delle famiglie italiane (Ta)", "text": "Questo \u00e8 l'armoriale delle famiglie italiane il cui cognome inizia con le lettere Ta."}
{"id": "906791", "revid": "298229", "url": "https://it.wikipedia.org/wiki?curid=906791", "title": "Jerry Jarrett", "text": "Nel 1977 fond\u00f2 la compagnia Continental Wrestling Association, mentre nel 2002 \u00e8 stato il cofondatore, della Total Nonstop Action, insieme al figlio Jeff.\nCarriera.\nNato nella povert\u00e0, Jerry Jarrett \u00e8 entrato nel mondo del wrestling in et\u00e0 molto giovane. Sua madre lavor\u00f2 come venditrice di biglietti, e Jarrett inizi\u00f2 a vendere programmi per l'NWA Mid-America, una promozione di propriet\u00e0 di Roy Welch e Nick Gulas all'et\u00e0 di sette anni. Dopo aver conseguito la patente di guida a quattordici anni, divent\u00f2 un promotore di wrestling. Lavor\u00f2 come promotore fino alla sua partenza a Nashville per frequentare il college. Dopo la laurea, lavor\u00f2 per Jarrett Welch e Gulas come assistente ufficio, e in seguito divent\u00f2 un arbitro, poi torn\u00f2 presto a promuovere.\nDopo essere ritornato ad arbitrare, Jarrett decise di diventare un wrestler, e fu addestrato dal suo amico e futuro compagno di coppia Tojo Yamamoto e da Sailor Moran. Lott\u00f2 il suo primo match ad Haiti nel 1965.\nJarrett divent\u00f2 un wrestler di successo nel Sud, in particolare nel suo stato natale del Tennessee, formando una coppia con Jackie Fargo e Tojo Yamamoto. A un certo punto partecip\u00f2 in uno Scaffold Match.\nJarrett oper\u00f2 in diverse federazioni di wrestling, tra cui la Mid-Southern Wrestling, la Continental Wrestling Association, la United States Wrestling Association, la Class World Championship Wrestling e, pi\u00f9 recentemente, la Total Nonstop Action Wrestling. Jarrett \u00e8 stato spesso il partner commerciale di Jerry Lawler .\nDopo la vendita della World Championship Wrestling da parte della World Wrestling Federation e il fallimento della Extreme Championship Wrestling, in America le federazioni di Wrestling erano diminuite notevolmente, e per questo Jerry e Jeff Jarrett crearono la .\nIl 9 maggio 2002, i Jarrett annunciarono J Sports and Entertainment con Jerry Jarrett in qualit\u00e0 di Chairman e Jeff Jarrett come Presidente. La JSE doveva essere la societ\u00e0 madre di NWA: TNA, una nuova promozione nazionale di Wrestling.\nNell'ottobre 2002, la JSE vendette una parte delle azioni (il 72%) della NWA:TNA a Panda Energy. Le condizioni di vendita permetterono a Jeff e Jerry Jarrett di mantenere il controllo delle operazioni di wrestling e Panda Energy gestire la parte commerciale. \nJerry Jarrett lasci\u00f2 la TNA alla fine del 2005, dopo una ricaduta con la gestione, tra cui il figlio, Jeff.\nVita privata.\nJerry Jarrett \u00e8 sposato con Deborah Marlin, figlia di Edward Marlin; la coppia ha avuto quattro figli: Jason, Jeff, Jerry e Jennifer."}
{"id": "906793", "revid": "17351", "url": "https://it.wikipedia.org/wiki?curid=906793", "title": "F4F Wildcat", "text": ""}
{"id": "906807", "revid": "1605525", "url": "https://it.wikipedia.org/wiki?curid=906807", "title": "James Hadley Chase", "text": "Ha scritto anche con vari pseudonimi tra cui James L. Docherty, Ambrose Grant e Raymond Marshall.\n\u00c8 stato uno dei pi\u00f9 noti scrittori di thriller: la sua produzione come Chase, che comprende 90 titoli, gli guadagn\u00f2 la reputazione di re degli scrittori di thriller in Europa. Fu anche uno degli scrittori di best seller pi\u00f9 noti a livello internazionale e una cinquantina dei suoi libri sono stati trasposti in film.\nBiografia.\nCommesso di libreria, venditore di enciclopedie per ragazzi, grossista di libri, Chase decise di diventare scrittore dopo avere letto \"Il postino suona sempre due volte\", aiutandosi inizialmente con guide turistiche delle localit\u00e0 statunitensi in cui voleva ambientare le sue vicende \"hard boiled\" e con alcuni dizionarietti di \"gergo yankee\".\nChase era intimo amico di Graham Greene, che nel 1946 gli aveva pubblicato \"Il mio nome \u00e8 mitraglia\" (\"More Deadly Than the Male\", firmato come Ambrose Grant nella prima edizione) in una collana da lui diretta per la casa editrice Bloomsbury, e del quale \u00e8 stato a lungo vicino di casa, soprattutto dopo il trasferimento di entrambi in Svizzera.\nChase e Greene avevano lavorato entrambi per il Secret Intelligence Service, e la loro amicizia \u00e8 rimasta un segreto fino alla morte di entrambi, quando nell'archivio privato di Chase, conservato in una banca svizzera, \u00e8 stato scoperto un cospicuo carteggio intercorso nei decenni tra i due."}
{"id": "906823", "revid": "15756", "url": "https://it.wikipedia.org/wiki?curid=906823", "title": "Armoriale delle famiglie italiane (Va)", "text": "Questo \u00e8 l'armoriale delle famiglie italiane il cui cognome inizia con la lettera Va.\nBibliografia.\n(8) - Blasonario generale di Terra di Bari, Forni editore, 1981\n(9) - Annuario della Nobilt\u00e0 Italiana, SAGI editore, 2000\n(12) - Villalvernia di C.F. Capello, Astesano, Chieri (Torino), 1967\n(13) - Blasonario subalpino\n(14) - Il portale del sud\n(16) - Nobili napoletani\n(17) - Famiglie nobili di Sicilia \n(18) - Raccolta di armi gentilizie di diverse famiglie di Montefalco di F. DEGLI ABBATI, 1795\n(19) - Araldica cuneese di R. ALBANESE e S. COATES, Cuneo, Societ\u00e0 per gli studi storici, archeologici ed artistici della provincia di Cuneo, 1996\n(21) - Stemmario di Rutigliano\n(22) - Enrico Ottonello, \"Gli stemmi di cittadinanza della magnifica comunit\u00e0 di Ovada\", Ovada, Accademia Urbense, 2005\n(23) - L. Borgia, E. Carli, M. A. Ceppari, U. Morandi, P. Sinibaldi, C. Zarrilli \"LE BICCHERNE\" (Tavole dipinte delle Magistrature Senesi - Secoli XIII - XVIII), Roma - Ministero per i beni culturali e ambientali - Ufficio centrale per i beni archivistici, 1984\n(24) - Leone marinato\n(25) - Dizionario storico-blasonico delle famiglie nobili italiane di G. DI CROLLALANZA, Pisa, presso la direzione del Giornale araldico, 1886"}
{"id": "906834", "revid": "367445", "url": "https://it.wikipedia.org/wiki?curid=906834", "title": "Scattering Raman", "text": "Lo scattering Raman o diffusione Raman o effetto Raman consiste nella diffusione anelastica di fotoni e fu descritto per la prima volta dal fisico indiano Chandrasekhara Venkata Raman.\nIn genere un fascio di luce che incide su un campione lo attraversa senza subire modifiche o viene assorbito (a seconda della lunghezza d'onda della luce e della natura del campione). Una piccola parte del fascio incidente viene diffusa elasticamente, ossia con la medesima frequenza (effetto Rayleigh). Una percentuale di luce ancora minore subisce una diffusione anelastica (\"effetto Raman\"): viene cio\u00e8 diffusa con una frequenza pi\u00f9 alta o pi\u00f9 bassa di quella originaria.\nLa differenza di energia tra i fotoni incidenti e quelli diffusi anelasticamente corrisponde ai livelli energetici vibrazionali della molecola diffondente: l'analisi dello spostamento delle righe spettrali dovuto ad effetto Raman pu\u00f2 dunque fornire informazioni sulla composizione chimica, la struttura molecolare, le interazioni intermolecolari del campione.\nScoperta dell'effetto Raman.\nL'effetto Raman fu scoperto nel 1928 in modo indipendente a pochi mesi di distanza dagli indiani Raman e Krishnan e dai russi Landsberg e Mandelstam. Gli articoli che presentarono il nuovo fenomeno sono:\nFenomenologia.\nIl fenomeno di diffusione anelastica pu\u00f2 essere descritto in termini di scambio di energia tra il fotone incidente e la molecola colpita.\nUn fotone di energia formula_1 eccita la molecola dal suo stato fondamentale (\"0\" in figura) ad un livello energetico virtuale. Se la molecola diseccitandosi torna allo stato fondamentale viene riemesso un fotone con frequenza \u03bd (diffusione elastica). Se invece la molecola si rilassa su un livello vibrazionale eccitato (p.es. il livello \"1\" in figura) il fotone riemesso avr\u00e0 un'energia pari a h(\u03bd \u2212 \u03bd1), minore di quella della luce incidente: in questo caso, analogamente al caso della fluorescenza, si parla di diffusione Stokes Raman. Se invece la molecola originariamente si trovava su un livello eccitato (p.es. il livello \"1\" in figura) e in seguito all'eccitazione passa dal livello virtuale al livello fondamentale, il fotone riemesso avr\u00e0 energia h(\u03bd + \u03bd1), maggiore di quella della luce incidente: in questo caso si parla di diffusione anti-Stokes Raman. In condizioni standard la diffusione Stokes \u00e8 pi\u00f9 intensa di quella anti-Stokes, principalmente perch\u00e9 gli stati vibrazionali pi\u00f9 bassi sono popolati secondo la distribuzione di Boltzmann:\nSpiegazione fisica.\nIl manifestarsi dell'effetto Raman \u00e8 strettamente legato al grado di polarizzabilit\u00e0 delle molecole del campione. I fotoni incidenti interagiscono con la nube elettronica della molecola ed inducono un momento di dipolo elettrico \u03bc, la cui ampiezza dipende dalla polarizzabilit\u00e0 \u03b1: formula_3\nPoich\u00e9 il campo elettrico dipende dalla frequenza della radiazione incidente come formula_4, dove formula_5 \u00e8 l'ampiezza del campo elettrico incidente e formula_6 la frequenza della radiazione incidente), possiamo scrivere:\nSe dunque la polarizzabilit\u00e0 \u03b1 \u00e8 costante, l'oscillatore emette radiazione con la stessa frequenza \u03bd della luce incidente (effetto Rayleigh). Tuttavia in generale la polarizzabilit\u00e0 dipende dai moti vibrazionali della molecola:\ndove \u03b10 \u00e8 la polarizzabilit\u00e0 della molecola nella posizione di equilibrio e \u03b2 \u00e8 la derivata della polarizzabilit\u00e0 valutata lungo la direzione del particolare moto vibrazionale di frequenza \u03bd1 eccitato durante la transizione.\nPossiamo dunque espandere l'espressione del momento di dipolo elettrico:\nutilizzando le formule di prostaferesi si ottiene:\nL'espressione del momento di dipolo elettrico presenta cos\u00ec esplicitamente i tre termini che danno conto rispettivamente della diffusione elastica \u00aballa Rayleigh\u00bb e della diffusione anelastica \u00aballa Raman\u00bb anti-Stokes e Stokes. L'espressione del momento di dipolo in questa forma racchiude anche la condizione perch\u00e9 si osservi l'effetto Raman: per avere radiazione con frequenza diversa da quella della luce incidente la polarizzabilit\u00e0 deve cambiare durante il moto vibrazionale della molecola, ovvero \u03b2\u22600.\nApplicazioni.\nLa spettroscopia Raman \u00e8 una tecnica di analisi dei materiali basata sul fenomeno di diffusione di una radiazione elettromagnetica monocromatica da parte del campione analizzato.\nLo scattering Raman viene utilizzato in alcuni tipi di sensore a fibra ottica distribuito, per misurare la temperatura lungo la fibra e nelle trasmissioni ottiche per usare la fibra stessa come amplificatore del segnale (amplificazione Raman o \"pompa di Raman\")."}
{"id": "906837", "revid": "110157", "url": "https://it.wikipedia.org/wiki?curid=906837", "title": "Ponte dell'Impero", "text": "Il Ponte dell'Impero (detto anche Ponte dell'Aurelia) \u00e8 un ponte della citt\u00e0 di Pisa, che attraversa il fiume Arno.\nCaratteristiche.\nIl Ponte dell'Impero \u00e8 lungo 121 metri, ha un'altezza massima di 15 metri, ha tre campate con una luce massima di 51,50 metri ed \u00e8 largo 12 metri. La struttura \u00e8 in cemento armato, le pile sono rivestite di pietra.\nIl ponte ha un aspetto essenziale e fa parte della \"strada statale 1 Aurelia\" e consente il collegamento a nord con Viareggio e a sud con Livorno.\nRealizzazione.\nIl ponte venne realizzato negli anni '50 su progetto dell'ing. Giulio Krall, capo dell'ufficio tecnico della societ\u00e0 Ferrobeton Spa - fondata dal marchese Carlo Feltrinelli, padre di Giangiacomo Feltrinelli e di cui era Amministratore Delegato il patrizio pisano Agostino Agostini Venerosi della Seta (1894-1960) - da parte del Ministero dei lavori pubblici."}
