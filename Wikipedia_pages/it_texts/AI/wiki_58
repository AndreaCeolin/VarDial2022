{"id": "871596", "revid": "767487", "url": "https://it.wikipedia.org/wiki?curid=871596", "title": "Pappa e ciccia", "text": "Pappa e ciccia \u00e8 un film italiano del 1983 diretto da Neri Parenti, con Lino Banfi e Paolo Villaggio.\nTrama.\nPrimo episodio.\nNicola Calore \u00e8 un imbianchino pugliese emigrato in cerca di fortuna in Svizzera, dove per\u00f2 \u00e8 finito a fare lo stesso mestiere che faceva in Italia. Quando riceve una lettera che lo informa di una prossima visita della nipote Rosina, Nicola \u00e8 fortemente imbarazzato in quanto aveva sempre dato a intendere ai parenti della Puglia di essere diventato ricchissimo, cos\u00ec, per non farsi scoprire, Nicola, con l'aiuto di alcuni amici connazionali emigrati come lui, \u00e8 costretto ad allestire una messa in scena per non far capire la verit\u00e0 alla nipote.\nPer di pi\u00f9 le cose si complicano in quanto Rosina non \u00e8 la bambina bruttina che lo zio ricordava, ma una bellissima bionda ventenne. Lo zio le fa credere che la villa dove lavora \u00e8 la sua, ma che non pu\u00f2 entrare a causa dei lavori in corso. Una serie di equivoci lo porter\u00e0 a spacciare per sua l'abitazione del finanziere svizzero Schmidt; dopo essere sfuggito ad una terrificante infermiera tedesca, Nicola finir\u00e0 per acquistare senza volerlo vari titoli azionari che stavano crollando a picco: proprio questi, per\u00f2, alla fine gli daranno la tanto sognata ricchezza.\nSecondo episodio.\nPaolo, un modesto geometra, dopo un anno e mezzo d'attesa, vede finalmente pubblicata la lettera inviata al direttore del \"Corriere della Sera\" in cui ripercorre le peripezie capitategli durante il soggiorno ad un villaggio vacanze in Kenya. Partito con un collega, il pittoresco perito Guido Colzi, era stato inizialmente vittima di un terrificante viaggio su una carretta dei cieli guidata dal maldestro capitano Tombale e una maleducatissima e aggressiva hostess di volo; poi, arrivato miracolosamente alla meta, si era trovato coinvolto in varie disavventure che lo portarono a fuggire su una zattera da quel luogo di pace apparente.\nProduzione.\nNell'episodio con Villaggio, Banfi fa una piccola parte come capitano dell'aereo; in quello con Banfi, \u00e8 Villaggio ad interpretare in un cameo una infermiera nazista tedesca (con tanto di fascia con la svastica al braccio)."}
{"id": "871597", "revid": "1909146", "url": "https://it.wikipedia.org/wiki?curid=871597", "title": "Marchesato di Incisa", "text": "Il Marchesato di Incisa fu una signoria aleramica sorta nel Piemonte meridionale e comprendente nella sua massima ampiezza Bergamasco, Carentino, Incisa, Castelnuovo, Vaglio, Betonia e Cerreto (oggi Villa Cerreto, una frazione di Nizza Monferrato).\nOrigini.\nLa prima attestazione del castello di Incisa risale al 27 dicembre 984.\nIl marchesato di Incisa trae origine da Alberto del Vasto, discendente di un'antica famiglia feudale, gli Aleramici. Alberto era figlio di Bonifacio di Incisa o il Maggiore (figlio primogenito a sua volta di Bonifacio del Vasto). Bonifacio di Incisa fu diseredato dal padre, che nel suo testamento (1125) ricorda che il figlio lo avrebbe imprigionato e consegnato a suoi \"mortali nemici\". Bonifacio, quindi, si trasfer\u00ec in Puglia, dove aiut\u00f2 Ruggero II di Sicilia a reprimere la rivolta dei feudatari pugliesi, fu nominato conte di Gravina e scomparve dopo il 1144. Ebbe due figli: Alberto, conte di Gravina nel 1157, e Manfredo, signore di Policoro. Alberto ricomparve nel 1161 a Genova, dove acquis\u00ec Cerreto e altre terre vicini a Incisa. Incisa fu scelta come sede anche per la sua posizione strategica. Incisa e altri castelli circostanti (Bergamasco, Carentino, Castelnuovo Belbo, Vaglio Serra, Betonia e Cerreto) gli spettavano forse come eredit\u00e0 della nonna materna, ultima erede dei marchesi aleramici di Sezzadio.\nAlberto spos\u00f2 l'energica Domicella d'Incisa, probabilmente figlia di Bernardo della Rocchetta, che gli avrebbe portato in dote i castelli di Rocchetta e Montaldo. Alberto e Domicella ebbero sei maschi (Alberto II, Guglielmo, Raimondo, Jacopo, Manfredo e Pagano) e tre femmine (Domicella II, Berta e Margherita). Domicella e la sua figlia omonima sono citate nel \"Carroccio\" di Raimbaut de Vaqueiras, fra le dame che si contendono il primato della bellezza. Alberto era alleato del Barbarossa e dovette combattere con gli Astigiani che avevano occupato Montaldo a met\u00e0 del secolo.\nNel 1188 Alberto mor\u00ec in uno scontro e suo figlio maggiore, Alberto II, rest\u00f2 gravemente ferito: Domicella si trov\u00f2 a reggere il marchesato.\nNel 1189 Domicella rischi\u00f2 di comprometterne le sorti, catturando due ambasciatori genovesi, Ansaldo Bofferio ed Enrico Detesalve, diretti alle corti di Francia e d'Inghilterra, e chiedendone il riscatto, forse con la scusa che non avevano pagato il richiesto pedaggio. Ne approfittarono la Repubblica di Genova e il marchese di Monferrato (legato a Genova, dove teneva anche casa), ottenendo che l'imperatore Enrico VI, confiscasse i feudi e li trasferisse a Bonifacio I di Monferrato. Domicella reag\u00ec energicamente con un cambiamento di fronte. Il 3 dicembre 1190 cedette ad Asti Montaldo e Rocchetta, di cui per\u00f2 venne subito sub-infeudata. Due sue figlie, Domicella e Berta, si maritarono nella famiglia Sirio di Asti. Anche se il bando imperiale fu revocato solo dopo un secolo e mezzo (1344), il marchese del Monferrato dovette rinunciare alle sue pretese.\nIl marchesato fra il XIII e il XV secolo.\nIn occasione di una divisione patrimoniale (1203) i due figli minori, Manfredo e Pagano, ottennero Rocchetta e Montaldo, dando inizio al ramo degli \"Incisa della Rocchetta\". Incisa e i borghi circostanti, invece, furono retti dal consortile degli altri figli e nipoti di Alberto.\nSchierati con i ghibellini, si trovarono in grande difficolt\u00e0 nel XIV secolo in seguito alle guerre angioine in Piemonte. Nel 1305, quindi, dovettero riconoscere la supremazia dei marchesi di Monferrato, che riconfermarono l'indipendenza di Incisa solo nel 1364.\nLa politica degli Incisa oscill\u00f2 tra l'appoggiarsi ai Monferrato o seguire i vicini Visconti. Il marchese Petrino stipul\u00f2 nel 1428 l'alleanza con Milano, ottenendone alcuni privilegi e scendendo in guerra contro Amedeo VIII di Savoia.\nAnche in seguito gli Incisa restarono alleati dei duchi di Milano contro la Lega Italica e i marchesi del Monferrato. Con la pace di Lodi del 1454, gli Incisa furono sciolti dal dovere di fedelt\u00e0 che li legava ai Monferrato e nel 1466, invece, giurarono apertamente fedelt\u00e0 allo Stato di Milano.\nOddone d'Incisa e la cessione ai Monferrato.\nSe alleanze e temporanee dedizioni ai vicini signori (non solo i Monferrato e i Visconti, ma anche i Savoia e il re di Francia) erano indispensabili per conservare spazi di\nautonomia, questi rapporti influivano anche sulla compattezza del gruppo familiare.\nNel corso del XV secolo all'interno della famiglia marchionale sorsero numerosi antagonismi, sorretti principalmente dall'appoggio dei marchesi di Monferrato e dei duchi di Milano.\nPrevalse Oddone, signore dotato di particolare carisma, che nel 1487 assieme al fratello Secondino e al cugino Alberto ottiene dal marchese Bonifacio III del Monferrato l'investitura dell'intero marchesato, escludendo gli altri consorti e prendendosi una feroce vendetta contro i cugini Ippolito e Pietro Maria.\nSuccessivamente Oddone divent\u00f2 vassallo sia del re di Francia sia del duca di Savoia per contrapporsi ai parenti gi\u00e0 suoi alleati e sostenuti a loro volta dal marchese del Monferrato. Appoggiandosi a Ludovico il Moro costrinse i consorti a cedere le loro quote e l'11 settembre 1497 ottenne dall'imperatore l'investitura a unico signore del marchesato, con diritto di primogenitura.\nLa caduta di Ludovico nelle mani dei Francesi nell'agosto 1500 indusse Oddone ad appoggiarsi al duca Carlo II di Savoia, vicario imperiale. Nel maggio 1513 si accord\u00f2 segretamente con questi per l'investitura a marchese di Monferrato, ma venne scoperto dall'allora titolare in Casale, Guglielmo IX: il 24 luglio del 1514 questi assedi\u00f2 Incisa, che cadde senza difficolt\u00e0. Oddone e il figlio maggiore Badone furono condannati a morte e giustiziati a \"Nizza della Paglia\" (oggi Nizza Monferrato).\nGuglielmo si annetteva il feudo degli Incisa e costrinse gli spodestati Marchesi a riconoscersi suoi vassalli. Ma il marchesato d'Incisa era un feudo imperiale e Guglielmo fu accusato per lesa maest\u00e0 davanti alla corte imperiale.\nDopo una lunga disputa con l'imperatore, gestita abilmente dall'oratore monferrino Urbano da Serralunga, la vicenda si risolse in favore di Guglielmo e il territorio di Incisa venne annesso ai domini dei Monferrato con provvedimento cesareo del 20 gennaio 1518.\nNel gennaio 1519, essendo morto Guglielmo nell'ottobre precedente, ebbe luogo il giuramento di fedelt\u00e0 dei sudditi a Bonifacio IV del Monferrato, che non mantenne a lungo i nuovi feudi. Egli scomparve nel 1530 e nel 1533 il figlio di Oddone, Giangiacomo e il nipote Boarello, ottennero a Milano che l'avito marchesato tornasse nelle loro mani. Nel 1536 Giangiacomo ottenne l'investitura imperiale, ma si spense nel 1545.\nRimase, quindi, unico erede del marchesato il cugino Boarello II, figlio di Secondino: egli, per\u00f2, rinuncer\u00e0 il 27 novembre 1548 ai suoi diritti in cambio dei feudi di Camerana e di Gottasecca dopo una lunga lite davanti al senato di Milano con i Gonzaga, ormai divenuti, almeno nominalmente, marchesi del Monferrato. Nel 1589 il titolo di marchese di Incisa venne ceduto dai Gonzaga alla famiglia Peretti di Montalto, il cui rappresentante pi\u00f9 insigne fu papa Sisto V."}
{"id": "871598", "revid": "827882", "url": "https://it.wikipedia.org/wiki?curid=871598", "title": "Palazzo Zanchi-Giampaolo", "text": "Palazzo Zanchi-Giampaolo \u00e8 un palazzo storico di Modugno (BA) presente in Piazza Sedile.\nNon si conosce molto della storia di questo palazzo, ma con certezza \u00e8 appartenuto alla famiglia Zanchi e, successivamente, alla famiglia Giampaolo.\nIl, palazzo \u00e8 stato costruito nell'Ottocento in stile neoclassico, con sapiente alternanza di elementi rettilinei e curvilinei. Sul livello inferiore, con paramento a liste rettangolari, si apre il grande portone con arco a tutto sesto. Nei due livelli superiori, in pietra liscia, si vedono dei grandi archi in cui si aprono grandi finestre rettangolari e, nella parte superiore, delle finestrelle rettangolari. La facciata \u00e8 percorsa da un lungo balcone con ringhiera in ferro battuto. La facciata culmina con una stretta cornice a dentelli.\nTra gli esponenti illustri della famiglia Zanchi si ricorda Antonio Zanchi, pittore barocco della scuola napoletana vissuto nel XVII secolo. Nacque a Modugno nel 1630 da una famiglia di origine bolognese e studi\u00f2 le tecniche della pittura nella bottega di Luca Giordano. Acquis\u00ec una notevole fama e lavor\u00f2 presso la bottega di Carlo Rosa a Bitonto. \nAltro personaggio illustre della famiglia fu Giuseppe Zanchi, sindaco di Modugno nel 1799 durante i primi mesi della Repubblica Partenopea e durante gli avvenimenti del 1799. Venne destituito dopo la conquista di Napoli da parte dei filoborbonici seguaci del Cardinale Ruffo."}
{"id": "871599", "revid": "15428", "url": "https://it.wikipedia.org/wiki?curid=871599", "title": "Giangiorgio Paleologo", "text": ""}
{"id": "871601", "revid": "499020", "url": "https://it.wikipedia.org/wiki?curid=871601", "title": "Strada statale 654 di Val Nure", "text": "La strada statale 654 di Val Nure (SS 654) \u00e8 una strada statale italiana che attraversa i territori di tre province: Piacenza e Parma in Emilia-Romagna e la citt\u00e0 metropolitana di Genova in Liguria.\nValicando passi montani a oltre di quota, \u00e8 la strada statale che tocca la quota pi\u00f9 elevata dell'Appennino ligure.\nPercorso.\nLa strada ha inizio nella periferia della citt\u00e0 di Piacenza, dove inizia anche la strada statale 45 di Val Trebbia, che collega Piacenza con Genova. Nei pressi dell'origine la strada si raccorda per mezzo di una rotonda con la tangenziale cittadina. Con percorso prevalentemente rettilineo, a sede stradale piuttosto ampia, la strada lambisce la frazioni di San Bonico di Piacenza e Gariga di Podenzano prima di giungere in quest'ultimo capoluogo comunale, posto a sud di Piacenza, a (. Superato Podenzano, la strada tocca il caratteristico borgo di Grazzano Visconti e perviene a Vigolzone, comune posto in corrispondenza delle prime pendici collinari della val Nure attraversato longitudinalmente dalla strada lungo la quale si trovano il capoluogo e le principali frazioni.\nOltrepassato il territorio comunale di Vigolzone la strada raggiunge Ponte dell'Olio (, da Piacenza) dove viene attraversato per la prima volta il Nure. Superato il centro abitatola la strada procede, con tracciato rettificato, sulla ex sede della ferrovia Piacenza-Bettola, sulla sponda destra del Nure, sino a Bettola (, da Piacenza), principale centro di riferimento della media e alta valle; lungo questo tratto \u00e8 ancora presente il precedente tracciato della strada, declassato a strada comunale. Qui si attraversa il Nure per la seconda volta, mentre la valle inizia gradualmente ad assumere caratteristiche montane.\nSuperato il centro abitato di Bettola, la strada alterna un tratti in salita a tratti in discesa, nel quale sono presenti anche due tornanti, fino a che, oltrepassata la frazione di Maiolo, la strada si assesta su una costa sopraelevata rispetto al corso del Nure, proseguendo in falsopiano, prima a salire e poi a scendere, fino a Farini (, da Piacenza).\nOltrepassato il paese di Farini, dove viene attraversato nuovamente il corso del Nure, la strada continua a salire con pendenze modeste superando un tratto ricco di curve, per poi raggiungere, a seguito di un tratto sostanzialmente in piano al bivio con la strada che conduce al passo delle Pianazze, nei pressi del quale, in localit\u00e0 Cantoniera, il Nure viene attraversato per la quarta volta, entrando nel territorio comunale di Ferriere per mezzo di un ponte costruito tra il 1920 e il 1925 e considerato un bene di interesse storico da parte della regione Emilia-Romagna. Oltrepassato il torrente, la strada riprende a salire fino alla frazione di Bosconure, proseguendo poi in falsopiano fino a Ponte Nano dove si supera il Nure sull'omonima infrastruttura. Dopo aver proseguito ancora in leggera ascesa, la strada raggiunge sino a Ferriere (, da Piacenza), dove il Nure viene attraversato per l'ultima volta; dal centro dell'abitato si dirama la strada che, valicato il passo del Mercatello, giunge a Marsaglia, capoluogo del comune di Corte Brugnatella, posto sul percorso della strada statale 45 di Val Trebbia.\nDa Ferriere, ultimo comune della valle, la strada inizia a salire con una pendenza maggiore, delineando un percorso caratterizzato da una serie di curve che tocca le frazioni ferrieresi di Folli (), Casalc\u00f2 () e Gambaro (), superata la quale la strada aggira in un tratto di sostanziale falsopiano una piccola valle laterale. Ritornata nella vallata maggiore la strada torna a salire e, dopo aver oltrepassato due tornanti, raggiunge Selva (), nel cui centro abitato la strada forma un ulteriore tornante. Oltrepassata la frazione la strada continua a salire aggirando la porzione terminale della val Nure sino al passo dello Zovallo, valico alto ) posto sullo spartiacque tra la val Nure e la val Ceno, al confine con la provincia di Parma.\nIn questo tratto la strada, decisamente ampia considerato che si tratta di un percorso di montagna, continua a salire, a mezza costa sulle pendici orientali del monte Maggiorasca, la cima pi\u00f9 alta dell'Appennino ligure. Circa oltre il passo dello Zovallo si tocca il punto pi\u00f9 elevato dell'intero percorso (), segnalato da un cartello posto dalla provincia di Parma, prima di scendere al passo del Tomarlo (, da Piacenza), punto d'incontro con la strada provinciale che sale dalla valle del Ceno.\nValicato il passo, la strada entra in territorio genovese, nell'alta val d'Aveto. Scendendo, perviene a Santo Stefano d'Aveto (, da Piacenza), sul versante opposto del monte Maggiorasca. Da Santo Stefano, con percorso tortuoso e a saliscendi, si arriva infine a Rezzoaglio (, da Piacenza), localit\u00e0 posta nel fondovalle, dove la strada si innesta nella strada statale 586 della Valle dell'Aveto.\nStoria.\nCon il decreto del Ministro dei lavori pubblici n. 1118 dell'8 giugno 1987 avvenne la classificazione della strada mutuando il percorso dalla strada provinciale 146 di Val Nure, dalla strada provinciale 81 e dalla strada provinciale 28 del Tomarlo, con i seguenti capisaldi di itinerario: \"Innesto s.s. n. 45 a Piacenza - Bettola - S. Stefano d'Aveto - innesto s.s. n. 586 a Rezzoaglio\".\nIn seguito al decreto legislativo n. 112 del 1998, dal 2001 la gestione del tratto emiliano pass\u00f2 dall'ANAS alla Regione Emilia-Romagna, che trasfer\u00ec l'infrastruttura al demanio delle province di Piacenza e Parma per le tratte territorialmente competenti; parallelamente la gestione del tratto ligure pass\u00f2 dall'ANAS alla Regione Liguria che trasfer\u00ec l'infrastruttura al demanio della provincia di Genova.\nNella notte fra il 14 e il 15 settembre 2015 la strada venne pesantemente danneggiata dall'esondazione del Nure, dovuta al forte maltempo, che caus\u00f2 il crollo di un ponte a monte di Ferriere, il danneggiamento del ponte sul Nure a Ponte dell'Olio e la morte di tre persone in seguito al crollo di parte dell'infrastruttura nei pressi della frazione di Recesio di Bettola.\nNell'ottobre 2016 la regione Liguria approv\u00f2 lo schema di Convenzione con l'ANAS, le province di Savona e La Spezia, la citt\u00e0 metropolitana di Genova ed il ministero delle infrastrutture e dei trasporti che prevedeva che 11 strade provinciali precedentemente classificate come strade statali e attraversanti pi\u00f9 regioni, tra cui l'ex strada statale 654, venissero classificate come \"strade di interesse nazionale\", passaggio propedeutico ad un ritorno di competenza della strada in capo ad ANAS.\nIl 31 luglio 2018, con la sottoscrizione dei verbali di consegna, il tratto ligure della strada torn\u00f2 in gestione all'ANAS.\nNel gennaio 2020 anche il tratto piacentino della strada venne riclassificato come strada di interesse nazionale, in previsione di un ritorno della competenza dell'ANAS sul tronco della strada. L'8 aprile 2021 i tratti piacentino e parmense della strada tornarono sotto la competenza dell'ANAS."}
{"id": "871602", "revid": "123836231", "url": "https://it.wikipedia.org/wiki?curid=871602", "title": "Zak Starkey", "text": "Figlio di Ringo Starr (Richard Starkey), batterista dei Beatles, e di Maureen Cox, Zak Starkey ha lavorato, tra gli altri, con Oasis, Icicle Works, Waterboys, Johnny Marr and the Hearles, ASAP e Lightning Seeds; attualmente \u00e8 il batterista degli Who.\nBiografia.\nInfanzia e giovent\u00f9.\nFiglio di Richard Starkey e Maureen Cox, Zak Starkey nacque il 13 settembre 1965 al Queen Charlotte's Maternity Hospital di Londra. \"Zak \u00e8 un bel nome e soprattutto non pu\u00f2 essere abbreviato\", disse il padre riguardo alla scelta del nome del figlio.\nVerso l'et\u00e0 di otto anni il piccolo Starkey ricevette la sua prima batteria dal padre e, da questo momento, inizi\u00f2 a sviluppare grande interesse per la musica. Intanto i suoi genitori avevano divorziato, e Zak pass\u00f2 gran parte dell'infanzia con Keith Moon, ai tempi batterista degli Who e grande amico di Ringo Starr. \"\u00abMoon \u00e8 stato molto vicino a me in quegli anni, mentre mio padre era sempre in giro per Montecarlo o da qualche altra parte\u00bb\", ha raccontato recentemente Zak in un'intervista. Lo stesso batterista degli Who ebbe il merito di avviarlo alla carriera di batterista. Pare infatti che Zak, sotto consiglio di Moon, abbia imparato a suonare la batteria indossando un paio di cuffie e suonando sopra una canzone.\nA dodici anni form\u00f2 con un gruppetto di amici la sua prima band, i \"Next\", con cui si esibiva qualche volta nei pub locali. Per esercitarsi, il gruppo usufruiva degli studi musicali del padre, gli Startling Studios. Successivamente la band cambi\u00f2 nome in \"Face\" senza tuttavia riuscire ad ottenere un contratto discografico.\nNel 1985 Zak spos\u00f2 Sara Menikides e il 7 settembre dello stesso anno, una settimana esatta prima del suo compleanno, divent\u00f2 padre di Tatia Jayne Starkey, rendendo cos\u00ec suo padre Ringo Starr il primo nonno dei Beatles. Alla gioia della paternit\u00e0 si affianc\u00f2 per\u00f2, qualche anno dopo, un grave lutto familiare. Il 30 dicembre 1994, infatti, la madre di Zak mor\u00ec di leucemia, nonostante un trapianto di midollo offerto dal figlio stesso.\nIl 14 agosto 2016 la figlia Tatia d\u00e0 alla luce il suo primo figlio chiamato Stone Zakomo Low, nato dalla relazione tra lei e Adam Low, rendendo Zak nonno per la prima volta e di conseguenza Ringo Starr bisnonno.\nCarriera internazionale con i The Who e gli Oasis.\nNel 1995 Starkey lasci\u00f2 i Face per seguire il sogno di diventare un membro degli Who. Il sogno diventa realt\u00e0 nel 1996, quando fu arruolato per il \"Quadrophenia\" Tour degli Who, che lo apostrofano come il miglior batterista dai tempi di Keith Moon.\nHa suonato per una canzone nel nuovo album \"Endless Wire\" e per quattro tracce pubblicate nel 2004 in \"\". Non ha potuto partecipare alla registrazione dell'EP \"Wire &amp; Glass\" in quanto impegnato in tour con gli Oasis.\nStarkey entr\u00f2 a far parte degli Oasis nel 2004, prendendo il posto di Alan White. Esord\u00ec dal vivo il 23 giugno 2004 alla Lighthouse di Poole, dove gli Oasis si esibirono come preparazione alla performance al Festival di Glastonbury. Starkey registr\u00f2 le parti di batteria per l'album \"Don't Believe the Truth\" (2005) e \"Dig Out Your Soul\" (2008) e prese parte a tutti i concerti che la band tenne dal 2004 al 2007. Non essendo un membro ufficiale, non prese mai parte ad attivit\u00e0 promozionali come interviste o set fotografici.\nVerso la fine del tour del 2006 Noel Gallagher disse di aver invitato Starkey a diventare un componente ufficiale della band, ma questi rifiut\u00f2 a causa degli impegni presi con gli Who fino al 2007.\nIl 14 giugno 2007 Zak ritorn\u00f2 a suonare con gli Oasis. A rivelarlo fu proprio Pete Townshend, chitarrista e compositore della storica band londinese degli Who, in una intervista per Launch Radio. L'intervistatore gli chiese se Zak sarebbe diventato a tutti gli effetti il batterista degli Who e Pete rispose: \"Siamo grandi amici, gli vogliamo bene, a lui piace molto suonare con noi, per\u00f2 \u00e8 un giovane che sente di poter lavorare molto pi\u00f9 di me e di Roger. \u00c8 uno spirito libero e torner\u00e0 anche a lavorare con gli Oasis gi\u00e0 adesso nel 2007 e durante l'anno prossimo andr\u00e0 in tour\".\nIl 12 maggio 2008 Starkey, a causa di svariate incongruenze tra i progetti degli Who e quelli degli Oasis, lasci\u00f2 il gruppo dei fratelli Gallagher per dedicarsi a tempo pieno all'attivit\u00e0 con la band di Daltrey e Townshend. Non partecip\u00f2, dunque al Dig Out Your Soul Tour.\nIl 7 febbraio 2010 fu sul palco insieme agli Who in occasione dell'esibizione al Super Bowl al Sun Life Stadium di Miami e il 30 marzo si un\u00ec al resto della band, che esegu\u00ec \"Quadrophenia\" alla Royal Albert Hall per sostenere la causa del Teenage Cancer Trust.\nIl 7 luglio 2010 ha suonato alla Radio City Music Hall di New York City per celebrare il 70\u00ba compleanno del padre. Ha eseguito \"With a Little Help from my Friends\" e \"Give Peace a Chance\" insieme al padre, a Yoko Ono, Nils Lofgren, Little Steven e Jeff Lynne.\nCome guest star ha suonato svariate volte con i Red Hot Chili Peppers.\nIl 12 agosto 2012 suon\u00f2 con gli Who allo Stadio Olimpico di Londra in occasione della cerimonia di chiusura delle Olimpiadi 2012. Il 12 dicembre fu sul palco del Concert for Sandy Relief.\nNel 2012-2013 ha preso parte al tour di \"Quadrophenia and More\" ma il 5 febbraio 2013 ha dovuto lasciare momentaneamente la band a causa di una tendinite. Fu rimpiazzato da Scott Devours, che compare al posto di Starkey nell'album dal vivo \"Quadrophenia Live in London\".\nNel 2015 partecipa al tour \"The Who turns 50\" in Nord America."}
{"id": "871605", "revid": "648716", "url": "https://it.wikipedia.org/wiki?curid=871605", "title": "Filofrosine (astronomia)", "text": "Filofrosine \u00e8 un satellite naturale irregolare del pianeta Giove. \u00c8 stato scoperto da una squadra di astronomi dell'Universit\u00e0 delle Hawaii nel 2003. Designato alla scoperta come S/2003 J 15, nel 2017 ha ricevuto l'ordinale Giove LVIII.\nIl satellite \u00e8 caratterizzato da un movimento retrogrado, ed appartiene al gruppo di Pasifae, composto da satelliti retrogradi ed irregolari che orbitano attorno a Giove ad una distanza compresa fra , con una inclinazione orbitale pari a circa 150\u00b0.\nIl satellite \u00e8 dedicato all'omonima figura della mitologia greca, personificazione della gentilezza, amicizia e benevolenza."}
{"id": "871607", "revid": "580197", "url": "https://it.wikipedia.org/wiki?curid=871607", "title": "Dod\u00f2", "text": ""}
{"id": "871614", "revid": "2049984", "url": "https://it.wikipedia.org/wiki?curid=871614", "title": "Piazza della Repubblica (Roma)", "text": "Piazza della Repubblica, precedentemente nota come piazza dell'Esedra o semplicemente piazza Esedra, \u00e8 una piazza di Roma situata a poche centinaia di metri dalla stazione Termini, di fronte alle terme di Diocleziano. Dalla piazza inizia una delle strade fondamentali del quadrante: via Nazionale.\nDenominata in origine piazza dell'Esedra, dalla peculiare forma dello slargo che richiama appunto un'esedra aperta, l'attuale toponimo fu adottato con la delibera del Consiglio comunale n. 367 del 20 marzo 1953.\nOrigini del nome.\nIl primo nome della piazza trae origine dalla grande esedra delle terme romane, il cui perimetro \u00e8 ricalcato dal colonnato semicircolare che circonda la piazza. I portici che abbelliscono il piazzale furono edificati proprio in memoria degli antichi edifici che vi sorgevano: i palazzi porticati, risalenti al 1887-1898 sono opera di Gaetano Koch. Sulla piazza si affaccia la basilica di Santa Maria degli Angeli e dei Martiri, ricavata da un'ala delle terme imperiali romane: Michelangelo ricav\u00f2 dal \"tepidarium\" un'ala per l'ampia chiesa a croce greca.\nFontana delle Naiadi.\nLa \"fontana delle Naiadi\" al centro della piazza \u00e8 opera del palermitano Mario Rutelli (bisnonno dell'ex sindaco di Roma Francesco Rutelli), che ha scolpito il gruppo artistico nel 1901. Le naiadi rappresentate sono la \"Ninfa dei Laghi\", riconoscibile dal cigno che tiene a s\u00e9, la \"Ninfa dei Fiumi\", sdraiata su un mostro dei fiumi, la \"Ninfa degli Oceani\", in sella su un cavallo simbolo del mare, e la \"Ninfa delle Acque Sotterranee\", poggiata sopra un drago misterioso. Al centro si trova il gruppo del \"Glauco\" (1912), simboleggiante il dominio dell'uomo sulla forza naturale. L'acqua proviene dall'acquedotto dell'acqua Marcia, fra le pi\u00f9 famose di Roma; precedentemente infatti Pio IX aveva inaugurato qui nel 1870 la fontana dell\"'Acqua Pia\"."}
{"id": "871620", "revid": "404449", "url": "https://it.wikipedia.org/wiki?curid=871620", "title": "Soiana", "text": "Soiana (gi\u00e0 \"Sojana\") \u00e8 una frazione del comune italiano di Terricciola, nella provincia di Pisa, in Toscana.\nGeografia fisica.\nSoiana si sviluppa alla base occidentale di alcune alture che separano la valle del Cascina dalla Valdera. La frazione confina a nord con Chientina e Santo Pietro Belvedere, a ovest con Soianella, a est con Selvatelle e a sud con Morrona e Terricciola stessa.\nSoiana dista circa 5\u00a0km da Terricciola, mentre dista da Pisa poco pi\u00f9 di 35\u00a0km.\nStoria.\nIl toponimo potrebbe essere interpretato come un prediale romano, sorto in epoca repubblicana dal nome del romano \"Scianus\". Il borgo di Sojana nacque in epoca altomedievale come castello, nominato per la prima volta nel 1099, e crebbe assumendo una discreta importanza, tanto che in paese \u00e8 documentata la presenza di cinque chiese romaniche, delle quali rimane oggi solo la chiesa di San Michele.\nSoiana, cos\u00ec come il vicino paese di Soianella, fin\u00ec nel XV secolo tra le propriet\u00e0 dei Gambacorti di Pisa. Il 25 settembre 1496 fu qui combattuta una battaglia in cui perse la vita il condottiero fiorentino Pier Capponi, colpito alla testa da un colpo d'archibugio. Il 7 aprile 1568, passata sotto Firenze, la comunit\u00e0 di Soiana fu dotata di uno statuto. Nel 1789 venne inserita nel vicariato di Lari, podesteria di Peccioli.\nNel 1833 la frazione di Soiana contava circa 850 abitanti, mentre nel censimento del 1951 ne registrava 363.\nMonumenti e luoghi d'interesse.\nSiti archeologici.\nPresso la frazione di Soiana, cos\u00ec come a Morrona, \u00e8 stata documentata la presenza di insediamenti di epoca etrusca grazie al rinvenimento di necropoli di et\u00e0 ellenistica con tombe a camera ipogea."}
{"id": "871624", "revid": "121438519", "url": "https://it.wikipedia.org/wiki?curid=871624", "title": "Adriana Sklena\u0159\u00edkov\u00e1 Karembeu", "text": "Biografia.\nProtagonista di numerosi episodi scandalistici nella seconda met\u00e0 degli anni novanta, in Italia ha fatto la presentatrice televisiva, entrando anche nel cast di \"Domenica In\". Nel 2007 ha recitato come co-protagonista nel film TV \"Rendez-vous a Parigi\", citt\u00e0 in cui vive anche attualmente.\nAttiva dal 2007 sul fronte per la liberazione del Tibet, ha iniziato a sostenere la causa dei monaci partecipando a numerosi incontri e manifestazioni di livello internazionale.\nCarriera.\nDivenne presto nota sulle scene internazionali di alta moda a met\u00e0 degli anni 90, sfilando per Chantal Thomass, Yves Saint Laurent, Kenzo, Thierry Mugler, Escada, Roberto Cavalli, Lanvin, Les Copains, Paco Rabanne, Nina Ricci, Krizia, Giorgio Armani, Karl Lagerfeld, Claude Montana, Genny.\nPrende parte a diverse campagne pubblicitarie, tra le quali le pi\u00f9 note per Avon, Laura Biagiotti, Victoria's Secret, Wonderbra e Levante.\nVanta diverse copertine di riviste come \"GQ\", \"Esquire\", \"FHM\", \"Maxim\", \"Max\"."}
{"id": "871626", "revid": "56620", "url": "https://it.wikipedia.org/wiki?curid=871626", "title": "Santi Romano", "text": "Biografia.\nFormazione.\nLaureato in giurisprudenza nel 1896 all'Universit\u00e0 di Palermo, dove fu allievo di Vittorio Emanuele Orlando e lavor\u00f2 per molti anni come docente universitario.\nCarriera accademica.\nIncominci\u00f2 la carriera accademica nel 1898 all'universit\u00e0 di Palermo, insegnando diritto amministrativo, e l'anno successivo in quella di Camerino, e divenne professore ordinario di diritto costituzionale all'Universit\u00e0 di Modena (1906), e quindi di diritto amministrativo all'Universit\u00e0 di Pisa (1909), di diritto costituzionale all'Universit\u00e0 di Milano (1925) e di diritto amministrativo e costituzionale all'Universit\u00e0 La Sapienza di Roma (dal 1928 al 1943).\nPercorse una brillante carriera accademica, venendo nominato anche preside della facolt\u00e0 di giurisprudenza a Pisa, dal 1923 al 1925, e a Milano, dal 1925 al 1928. Fu inoltre socio dell'accademia dei Lincei dal 1935 al 1946, nonch\u00e9 corrispondente dell'Accademia delle Scienze di Torino, e dell'Accademia di scienze, lettere ed arti di Palermo e di Modena. Fu\naccademico d'Italia (1939).\nNel corso della sua vita ricevette numerose onorificenze: fu nominato dal re Vittorio Emanuele III cavaliere dell'ordine, cavaliere ufficiale, commendatore, grande ufficiale e gran cordone della Corona d'Italia.\nCarriera giurisdizionale.\nDopo affidamenti iniziali che, per la scelta del presidente del Consiglio di Stato, si sarebbe attinto all'interno dei ruoli dell'organo, a sorpresa Benito Mussolini lo nomin\u00f2 il 15 dicembre 1928 - ad appena due mesi dalla sua iscrizione al PNF, che rimonta all'ottobre 1928 - alla massima carica della giustizia amministrativa italiana.\nQuesto bench\u00e9 vi siano molti argomenti contrari alla tesi che avrebbe dovuto procedere alla \"fascistizzazione\" del Consiglio di Stato. Fu anche membro del comitato scientifico della rivista \"Il diritto razzista\".\nNel 1934 il sovrano lo nomin\u00f2 senatore del Regno. Rest\u00f2 presidente del Consiglio di Stato fino all'11 ottobre 1944, quando ottenne il collocamento a riposo.\nL'8 luglio del 1944 fu accusato di aver fiancheggiato il regime fascista di Benito Mussolini e fu emessa l'anno dopo una sentenza di decadenza dal Senato, confermata dalla Cassazione l'8 luglio 1948. Romano era gi\u00e0 morto l'anno prima.\nContributo scientifico.\nSanti Romano \u00e8 noto per essere stato il principale fautore, in Italia, della teoria istituzionalistica del diritto: secondo questa dottrina la norma giuridica, malgrado la sua importanza, non spiega tutto il mondo del diritto e anzi, per essere qualificata come giuridica, essa deve gi\u00e0 scaturire dal diritto inteso nel suo aspetto fondamentale. Ci\u00f2 consente di capire, per usare una sua espressione, che \"Il diritto, prima di essere norma e prima di concernere un semplice rapporto o una serie di rapporti sociali, \u00e8 organizzazione, struttura e posizione della stessa societ\u00e0 in cui si svolge e che esso costituisce come unit\u00e0, come ente per s\u00e9 stante\". Per sintetizzare, quindi, il diritto \u00e8 istituzione, onde il nome della teoria. Conseguentemente, scaturendo il diritto dalla struttura della societ\u00e0, nulla vieta che di ordinamenti giuridici ne esista una pluralit\u00e0. In questo consiste uno dei caratteri pi\u00f9 innovativi della sua teoria, seguita e apprezzata ancora oggi.\nRomano \u00e8 altres\u00ec noto per l'elaborazione\nUn particolare concetto di Santi Romano \u00e8 poi quello relativo alla \"violenza rivoluzionaria\", considerata una \"violenza giuridicamente organizzata\" e non violenza in quanto tale. La teoria di Santi Romano ha preso spunto da quella di Maurice Hauriou e fu sostenuta da Georges Renard, ma non dal celebre giurista austriaco Hans Kelsen, che entr\u00f2 anzi in vivace polemica con il professore siciliano. Oggi la maggior parte della dottrina \u00e8 schierata in favore della teoria normativista del diritto, sostenuta dallo stesso Kelsen nonch\u00e9 da Norberto Bobbio. Tra i suoi numerosi allievi figurano Guido Zanobini, Vezio Crisafulli, Carlo Esposito e Massimo Severo Giannini. Un ruolo a parte fu quello del figlio Salvatore Romano \u2013 a propria volta professore ordinario nell'Universit\u00e0 di Firenze \u2013 che approfond\u00ec e svilupp\u00f2 le tesi istituzionistiche nell'ambito del diritto privato."}
{"id": "871635", "revid": "36426", "url": "https://it.wikipedia.org/wiki?curid=871635", "title": "Santa Maria della Luce (Roma)", "text": ""}
{"id": "871636", "revid": "729019", "url": "https://it.wikipedia.org/wiki?curid=871636", "title": "Razzie Award alla peggior canzone originale", "text": "Di seguito sono elencate le classifiche per il Razzie Award alla peggior canzone originale dal 1980 al 2002, anno dell'ultima assegnazione del premio, con pause nel 2000 e nel 2001."}
{"id": "871637", "revid": "767487", "url": "https://it.wikipedia.org/wiki?curid=871637", "title": "Henry Cow", "text": "Gli Henry Cow sono stati un gruppo musicale avant-prog inglese fondato all'Universit\u00e0 di Cambridge nel 1968 dai polistrumentisti Fred Frith e Tim Hodgkinson.\nStoria degli Henry Cow.\nLa formazione del gruppo \u00e8 cambiata notevolmente nel corso degli anni, ma Chris Cutler (batteria) e Lindsay Cooper (fagotto, oboe) ne hanno costituito il nucleo stabile insieme a Frith e Hodgkinson.\nL'avversione per la musica commerciale ha tenuto il gruppo lontano dall'industria musicale dominante, permettendo invece la sperimentazione di nuovi generi. Coniugando lo sperimentalismo musicale con l'impegno politico, gli Henry Cow hanno partecipato alla fondazione del Rock In Opposition (insieme agli italiani Stormy Six e agli Univers Zero), punto di riferimento della musica indipendente europea per tutti gli anni settanta.\nIl loro genere musicale \u00e8 un progressive rock lontano da quello romantico dei Genesis o degli Yes e molto influenzato dalla musica sperimentale, dal jazz e dalla musica contemporanea.\nLa voce secondo cui il gruppo avrebbe scelto il nome \"Henry Cow\" in omaggio al compositore statunitense Henry Cowell \u00e8 stata pi\u00f9 volte smentita dai membri stessi. Secondo Hodgkinson, il nome \"viaggiava nell'aria\" alla fine del 1968 e sembrava semplicemente un buon nome per un gruppo, senza riferimenti particolari.\nFormazione.\nMolti musicisti hanno fatto parte degli Henry Cow, o collaborato con essi. Fra questi:\nRiunione temporanea.\nNel 2014 gli Henry Cow si sono riuniti temporaneamente per un tour di tre date, una in Italia e due nel Regno Unito in omaggio a Lindsay Cooper, scomparsa prematuramente nel 2013."}
{"id": "871641", "revid": "1372005", "url": "https://it.wikipedia.org/wiki?curid=871641", "title": "Jack Steinberger", "text": "Ha vinto il Premio Nobel per la Fisica nel 1988 insieme a Leon Max Lederman e Melvin Schwartz per aver concepito e realizzato il fascio di neutrini ad alta energia che ha permesso la scoperta del neutrino muonico.\nBiografia.\nSteinberger \u00e8 nato nella citt\u00e0 di Bad Kissingen in Baviera, Germania, ma la lasci\u00f2 all'et\u00e0 di 13 anni, per la crescita dell'antisemitismo del partito Nazista. Si spost\u00f2 quindi negli Stati Uniti, dove visse per diversi anni prima di spostarsi in Svizzera per lavorare al CERN, dopo aver conseguito la laurea e il PhD in fisica all'Universit\u00e0 di Chicago sotto la guida di Enrico Fermi. Noto anche per aver consegnato il suo premio Nobel alla New Trier High School della quale anch'egli fu un alunno, era il padre di Ned Steinberger, inventore delle chitarre Steinberger.\nRecentemente, in occasione della conferenza di Copenaghen sul clima, si espresse a favore del passaggio integrale alle energie rinnovabili, sostenendo altres\u00ec l'economicit\u00e0 dell'operazione. Dal 1986 fu anche professore presso la Scuola Normale Superiore di Pisa."}
{"id": "871646", "revid": "228587", "url": "https://it.wikipedia.org/wiki?curid=871646", "title": "Piazza della Repubblica", "text": "Italia.\nNelle citt\u00e0 italiane, le piazze che portano questo nome sono state cos\u00ec denominate dopo il 2 giugno 1946 per celebrare l'istituzione della Repubblica Italiana."}
{"id": "871651", "revid": "287204", "url": "https://it.wikipedia.org/wiki?curid=871651", "title": "Lysian", "text": ""}
{"id": "871654", "revid": "228587", "url": "https://it.wikipedia.org/wiki?curid=871654", "title": "Luigi Bellincioni", "text": "Biografia.\nNato a Pontedera nel 1842, fu aiuto ingegnere delle Ferrovie Toscane e consigliere provinciale a Pisa. Formatosi a Firenze, fu allievo di Giuseppe Michelacci e Felice Francolini.\nDal 1888 fece parte della Commissione per la conservazione dei monumenti e delle antichit\u00e0 della Provincia di Pisa. Molto attivo nella zona della Valdera, si dedic\u00f2 in modo particolare alla progettazione di campanili e alla costruzione di cinema e teatri. La sua opera si ispira al classicismo rinascimentale, cui si avvicina con un approccio eclettico aperto alle influenze di altri stili architettonici. Molto importanti sono i cimiteri monumentali di Capannoli e Riparbella"}
{"id": "871663", "revid": "52076", "url": "https://it.wikipedia.org/wiki?curid=871663", "title": "Piazza Esedra", "text": ""}
{"id": "871670", "revid": "212348", "url": "https://it.wikipedia.org/wiki?curid=871670", "title": "Santa Maria in Vallicella", "text": ""}
{"id": "871677", "revid": "1494169", "url": "https://it.wikipedia.org/wiki?curid=871677", "title": "Santa Maria in Via Lata", "text": ""}
{"id": "871678", "revid": "1494169", "url": "https://it.wikipedia.org/wiki?curid=871678", "title": "Chiesa di Santa Maria in Via Lata", "text": ""}
{"id": "871681", "revid": "22475", "url": "https://it.wikipedia.org/wiki?curid=871681", "title": "Nostra Signora del Sacro Cuore", "text": "Nostra Signora del Sacro Cuore (in lingua spagnola, \"Nuestra Se\u00f1ora del Sagrado Coraz\u00f3n\"; in lingua francese, \"Notre Dame du Sacr\u00e9 Coeur\"; in lungua inglese, \"Our Lady of the Sacred Heart\"). Si tratta di una devozione mariana, titolo dato alla Beata Vergine Maria, dato dal padre Jules Chevalier nel 1857. Maria mostra il cuore di suo figlio mentre Ges\u00f9 indica a sua madre.\nAntecedenti.\nNel 1854, a Issoudun (Francia), durante la nona dell'Immacolata Concezione, don Jules Chevalier promette che se il suo sogno di formare una congregazione missionaria in onore del Sacro Cuore di Ges\u00f9 diventa realt\u00e0, insegner\u00e0 ai fedeli ad amare Maria di un modo speciale.\nDurante le varie novene fatte alla Vergine Maria, Chevalier ottenne diverse donazioni economiche che gli permisero di costruire la Basilica di Nostra Signora del Sacro Cuore a Issoudun (Francia) e nel 1857 consolid\u00f2 la sua Confraternita e diede a Maria il nuovo nome:\nIconografia.\nNel 1861, Julio Chevalier cre\u00f2 una vetrata in cui Mar\u00eda e Jes\u00fas si alzano in piedi, il bambino tocca il suo cuore con la mano sinistra e con la mano destra indica sua madre; Inviando il messaggio che attraverso Maria i fedeli possono raggiungere il cuore di Ges\u00f9. Nel 1868 papa Pio IX benedice un paio di corone che sono collocate nella vetrata della Madonna del Sacro Cuore e la Congregazione diventa Arciconfraternita.\nAlla fine del 19 \u00b0 secolo, questa devozione si diffonde in tutta l'America e in Europa, cos\u00ec il Vaticano decide di apportare cambiamenti all'immagine e inizia la rappresentazione del Sacro Cuore di Ges\u00f9 mentre \u00e8 ancora un bambino e tra le braccia di sua madre, mentre Maria mostra il cuore di suo figlio.\nOrazione.\nRicordatevi o Nostra Signora del Sacro Cuore di Ges\u00f9, &lt;br&gt;\ndel potere ineffabile che il vostro divin Figliolo vi ha dato sopra il suo Cuore adorabile. &lt;br&gt;\nPieni di fiducia nei vostri meriti, noi veniamo ad implorare la vostra protezione. &lt;br&gt;\nO Celeste Tesoriera del Cuore di Ges\u00f9, di quel Cuore ch'\u00e8 la sorgente inesauribile di tutte le grazie, &lt;br&gt;\ne che Voi potete aprire a vostro piacere, per farne discendere sopra gli uomini tutti i tesori di amore e di misericordia,&lt;br&gt;\ndi lume e di salute ch'Esso racchiude in s\u00e9, concedeteci, ve ne scongiuriamo, i favori che vi domandiamo... &lt;br&gt;\nNo, noi non possiamo ricevere da Voi alcun rifiuto, e poich\u00e9 Voi siete la nostra Madre, &lt;br&gt;\no Nostra Signora del Sacro Cuore di Ges\u00f9, accogliete benignamente le nostre preghiere e degnatevi di esaudirle. &lt;br&gt;\nCos\u00ec sia."}
{"id": "871682", "revid": "339392", "url": "https://it.wikipedia.org/wiki?curid=871682", "title": "Westie", "text": ""}
{"id": "871690", "revid": "79968", "url": "https://it.wikipedia.org/wiki?curid=871690", "title": "Italkali", "text": "Italkali - Societ\u00e0 Italiana Sali Alcalini S.p.A. \u00e8 tra le principali imprese in Europa per l'estrazione, la lavorazione e l'esportazione del salgemma. Fondata nel 1980 come societ\u00e0 mista (51% Regione Siciliana e 49% privati) nel 2015 \u00e8 divenuta totalmente privata.\nLa produzione mineraria e la lavorazione del minerale sono effettuate nelle miniere di Racalmuto e Realmonte in provincia di Agrigento e nella miniera di Petralia Soprana, in provincia di Palermo. A Racalmuto e Petralia il prodotto viene anche confezionato.\nNei giacimenti siciliani sono presenti anche cospicue riserve di kainite, utili alla produzione di solfato di potassio, un fertilizzante compatibile con la produzione agricola certificata biologica.\nCon una movimentazione media annua di circa 2 milioni di tonnellate di prodotti, Italkali ha sviluppato una idonea struttura logistica.\nGrazie al punto imbarco a gestione diretta, il terminale marittimo di Porto Empedocle, alimenta tutto il traffico via nave, diretto sia all'estero sia ai diversi magazzini portuali dislocati nell'Italia continentale.\nStoria.\nITALKALI - Societ\u00e0 Italiana Sali Alcalini - \u00e8 stata costituita come azienda pubblica nel 1980 da EMSAMS, Ente minerario siciliano (EMS), Montedison ed ANIC con il compito di risanare e gestire gli impianti di produzione del solfato di potassio dei quali era titolare la ISPEA, societ\u00e0 controllata dallo stesso EMS.\nIl 51% della societ\u00e0 era di propriet\u00e0 dell'EMS (controllata per intero dalla Regione Siciliana) e il 49% dei soci privati, di cui il 24% del gruppo Minco srl di Francesco Morgante\nL'EMSAMS era la societ\u00e0 tra SAMS ed EMS che aveva con successo gestito le miniere di salgemma di Cattolica Eraclea, Realmonte, Racalmuto e Petralia. Caratteristica di EMSAMS era che il suo statuto prevedeva l'attribuzione della gestione esclusivamente ai soci privati, seppur minoritari. Il medesimo modello \u00e8 stato con successo riproposto in Italkali che nel 1983, al fine di gestire unitariamente tutto il settore minerario siciliano, ha incorporato EMSAMS, divenendo una delle aziende regionali con bilanci in attivo.\nNel 1992, per effetto delle norme regionali e statali sulla tutela dell'ambiente, la produzione dei sali di potassio \u00e8 cessata, e l'attivit\u00e0 \u00e8 proseguita nel comparto del salgemma.\nIntanto, nel 1999, con la legge n.5 del 10 gennaio, la Regione siciliana ha inteso dismettere le aziende pubbliche regionali, e il liquidatore dell'EMS ha avviato le procedure di dismissione della sua partecipazione. Ma, dopo diversi tentativi di cessione della partecipazione in Italkali, nel 2009 la quota dell'EMS \u00e8 stata trasferita direttamente al patrimonio della Regione Siciliana, con atto del 17 giugno. La gara pubblica nel 2011 viene annullata per irregolarit\u00e0.\nLa partecipazione del socio regionale \u00e8 intanto divenuta non legittima ai sensi dell'art. 1, comma 569, della legge 27 dicembre 2013 n. 147, modificato dall\u2019art. 2 comma 1 b) della legge 2 maggio 2014 n. 68, che proibisce la partecipazione pubblica in societ\u00e0 che operano nel libero mercato.\nLa cessazione della partecipazione \u00e8 definitiva dal 1\u00ba gennaio 2015.\nLa Regione ha quindi dovuto procedere a dar seguito alla prelazione, al valore nominale, della quota di maggioranza ai soci privati.\nIl 31 dicembre 2017 le azioni della Regione sono state alienate dal cda di Italkali, e il governo regionale ha chiesto un risarcimento di 24 milioni di euro\nOggi il pi\u00f9 rilevante piano di sviluppo Italkali \u00e8 volto a rientrare nel comparto dei sali potassici, con un importante investimento che prevede la creazione di un nuovo impianto di produzione sviluppato sulla base di un grande e innovativo processo di produzione.\nI marchi.\nItalkali gestisce un portafoglio di marchi propri che garantiscono all'azienda la leadership in Italia. I marchi rivestono grande importanza strategica per gli obiettivi di sviluppo dell'azienda presente cos\u00ec in tutte le categorie di prodotto (consumo domestico, sale per industrie alimentari, sale per addolcitori, sale industriale, sale per disgelo, sale per uso zootecnico).\nFra i marchi utilizzati da Italkali compaiono \"Sale di Sicilia\", \"Sale di Sicilia Iodio Pi\u00f9\", \"Iposal\", \"Armonia di Sale\", \"Fior di Sale\", \"Mare Antico\", \"Saloro\", \"Depurel\", \"Cristalli di Salgemma\", \"Tintorel\" e \"Sale di Sole\"."}
{"id": "871691", "revid": "1305772", "url": "https://it.wikipedia.org/wiki?curid=871691", "title": "Gabriele Barrio", "text": "Le notizie biografiche su Gabriele Barrio sono molto scarse e desunte per lo pi\u00f9 dalle sue opere. Sacerdote, appartenente all'Ordine dei Minimi, si rec\u00f2 dapprima a Napoli, per proseguire gli studi, e successivamente a Roma probabilmente su invito del custode della Biblioteca Vaticana mons. Guglielmo Sirleto.\nA Roma, nel 1571 pubblic\u00f2 l'opera pi\u00f9 nota, la prima storia della Calabria: \"De antiquitate et situ Calabriae. Libri quinque\". L'opera, scritta in latino, \u00e8 stata tradotta in italiano solo nel 1971. La prima edizione del \"De antiquitate et situ Calabriae\" (1571) si rivel\u00f2 talmente piena di errori e di lacune che il Barrio tent\u00f2 di emenderla in vista di una seconda edizione. La morte, avvenuta nel 1577, interruppe quel lavoro che fu completato da Tommaso Aceti nel 1737.\nTra le sue opere minori si pu\u00f2 citare una biografia di Gioacchino da Fiore, inclusa nel testo \"Vaticinia Ovvero Prophetie dell'Abbate Gioacchino da Fiore\", pubblicato come litografia da lastre di rame da Pasqualino Regiselmo nel 1589, scaricabile da questo sito (), e la sua scheda si trova nel sito della biblioteca di Warburg in Londra."}
{"id": "871695", "revid": "767487", "url": "https://it.wikipedia.org/wiki?curid=871695", "title": "Ralph Rieckermann", "text": "\u00c8 stato il bassista del gruppo hard rock/heavy metal Scorpions \u00e8 entrato nella band nel 1993 in sostituzione dello storico bassista Francis Buchholz dopo il tour di promozione a \"Crazy World\" per uscirne nel 2002."}
{"id": "871700", "revid": "1305772", "url": "https://it.wikipedia.org/wiki?curid=871700", "title": "Direttiva bassa tensione", "text": "La direttiva 2014/35/UE del Parlamento europeo e del Consiglio europeo del 26 febbraio 2014\n, nota agli addetti ai lavori come Direttiva Bassa Tensione o Direttiva LVD (dall'acronimo inglese Low Voltage Directive), concerne il ravvicinamento delle legislazioni degli Stati membri relative al materiale elettrico destinato ad essere adoperato entro taluni limiti di tensione.\nTale direttiva \u00e8 una delle pi\u00f9 antiche direttive del mercato unico europeo adottate dall'Unione europea prima del \"Nuovo approccio\" o \"approccio globale\" e la sua validit\u00e0 \u00e8 riconosciuta nell'ambito di tutto il mercato unico europeo allargato (ovvero il mercato unico europeo con l'estensione ai paesi EFTA.: Islanda, Norvegia, Svizzera e Liechtenstein)\nLa direttiva prevede obiettivi comuni nel contesto delle norme di sicurezza, assicurando che il materiale elettrico approvato da un paese membro dell'Unione Europea sia conforme per l'uso a cui \u00e8 destinato in tutti gli altri paesi dell'UE.\nLa Direttiva Bassa Tensione non definisce alcuno standard tecnico specifico, ma fa riferimento esplicito alle norme tecniche IEC/ISO EN alle quali i produttori di prodotti elettrici devono rigorosamente attenersi.\nI prodotti conformi alla Direttiva Bassa Tensione ed a tutte le altre norme e direttive pertinenti il prodotto stesso devono obbligatoriamente essere contrassegnati con la marcatura CE per indicarne la conformit\u00e0 (da non confondere con l'acronimo CEE).\nLa conformit\u00e0 \u00e8 asserita dal produttore con la dichiarazione di conformit\u00e0 CE (allegato IV della direttiva 2014/30/UE e la norma ISO/IEC 17050-1:2004 e successivi aggiornamenti) e ne conserva copia nel fascicolo tecnico del prodotto sulla base dell'articolo 4 dell'Allegato IV della Direttiva Bassa Tensione.\nLa direttiva 2014/35/UE \u00e8 stata recepita in Italia dal Decreto Legislativo n.86 del 19 maggio 2016.\nApplicazione.\nLa direttiva copre le apparecchiature elettriche con un tensione di alimentazione o di uscita tra 50 e 1000 V per la corrente alternata (AC) o tra 75 e 1500 volt per la corrente continua (DC) fatta eccezione per i materiali e per i fenomeni di cui all'allegato II. \u00c8 importante sottolineare che la presente direttiva non copre le tensioni all'interno dei prodotti, purch\u00e9 il consumatore non possa accedervi senza utilizzare attrezzi idonei (ad esempio all'interno dei Televisori, che rientrano fra gli apparecchi che devono rispettare la direttiva bassa tensione, ci sono tensioni ben superiori a quelle appena specificate, ma il retro del televisore \u00e8 apribile solo con cacciaviti e sulla sua superficie \u00e8 esplicitamente indicato il rischio di shock elettrico)\n\u00c8 in ogni caso fondamentale fare riferimento a Guide specifiche redatte dalla Commissione Europea e dal Comitato Elettrotecnico Italiano\nEccezioni.\nLa presente direttiva non si applica ai materiali ed ai fenomeni di cui all'allegato II:\nAttuazione / Recepimento.\nLa presente direttiva 2014/35/UE ha sostituito la precedente 2006/95/CE che era entrata in vigore il 16/01/2007 e non necessitava di recepimento\nda parte degli Stati Membri dell'Unione Europea, essendo la risultante della Direttiva del Consiglio 73/23/CEE e delle successive modifiche introdotte dalla Direttiva del Consiglio 93/68/CEE."}
{"id": "871709", "revid": "1318658", "url": "https://it.wikipedia.org/wiki?curid=871709", "title": "Banca Agricola Milanese", "text": "La Banca Agricola Milanese era una banca di Milano con sede in Via Mazzini 9/11, a due passi dal Duomo. L'istituto di credito venne fondato nel 1874 dalla Societ\u00e0 Agraria Lombarda con il nome di Banca Mutua Popolare Agricola Milanese.\nIl nome Banca Agricola Milanese venne introdotto nel 1883 con la forma di Societ\u00e0 Anonima Cooperativa. La forma societaria venne poi modificata nuovamente nel 1928 (in Societ\u00e0 Anonima) e nel 1948 (in Societ\u00e0 per azioni).\nNel 1928 mise a segno l'acquisizione della vicina Banca Popolare di Erba Incino e della Brianza.\nL'acquisizione di Banca Popolare di Milano.\nNel 1960 la Banca Popolare di Milano divenne il primo azionista dell'Agricola, per poi scalarne la propriet\u00e0, passando al controllo della societ\u00e0 nel 1986 con l'acquisizione del 55,2% del capitale. Per la prima volta in Italia un istituto di credito pot\u00e9 lanciare un'OPA ostile verso un'altra banca.\nL'azienda di credito cessa di esistere il 24 giugno 1997, giorno in cui viene approvato il progetto di fusione a tre: Banca Agricola Milanese, Banca Briantea e Banca Popolare di Milano, tutte sotto quest'ultimo istituto.\nPi\u00f9 precisamente si tratt\u00f2 di un concambio di azioni: dieci azioni ordinarie del valore nominale di 5.000 Lire di Banca Popolare di Milano contro sette azioni ordinarie del valore nominale di 1.000 Lire della Banca Agricola Milanese.\nAl momento dell'acquisizione, la capitalizzazione media della Banca Agricola Milanese durante l'anno 1996 \u00e8 stata di 354 miliardi di lire e il concambio calcolato per la fusione \u00e8 stato di 7,26 azioni ordinarie BAM contro 10 azioni BPM."}
{"id": "871719", "revid": "986213", "url": "https://it.wikipedia.org/wiki?curid=871719", "title": "Henri de La Tour d'Auvergne, visconte di Turenne", "text": "Biografia.\nI primi anni e l'inizio della carriera militare.\nIl padre, Enrico de La Tour d'Auvergne, visconte di Turenne e principe sovrano di Sedan nonch\u00e9 primo gentiluomo di camera di Enrico IV, era divenuto Maresciallo di Francia nel 1592, e duca di Bouillon a seguito del suo primo matrimonio con Charlotte de la Marck. La madre di Henri (seconda moglie di suo padre) Elisabetta di Nassau, era figlia di Guglielmo il Taciturno. Henri era tra l'altro fratello minore di Fr\u00e9d\u00e9ric Maurice de La Tour d'Auvergne, duca di Bouillon.\nHenri fu allevato nella religione riformata (ugonotta) e sin da piccolo mostr\u00f2 una certa salute malferma, e in particolare un certo impedimento nella fluenza del discorso, motivo per cui si rinchiuse sempre pi\u00f9 in s\u00e9 stesso, studiando storia e geografia, nonch\u00e9 acquisendo una notevole ammirazione per Alessandro Magno e Cesare che influenzeranno pesantemente le sue scelte militari future. Per controbattere almeno alle sue carenze fisiche, alla morte di suo padre nel 1623 inizi\u00f2 un programma serrato di esercizi ginnici che lo riportarono pienamente in forma nelle sue possibilit\u00e0. La sua passione per l'arte militare, gli pervenne per\u00f2 a quattordici anni quando si rec\u00f2 per la prima volta sul campo con suo zio, Maurizio di Nassau, \"statolder\" d'Olanda e principe d'Orange, iniziando cos\u00ec la sua carriera (come semplice soldato nel corpo di guardia del principe stesso) nella Guerra degli ottant'anni.\nFederico Enrico di Nassau, che succedette a suo fratello Maurizio come \"stadtholder\" e principe di Orange nel 1625, nel 1626 concesse al Turenne un capitanato. Il giovane ufficiale prese pertanto parte alla maggior parte degli assedi di quel periodo, ottenendo una menzione onorevole da suo zio (uno dei pi\u00f9 importanti comandanti militari del suo tempo) per l'abilit\u00e0 e il coraggio dimostrati in particolare nell'assedio di 's-Hertogenbosch (Bois-le-Duc) nel 1629. Nel 1630 Turenne lasci\u00f2 i Paesi Bassi e si pose al servizio della Francia, motivato non solo dalla possibilit\u00e0 di avanzare rapidamente nella carriera militare in un esercito grande e all'avanguardia come quello francese dell'epoca, ma anche per desiderio di sua madre di mostrare la fedelt\u00e0 del casato dei duchi di Bouillon alla corona francese.\nIl Cardinale Richelieu lo nomin\u00f2 colonnello di un reggimento di fanteria. Egli continu\u00f2 a prestare servizio con brevi intervalli anche al principe di Orange, a quel tempo alleato con la Francia, anche se il suo primo vero fatto d'arme sotto bandiera francese fu proprio l'assedio di La Mothe in Lorena sotto il comando del maresciallo de la Force (1634), dove il suo brillante coraggio nell'assalto gli valse l'immediata promozione al grado di maresciallo di campo (equivalente al moderno grado di generale di brigata). Nel 1635 Turenne prest\u00f2 servizio sotto Louis de Nogaret de La Valette d'\u00c9pernon in Lorena e sul Reno. I francesi e i loro alleati mossero quindi l'assedio a Magonza (8 agosto 1635), ma l'esercito francese dovette fare ritorno a Metz per mancanza di rifornimenti. Nella ritirata Turenne si misur\u00f2 alla spada con il famoso generale imperiale Gallas, distinguendosi ancora una volta per coraggio e abilit\u00e0. L'esercito, riorganizzato, prese nuovamente piede nel 1636 e conquist\u00f2 Saverne (Zabern) in un'azione dove Turenne venne pesantemente ferito. Nel 1637 prese parte alla campagna delle Fiandre, prendendo parte alla cattura di Landrecies (26 luglio). Nell'ultima parte del 1638, servendo sotto Bernardo di Sassonia-Weimar (1608\u20131639), diresse l'assalto a Breisach am Rhein (reputata all'epoca la pi\u00f9 inespugnabile tra le fortezze dell'alto Reno) che si arrese il 17 dicembre di quello stesso anno.\nTurenne aveva a quel punto la reputazione di uno dei migliori generali di Francia nonch\u00e9 uno tra i pi\u00f9 giovani, e Richelieu decise pertanto di impiegarlo nella campagna italiana del 1639\u20131640 sotto il comando del \"Cadet la Perle\", Enrico di Lorena-Harcourt (1601\u20131666). Il 19 novembre 1639 Turenne combatt\u00e9 nella famosa azione di retroguardia nota come Battaglia della \"Route de Quiers\", e durante l'inverno riprese la citt\u00e0 di Torino, strappata dai francesi alle forze del principe Tommaso Francesco di Savoia. Nel 1640 Harcourt salv\u00f2 Casale Monferrato e assedi\u00f2 le forze del principe Tommaso nuovamente a Torino, mentre egli assediava le forze francesi asserragliate nella cittadella. Il principe Tommaso dovette arrendersi il 17 settembre 1640 mentre una quarta armata che aveva investito le linee di Harcourt era stata costretta a ritirarsi. Turenne, ora divenuto generale di divisione, ebbe un ruolo importante nelle complicate operazioni: personalmente comand\u00f2 la campagna del 1641 e prese le citt\u00e0 di Cuneo, Ceva e Mondov\u00ec.\nNel 1642 serv\u00ec come secondo in comando nelle truppe francesi che conquistarono il Rossiglione. A quel tempo Richelieu scopr\u00ec la cospirazione di Cinq Mars nella quale il fratello maggiore di Turenne, il duca di Bouillon, era implicato.\nMaresciallo di Francia.\nLe relazioni del principato di Sedan con la corona francese segnarono la carriera del Turenne; talvolta la Francia si riavvicin\u00f2 alla famiglia ducale, talvolta le macchinazioni della famiglia ducale contro Richelieu o Mazzarino invitarono i consiglieri del re a non dare piena fiducia al loro generale. A ogni modo la sua continua appartenenza alla religione protestante si presentava uno degli elementi che maggiormente creavano ostacoli nelle relazioni con i ministri del re di Francia.\nMalgrado queste premesse il cardinale Richelieu decise, dopo la campagna italiana del 1643, di conferire a Turenne il prestigiosissimo titolo di \"Maresciallo di Francia\" (19 dicembre), spostandosi poi in Alsazia per riorganizzare l'\"Armata di Weimar\" (quel che restava delle truppe del duca Bernardo di Sassonia-Weimar) che aveva subito una pesante sconfitta a Tuttlingen (24/25 novembre 1643). A quel tempo, avendo raggiunto i trentadue anni di et\u00e0, Turenne aveva gi\u00e0 servito sotto i comandanti pi\u00f9 famosi della sua epoca. Il metodico principe di Orange, il fiero Bernardo, il militaresco cardinale de la Valette e l'astuto Harcourt, ciascuno aveva contribuito a suo modo a formare il carattere militare di Turenne che riprese il campo di battaglia gi\u00e0 dal 1644 con nuove capacit\u00e0 acquisite.\nNel giugno del 1644 il maresciallo Turenne inizi\u00f2 una nuova campagna attraversando il Reno a Breisach, in gran parte affiancato da Luigi, duca di Enghien (poi \"Grand Cond\u00e9\"). Il duca, come principe della real casa, ottenne il comando delle armate unite di Francia e Weimar. Le quattro campagne militari che ne seguirono posero fine alla Guerra dei trent'anni. La lotta disperata nella Battaglia di Friburgo contro i bavaresi di Franz von Mercy (3, 5 e 9 agosto 1644) furono la prova definitiva di questo fatto, dopo la quale i francesi assediarono Philippsburg. Prima della capitolazione Enghien si ritir\u00f2 e lasci\u00f2 a Turenne il comando. Il maresciallo apr\u00ec dunque la campagna del 1645 con un forte movimento in ritirata, ma Mercy lo sorprese e lo sconfisse a Mergentheim (Bad Mergentheim) il 2 maggio. Il duca d'Enghien pose nuovamente il fianco all'esercito francese e l'armata di Turenne ricevette sostanziali rinforzi dall'arrivo degli svedesi provenienti dal Langraviato d'Assia-Kassel. Dopo la partenza degli svedesi il duca d'Enghien si trov\u00f2 al comando di ventimila uomini e si scontr\u00f2 con i bavaresi in una battaglia ancora pi\u00f9 forte di quella combattuta a Freiburg.\nLe forze francesi uccisero Mercy e sconfissero il suo esercito a Allerheim presso N\u00f6rdlingen (3 agosto 1645). D'Enghien venne costretto a ritirarsi, lasciando Turenne per la terza volta al comando dell'esercito francese. Nuovamente egli si trov\u00f2 a fronteggiare gli imperiali, ma la campagna si concluse questa volta con un grande successo e la cattura di Treviri.\nL'anno successivo (1646) Turenne ottenne successi ancora pi\u00f9 decisivi e, separando gli austriaci dai bavaresi, costrinse l'elettore Massimiliano I Giuseppe di Baviera a sottoscrivere con lui una pace (14 marzo 1647). Nel 1647 propose di attaccare le forze ormai sparute dell'imperatore, ma i suoi strateghi preferirono concentrarsi sulle Fiandre. Questo non solo fece perdere alla Francia l'opportunit\u00e0 di ottenere nuovi successi, ma fece scoppiare un pesante ammutinamento tra le truppe di Weimar, non pagate da mesi. Il maresciallo a questo punto, mostrando grande tatto e fermezza nel trattamento dei suoi uomini, riusc\u00ec a ristabilire l'ordine facendo rientrare la crisi. Egli quindi marci\u00f2 verso il Lussemburgo ma ben presto ricevette l'ordine di spostarsi verso il Reno, e dal 1648 in Baviera dove una nuova alleanza con l'Austria aveva fatto riprendere le armi ai locali. Turenne e i suoi alleati svedesi condussero una campagna brillante, coronata dalla decisiva Battaglia di Zusmarshausen (17 maggio). Le truppe del Turenne come conseguenza devastarono la Baviera passandola a ferro e fuoco sino a quando non venne ottenuta una pacificazione pi\u00f9 sicura della prima. Questa devastazione, per cui molti storici e scrittori anche dell'epoca accusarono Turenne, effettivamente fu pi\u00f9 violenta di quanto il caso richiedesse.\nLa Fronda e i primi anni di regno di Luigi XIV.\nLa Pace di Vestfalia (1648) port\u00f2 per breve tempo la pace in Francia che ben presto venne coinvolta nella guerra civile della Fronda (1648\u20131653). Molte delle azioni di Turenne furono motivate per sua stessa ammissione pi\u00f9 per critica che per adesione al partito di rivolta. L'armata di Weimar si rifiut\u00f2 questa volta di seguire il suo generale e si spost\u00f2 nei Paesi Bassi meridionali, dove rimase sino alla pace di Rueil (marzo 1649) che pose fine alla prima guerra della Fronda. La seconda guerra inizi\u00f2 con l'arresto di Cond\u00e9 e altri (gennaio 1650). Turenne, che originariamente doveva essere arrestato con loro, riusc\u00ec a fuggire in tempo, mentre la duchessa di Longueville si prodig\u00f2 per salvare gli altri.\nTurenne riusc\u00ec a riconciliarsi con il governo e a tornare a Parigi nel maggio del 1651, ma i problemi non si erano ancora risolti perch\u00e9 qualche tempo prima il Cond\u00e9, liberato, aveva creato un proprio esercito in risposta a quello parlamentare e aveva posto in rivolta la Francia meridionale. Turenne e Cond\u00e9 in questa fase si trovarono quindi contrapposti su fronti diversi, con il maresciallo di Francia al comando delle armate realiste e il principe di quelle dei \"frondeurs\" e dei loro alleati spagnoli. Turenne mostr\u00f2 ancora una volta il proprio coraggio a Jargeau (28 marzo 1652), la propria abilit\u00e0 di vecchio generale a Gien (7 aprile), e la sua infallibile tattica nella battaglia nella Rue de Faubourg Saint-Antoine (2 luglio) e nella rioccupazione di Parigi (21 ottobre). Ottenne quindi il perdono definitivo di re Luigi XIV.\nTurenne si scontr\u00f2 ancora con il \"Grand Cond\u00e9\" e gli spagnoli dove entrambi ebbero modo di eccellere e mostrare le loro doti di grandi capitani d'esercito. Nel 1653 Turenne ebbe il vantaggio di riuscire a catturare Rethel, Sainte-Menehould e Mouzon. La breve campagna militare del 1654 favor\u00ec nuovamente i francesi: il 25 luglio di quell'anno sconfissero gli spagnoli ad Arras. Nel 1655 le armate francesi ebbero nuovamente la meglio, ma nel 1656 Turenne sub\u00ec una pesante sconfitta nella Battaglia di Valenciennes.\nNel 1658 sconfisse nuovamente gli spagnoli del Cond\u00e9 nella battaglia delle Dune presso Dunkerque.\nAlla morte del cardinale Giulio Mazzarino nel 1661 Luigi XIV prese appieno le redini del governo nelle sue mani e uno dei suoi primi atti fu proprio quello di nominare il Turenne alla carica di Maresciallo generale degli accampamenti e delle armate del re.. Il sovrano si offr\u00ec di ripristinare inoltre il prestigioso incarico di Connestabile di Francia (soppresso nel 1627) in favore di Turenne se il maresciallo si fosse convertito al cattolicesimo, ma ancora una volta Turenne declin\u00f2 l'offerta.\nLa guerra d'Olanda.\nDurante la guerra d'Olanda fu battuto dalle truppe imperiali del Montecuccoli e fu obbligato a riattraversare il Reno nel 1673. Si prese tuttavia la rivincita nel giugno del 1674 con la Battaglia di Sinzheim, ove imped\u00ec il ricongiungimento delle due armate nemiche e devast\u00f2 il Palatinato. Batt\u00e9 nuovamente le truppe imperiali in Alsazia nella battaglia di Entzheim (ottobre del medesimo anno), ma di fronte alla sproporzione delle forze si ritir\u00f2 su Saverne e Hagenau, consentendo ai tedeschi di acquartierarsi per l'inverno in Alsazia.\nContrariamente agli usi militari del tempo non esit\u00f2 ad attaccare in pieno inverno; il 27 dicembre era a Belfort e il 29 entr\u00f2 a Mulhouse. Le truppe imperiali si erano stabilite a Turckheim, in una valle dei Vosgi: la sua strategia consistette nel sorprendere il nemico attaccandolo dalla montagna. Egli sal\u00ec sulla citt\u00e0 di Thann, pass\u00f2 di fianco al castello di Engelburg (a quel tempo non ancora fatto distruggere da Luigi XIV) e stabil\u00ec il suo acquartieramento sul posto, ancor oggi noto come \"camp Turenne\". Spinse poi le sue truppe lungo la cresta e giunse sopra il campo nemico il 5 gennaio 1675, scese a precipizio lungo la valle e prese il nemico di sorpresa: poche furono le vittime poich\u00e9 quest'ultimo si diede alla fuga. Gli imperiali furono cos\u00ec costretti a battere in ritirata e a ripassare sull'altra sponda del Reno.\nLuigi XIV gli riconferm\u00f2 il comando nella campagna del 1675 nella quale si trov\u00f2 nuovamente di fronte il suo vecchio avversario, il Montecuccoli. In due mesi dispiegarono entrambi le loro migliori manovre: alla battaglia di Salzbach infine Turenne era sul punto di portare l'avversario sulle posizioni a lui pi\u00f9 favorevoli quando venne colpito a morte da una cannonata durante un giro di ricognizione su un'altura per trovare un luogo adatto dove collocare una batteria d'artiglieria. Il colpo, pur non uccidendolo immediatamente, gli giunse sulla corazza cerimoniale che indossava, piegandola verso l'interno e rompendogli alcune costole, facendolo di conseguenza soffocare. Vani risultarono gli sforzi di rimuovere per tempo la corazza di metallo. Quando il Montecuccoli seppe della triste sorte del grande comandante avversario, se ne rattrist\u00f2 sinceramente, considerandolo giustamente uno dei pi\u00f9 valorosi nemici. Le forze francesi vennero riordinate sotto il comando del marchese di Vaubrun.\nLuigi XIV gli concesse l'onore postumo di essere seppellito nell'Abbazia di Saint-Denis, ove venivano tumulati i re di Francia. La salma di Turenne venne riesumata durante la Rivoluzione francese, insieme a quelle dei membri delle famiglie reali francesi. Napoleone Bonaparte, che aveva delle qualit\u00e0 militari del Turenne grande considerazione, ne fece trasferire le spoglie nella chiesa di Saint-Louis des Invalides a Parigi dove ancora oggi si trovano.\nMatrimonio e fede religiosa.\nNato da genitori di fede calvinista ed educato secondo i canoni del protestantesimo, dopo i primi successi ottenuti nel 1639, Turenne declin\u00f2 l'offerta di sposare una delle nipoti di Richelieu, e successivamente rifiut\u00f2 una proposta simile avanzatagli da Mazzarino, perch\u00e9 questo avrebbe implicato una sua conversione al cattolicesimo.\nTurenne nel 1652 spos\u00f2 Charlotte de Caumont, figlia del maresciallo protestante de la Force, alla quale fu sempre molto fedele e devoto pur non avendo avuto mai da lei figli. Dalla corrispondenza che ebbe con sua moglie e dalle lettere che sono pervenute sino ai nostri giorni possiamo notare come per\u00f2 Turenne fosse il primo a deplorare le differenze religiose in seno alla cristianit\u00e0 e che, soprattutto con la maturit\u00e0, questo suo essere rigido sotto l'aspetto religioso venne meno. Nell'ottobre del 1668, due anni dopo la morte di sua moglie, infatti, l'eloquenza di Bossuet e la persuasione di suo nipote, il Cardinale de Bouillon, lo spinsero a convertirsi spontaneamente al cattolicesimo romano."}
{"id": "871721", "revid": "901803", "url": "https://it.wikipedia.org/wiki?curid=871721", "title": "Chiesa di Sant'Eusebio (Roma)", "text": "La chiesa di sant'Eusebio \u00e8 un luogo di culto cattolico monastico di Roma (Rione Esquilino), dedicata all'oscuro martire del IV secolo Eusebio di Roma.\nL'edificio, attualmente in posizione seminascosta, \u00e8 incastrato fra i palazzi del Piano regolatore del 1873 nell'angolo fra piazza Vittorio Emanuele II e via Napoleone III. Chiesa titolare e parrocchia, ma non basilica minore, \u00e8 uno dei monumenti cristiani pi\u00f9 insigni del Rione.\nStoria.\nSi ritiene tradizionalmente che la costruzione insista sulla \"domus\" del prete romano Eusebio (circa 319-357?), strenuo oppositore dell'arianesimo, condannato dall'imperatore Costanzo II a morire di fame rinchiuso in una stanza della propria abitazione.\nL'epitaffio di un \"clericus\" trovato nelle catacombe dei Santi Marcellino e Pietro \"ad duas Lauros\" dell'anno 474 \u00e8 il documento pi\u00f9 antico menzionante il \"titulus\" di Eusebio, ma il graffito funerario del lettore \"Olympus\" ne indizia la costruzione gi\u00e0 nel IV secolo, probabilmente per volont\u00e0 del pontefice Liberio (352-366) che, secondo la tradizione, lo consacr\u00f2 nel 357; il \"titulus Eusebii\" \u00e8 anche ricordato nel 494 nel \"Catalogo gelasiano\" e i suoi \"presbyteri\" risultano fra i sottoscrittori dei sinodi romani del 499 e del 595.\nIl titolo divenne chiesa intorno al 745, ampiamente restaurato per opera di papa Zaccaria (741-752) a seguito del crollo del tetto.\nUna memoria altomedievale \u00e8 contenuta per l'anno 921 nel \"Chronicon\" di Benedetto di Sant'Andrea del Soratte e riferisce della \"ecclesia sancti Eusebii iuxta macellum parvum\" (\"presso il mercato piccolo\"), ovvero il \"Macellum Liviae\" realizzato sotto Augusto. La chiesa \u00e8 inoltre menzionata al n\u00ba 12 nel catalogo di Cencio Camerario della fine del XII secolo.\nAltri restauri dell'edificio sono attestati tra l'VIII e la fine del IX secolo sotto i papi Adriano I, Leone IV, Gregorio IV e Niccol\u00f2 I; esso fu nuovamente riedificato da Onorio III (1216-1227). A questo periodo risale l'aggiunta del campanile.\nNel 1238, dopo una ricostruzione \"a fundamentis\", la chiesa fu consacrata da papa Gregorio IX (1227-1241) e dedicata \"in honore beatorum Eusebii et Vincentii\", come ricorda un' ora nel portico della chiesa.\nL'11 giugno 1289 papa Niccol\u00f2 IV (1288-1292) concesse la chiesa a Pietro del Morrone, futuro papa Celestino V, ma i monaci celestini dovevano averla quasi abbandonata nei primi anni del XIV secolo se il \"Catalogo di Torino\" riporta la presenza di soli venticinque frati nel complesso.\nIn un documento del 1323 conservato nell'Archivio di Stato di Roma la chiesa viene detta \"S. Eusebii de montibus\".\nNel 1470, sotto papa Paolo II, nel monastero annesso alla chiesa fu impiantata una delle prime stamperie di Roma, forse da Georg Lauer, dove furono impresse tra le altre opere le \"Homiliae super Iohannem\" di Giovanni Crisostomo latinizzate da Francesco Griffolini.\nNel 1627 il luogo di culto fu elevato da priorato ad abbazia. L'abate Ludovico Bellori cos\u00ec lo descrive nello \"Stato temporale delle Chiese di Roma\" (1662): \"\u00c8 della congreg. celestina dell'ordine di s. Benedetto. \u00c8 situata nel rione dei Monti; \u00e8 nominata fra i monasteri celestini nella bolla di s. Pietro Celestino V data in Aquila alli 27 di settembre 10 del suo pontificato. La chiesa ha tre altari e 2 sepolture. Possiede molti horti, Grang\u00ece tra la quale una fuori di Ferentino donata da s. Pio V in breve 1 febr. 1568. Possiede case, cappelle in Roma, in Albano, censi, canoni, luoghi di monti, alberi, vigne ecc. ...con un'entrata di sc. 1608: 80. Nel monastero furono prefissi nell'anno 1627, per decreto del capitolo generale in esecuzione della bolla di Urbano VIII di prefissare il numero, religiosi sacerdoti 8, conversi 4, serventi secolari 2. Di pi\u00f9 vi sono otto studenti et un lettore\".\nIl monastero fu soppresso nel 1810 dall'amministrazione francese e la chiesa pass\u00f2 ai gesuiti per decisione di papa Leone XII dopo lo scioglimento dell'ordine dei celestini.\nIl luogo di culto rimase \"titulus\" fino al pontificato di papa Gregorio XVI (1831-1846) che lo attribu\u00ec alla chiesa di San Gregorio al Celio; lo fu di nuovo sotto papa Pio IX (1846-1878).\nNel 1873 i Gesuiti furono espulsi dal monastero, espropriato dallo Stato italiano a seguito dell'entrata in vigore delle \"Leggi eversive\" del clero.\nIl 12 marzo 1888 la chiesa fu dichiarata parrocchia sussidiaria di quella della Basilica di Santa Maria Maggiore dal cardinale vicario Lucido Maria Parocchi e, infine, da quest'ultimo eretta parrocchia e affidata al clero secolare di Roma. Il territorio \u00e8 stato desunto da quello di Santa Maria Maggiore.\nL'8 dicembre 1930 vi si costitu\u00ec la futura congregazione delle Figlie della Madonna del Divino Amore.\n\u00c8 tradizione che il 17 gennaio di ogni anno, in occasione della ricorrenza di sant'Antonio abate, presso la chiesa di sant'Eusebio si celebri il rito della benedizione degli animali, qui spostato dalla chiesa di Sant'Antonio Abate all'Esquilino nel XX secolo per motivi di ordine pubblico.\nDescrizione.\nEsterno.\nLa chiesa appare oggi rialzata rispetto al piano stradale, collegata con esso mediante una scalinata a doppia rampa. Tale assetto \u00e8 conseguente ai lavori di urbanizzazione di fine XIX secolo per il nuovo quartiere Esquilino. Le antiche incisioni, come quella di Giuseppe Vasi (1753), mostrano la situazione di partenza, antecedente ai lavori del 1877-1880 per l'impianto di piazza Vittorio Emanuele II, che comportarono ampie movimentazioni di terreno e la cancellazione della viabilit\u00e0 originaria. Prima della fine del XIX secolo la chiesa si trovava, infatti, sul punto di giunzione fra quattro importanti assi viari oggi scomparsi: la via di santa Bibiana, la via Labicana, la strada Felice e la via/vicolo di san Matteo in Merulana.\nLa chiesa medievale era di tipo basilicale, ripartita in tre navate da quattordici colonne di marmo pregiato, con transetto e portico all'ingresso. L'altare maggiore, rialzato di sei gradini, era coperto da un ciborio sostenuto da quattro colonne. I muri erano adorni di affreschi raffiguranti scene dell'Antico e del Nuovo Testamento, fra i quali molti fatti eseguire da un certo cardinale Roberto, titolare della chiesa. Fra questi affreschi si conservavano ancora alla fine del XVI secolo quelli raffiguranti sant'Eusebio e san Vincenzo su un pilastro di sinistra presso l'altare maggiore assieme all'iscrizione . La \"schola cantorum\", rialzata di un gradino rispetto al piano della chiesa, era probabilmente dotata di un pavimento in \"opus sectile\", molto rovinato nel XVI secolo. Una testimonianza di Giovanni Antonio Bruzio (1614-1692) riferisce dell'esistenza di numerose iscrizioni sepolcrali nel pavimento della chiesa, moltissime delle quali da lui trascritte.\nLo stile romanico della costruzione del XIII secolo non \u00e8 sopravvissuto ai restauri dei secoli XVII, XVIII (1711-1712 e 1750-1759) e XX, che hanno profondamente alterato l'assetto del luogo di culto. Esso resiste soltanto in parte nel a tre ordini di trifore impostate su colonnine, risalente all'epoca di papa Onorio III e appena visibile dall'esterno nella sistemazione attuale di piazza Vittorio Emanuele II.\nLa facciata attuale della chiesa \u00e8 frutto della ricostruzione dell'architetto svizzero Carlo Stefano Fontana (circa 1675-1740), nipote del pi\u00f9 celebre Domenico. Egli si attenne nella progettazione a principi di notevole sobriet\u00e0 stilistica, al punto che l'edificio, privo di ogni enfasi di carattere ieratico, sembra assomigliare pi\u00f9 a un palazzo che a una chiesa. Al piano terra si sviluppano le cinque arcuazioni del portico, sostenute da pilastri dorici, che diventano ionici al piano superiore. Qui i pilastri inquadrano cinque finestre munite di cornici lisce, sormontate da frontoni mistilinei a linee rette e curve. Il cornicione di coronamento forma un fastigio semitondo nello specchio centrale, ove si trova lo stemma papale di Clemente XII. La chiesa \u00e8 decorata nella balconata con sculture di santi (due per lato) e angeli inginocchiati (fastigio centrale), mentre il timpano superiore, sormontato da una croce in metallo, \u00e8 lievemente arretrato rispetto alla facciata falsamente palladiana. Di fatto sono le quattro statue terminali e il timpano arretrato a denunciare il carattere religioso della costruzione, mentre nelle decorazioni dell'arco centrale del portico, nelle cornici e nei timpani delle finestre emergono gli elementi barocchi dell'intervento del Fontana, realizzato fra il 1711 ed il 1712.\nInterno.\nLo spazio interno \u00e8 suddiviso in tre navate: la maggiore, al centro, \u00e8 separata dalle altre due da archi su pilastri ed \u00e8 ornata semplicemente con stucchi bianchi e dorati. L'interno \u00e8 stato ristrutturato nel 1600 da Onorio Longhi, che rinnov\u00f2 completamente l'area del presbiterio, compresi coro, e i due laterali, e da Nicol\u00f2 Picconi nel XVIII secolo.\nUn capolavoro neoclassico del pittore Anton Raphael Mengs rappresentante la \"Gloria di sant'Eusebio\" (1757) si pu\u00f2 ammirare sulla volta della navata principale; l'opera \u00e8 caratterizzata dalla presenza di un angelo donna, in cui l'artista ha probabilmente idealizzato le sembianze della persona di cui era innamorato. Si tratta di uno dei primi esempi delle nuove tendenze della pittura neoclassica, secondo i dettami sanciti dall'estetica di Johann Joachim Winckelmann. All'interno della chiesa si trovano anche le pitture di Giuseppe Passeri (tra le finestre della navata centrale), Carl Borrom\u00e4us Andreas Ruthart (coro), Baldassare Croce (\"Ges\u00f9, Maria e santi\" presso l'altar maggiore), Cesare Rossetti (crocifisso dell'altare maggiore dalla parte del coro), Pompeo Batoni (\"Madonna col Bambino\" presso altare maggiore) e Francesco Solimena. Notevole \u00e8 il coro di legno risalente al XVI secolo, formato da stalli e leggio in noce intarsiato. Gli stucchi e la tinteggiatura all'interno della chiesa sono stati rinnovati nel 1938 dal parroco monsignor Dottarell.\nSotto l'altare maggiore sono forse custodite le reliquie di sant'Eusebio di Bologna, che si ritiene abbia finanziato la costruzione della chiesa gi\u00e0 nel IV secolo. Secondo la tradizione le reliquie apparterrebbero a tre santi: Eusebio, Orosio e Paolino. Gli ultimi due, per\u00f2, compaiono solo nella letteratura medievale e sono certamente da espungere.\nNella chiesa si trovano due organi a canne: quello pi\u00f9 antico risale al 1740, \u00e8 opera di Johannes Conrad Werle ed \u00e8 situato su cantoria nel braccio destro del transetto entro la cassa di un organo pi\u00f9 grande mai realizzato; quello pi\u00f9 recente \u00e8 della ditta Tamburini (\"opus 154\" del 1934 ed \u00e8 situato sulla cantoria in controfacciata.\nMonastero e chiostro.\nDalla sagrestia si pu\u00f2 cogliere distintamente il chiostro del monastero, attribuito all'architetto Domenico Fontana (1543-1607) e realizzato su due ordini di arcate divise da paraste con al centro una fontana.\nAttualmente il monastero, dopo gli ampliamenti effettuati nel 1588 e nel 1691 dai padri celestini, si apprezza con le modifiche effettuate in facciata nel 1711 da Carlo Stefano Fontana ed all'interno per il restauro del 1750-1759 opera di Nicol\u00f2 Picconi. Anch'esso si trova in una posizione pi\u00f9 alta di circa quattro metri rispetto alla sede stradale moderna a causa dei lavori di sbancamento eseguiti sull'angolo settentrionale di piazza Vittorio Emanuele II alla fine del XIX secolo. Sempre a seguito delle trasformazioni urbanistiche tardo ottocentesche, esso \u00e8 stato \"amputato\" di una porzione per permettere l'apertura della piazza sul lato via Napoleone III. Dal settembre 2001 \u00e8 sede della \"Direzione centrale di sanit\u00e0\" della Polizia di Stato.\nIl complesso di sant'Eusebio rientra nell'amministrazione del Fondo Edifici di Culto, posto sotto la gestione diretta del Ministero dell'interno.\nRitrovamenti archeologici.\nFrancesco de' Ficoroni riferisce che nel 1699 il duca d'Uzedo, ambasciatore di Spagna a Roma, fece un grande scavo non lontano dalla chiesa (davanti ai \"Trofei di Mario\"), in cui trov\u00f2 una piccola cappella con immagine ora perduta.\nDel primitivo impianto paleocristiano non sembrano conservarsi tracce archeologiche. \nSotto la chiesa settecentesca sono presenti, ad ogni modo, alcuni resti di una \"domus\" romana, sfruttata in parte per la costruzione dell'antico \"titulus\". Le strutture, il cui stile indica una datazione di fine II secolo, si trovano a sud del transetto e dietro l'abside medievale. Si tratta di un muro in opera laterizia (lunghezza circa 20 m) che corre parallelamente a via Carlo Alberto, alla cui estremit\u00e0 sud-orientale si trovano due vani appartenenti ad un altro comparto dell'abitazione, i quali presentano interventi effettuati tra tardo antico e Alto Medioevo. La fase di IV-V secolo \u00e8 attribuita da Krautheimer al momento in cui, in accordo con la testimonianza delle fonti, potrebbe essersi insediato nella \"domus\" il primo luogo di culto cristiano, successivamente azzerato per costruire la chiesa medievale. Mancano prove archeologiche puntuali.\nPresso la chiesa fu riportato alla luce sul finire del XIX secolo uno dei nuclei di tombe pi\u00f9 consistenti della necropoli dell'Esquilino; si ha notizia, inoltre, della presenza di sepolture arcaiche (in sarcofago o arca) anche nei sotterranei dell'edificio, il quale insiste su cave di tufo (\"latomiae\") di incerta datazione. Nel 1873 furono trovati presso la chiesa due cippi di confine (\"terminatio\") \"in situ\" menzionanti gli \"Horti Tauriani\" ed i \"Calyclani\", a nord di via Principe Amedeo."}
{"id": "871722", "revid": "1543377", "url": "https://it.wikipedia.org/wiki?curid=871722", "title": "Agroenergie", "text": "Per agroenergie si intende la potenzialit\u00e0 energetica che si pu\u00f2 ricavare dai processi agricoli come produzione di biocarburante (biodiesel, bioetanolo), ma anche dalle biomasse come per esempio il legno.\nDescrizione.\nL'Unione europea (EU) importa oltre il 50% dell'energia che utilizza. La dipendenza potr\u00e0 diventare pari al 70% nel 2030 in mancanza di interventi significativi. La condizione deficitaria \u00e8 notevole anche in Italia, nonostante la potenza installata (101 GW) sia quasi il doppio di quella consumata in fase di picco (58 GW): il nostro paese importa il 78% del fabbisogno energetico, che in larga parte \u00e8 coperto da combustibili fossili. Il progressivo affermarsi di nuove tecnologie consente oggi di produrre energia rinnovabile dal comparto forestale: le agroenergie.\nQuesta forma di energia, recentemente, ha generato un dibattito piuttosto acceso fra i suoi sostenitori perch\u00e9, pur valida sul piano ambientale, sta modificando sostanzialmente le scelte di politica agricola in molti Paesi del Terzo Mondo che stanno riducendo i terreni fertili destinati all'uso alimentare rispetto a quelli destinati alla produzione di vegetali ad uso energetico, con l'effetto di un aumento dei prezzi dei generi alimentari. Ovviamente ben diverso \u00e8 il problema delle agroenergie che sono invece le forme di produzione di energia diverse dai biocarburanti.\nUn esempio precipuo di utilizzi di agroenergie in Italia \u00e8 dato dal teleriscaldamento a base di legna a Tirano (SO)."}
{"id": "871731", "revid": "767487", "url": "https://it.wikipedia.org/wiki?curid=871731", "title": "Rudy Lenners", "text": "\u00c8 stato il batterista del gruppo tedesco Scorpions nel biennio 1975-1976 comparendo negli album In Trance e Virgin Killer.\nNel 1985 ha fatto parte del gruppo heavy metal Steelover"}
{"id": "871734", "revid": "729019", "url": "https://it.wikipedia.org/wiki?curid=871734", "title": "Banca Briantea", "text": "Storia.\nLa Banca Briantea era un piccolo istituto di credito nato il 26 marzo 1907 a Milano. La societ\u00e0 per azioni pass\u00f2 sotto il controllo di Banca Popolare di Milano nel 1960, per poi venire completamente assorbita nel progetto di fusione a tre fra Banca Agricola Milanese, Banca Briantea e BPM il 24 giugno 1997.\nL'acquisizione fu completata grazie ad un concambio di azioni che prevedeva la cessione di sette azioni ordinarie del valore nominale di 1.000 Lire della Banca Briantea SpA contro 10 azioni ordinarie del valore nominale di 5.000 Lire della Banca Popolare di Milano Scrl.\nAl momento dell'acquisizione, la capitalizzazione media della Banca Briantea durante l'anno 1996 \u00e8 stata di 100 miliardi di lire e il concambio calcolato per la fusione \u00e8 stato di 7,35 azioni ordinarie BB contro 10 azioni BPM."}
{"id": "871735", "revid": "767487", "url": "https://it.wikipedia.org/wiki?curid=871735", "title": "Lazaro Pina", "text": "Egli entr\u00f2 nella band nel 2000, dopo un anno dalla sua fondazione. Con questa band ha fino ad oggi pubblicato quattro album e una raccolta."}
{"id": "871739", "revid": "438678", "url": "https://it.wikipedia.org/wiki?curid=871739", "title": "Lothar Heimberg", "text": ""}
{"id": "871741", "revid": "767487", "url": "https://it.wikipedia.org/wiki?curid=871741", "title": "Danny Couto", "text": "\u00c8 entrato nella band nel 2003 e vi \u00e8 rimasto fino al 2013, pubblicando in totale cinque album e una raccolta."}
{"id": "871745", "revid": "158286", "url": "https://it.wikipedia.org/wiki?curid=871745", "title": "Chiesa Matrice (Modugno)", "text": ""}
{"id": "871746", "revid": "287204", "url": "https://it.wikipedia.org/wiki?curid=871746", "title": "Thurn", "text": "Thurn \u00e8 un comune austriaco di 615 abitanti nel distretto di Lienz, in Tirolo. Nel 1938 era stato soppresso e fuso con l'altro comune soppresso di Gaimberg per formare il nuovo comune di Grafendorf, a sua volta soppresso nel 1948 quando Gaimberg e Thurn riacquistarono l'autonomia amministrativa."}
{"id": "871749", "revid": "48479", "url": "https://it.wikipedia.org/wiki?curid=871749", "title": "Tiandao", "text": ""}
{"id": "871753", "revid": "48479", "url": "https://it.wikipedia.org/wiki?curid=871753", "title": "Tian Dao", "text": ""}
{"id": "871755", "revid": "150308", "url": "https://it.wikipedia.org/wiki?curid=871755", "title": "B\u00e9atrice de Camondo", "text": "Biografia.\nB\u00e9atrice de Camondo era figlia di Mo\u00efse e di Ir\u00e8ne Cahen d\u2019Anvers, entrambi discendenti di famiglie di banchieri ebrei sefarditi giunti in Francia dalla Spagna tramite impero ottomano e repubblica di Venezia.\nAl nonno di B\u00e9atrice era stata conferita la cittadinanza italiana dal re Vittorio Emanuele II e la banca di famiglia aveva finanziato i lavori del Canale di Suez.\nSuo fratello Nissim, pilota, mor\u00ec in azione nel 1917 durante la prima guerra mondiale.\nEsperta cavallerizza, partecip\u00f2 a numerosi concorsi ippici di alto livello.\nNel 1918 B\u00e9atrice spos\u00f2 il compositore L\u00e9on Reinach, ebreo ashkenazita, con cui ebbe due figli, Fanny e Bertrand.\nAlla morte di Mo\u00efse nel 1935 eredit\u00f2 un ingente capitale fatta eccezione per il palazzo familiare a Parigi, lasciato insieme alle residue collezioni al Mus\u00e9e des Arts D\u00e9coratifs, successivamente ribattezzato \"Nissim de Camondo\" in onore del figlio.\nA dicembre 1942 B\u00e9atrice e la figlia Fanny furono arrestate a Parigi dai nazisti.\nIl marito L\u00e9on, che tent\u00f2 di fuggire con Bertrand in Spagna, fu arrestato a pochi chilometri dal confine.\nTutta la famiglia fu detenuta nel campo di internamento di Drancy; il marito e i figli di B\u00e9atrice furono deportati ad Auschwitz, in Polonia, il 20 novembre 1943; analoga sorte tocc\u00f2 anche a lei il 4 marzo 1944; nessun membro della famiglia sopravvisse.\nB\u00e9atrice de Camondo fece parte del gruppo di vittime assassinate il 4 gennaio 1945."}
{"id": "871762", "revid": "15756", "url": "https://it.wikipedia.org/wiki?curid=871762", "title": "Chiesa di Maria Santissima Annunziata (Modugno)", "text": "La chiesa di Maria Santissima Annunziata \u00e8 il principale luogo di culto cattolico di Modugno, nella citt\u00e0 metropolitana di Bari. \u00c8 la chiesa matrice della citt\u00e0, situata in piazza del Popolo.\nL'attuale struttura risale al XVII secolo ed \u00e8 un ampliamento dell'originale costruzione medioevale. La facciata e l'interno hanno caratteristiche tardo-rinascimentali, l'interno accoglie gli elementi romanici, barocchi e gotici di alcune cappelle e altari laterali.\nIl caratteristico campanile riprende le forme classiche dello stile romanico-pugliese.\nFra le diverse opere d'arte che la chiesa custodisce \u00e8 da ricordare l\"'Annunciazione\" di Bartolomeo Vivarini.\nStoria della Chiesa.\nOrigini della chiesa e di Modugno.\nIl primo nucleo abitato di Modugno sorgeva lungo la via Minincia Traiana, a circa met\u00e0 strada tra Bitonto e Bari, e si svilupp\u00f2, con molta probabilit\u00e0, a circa un chilometro dall'attuale centro cittadino, intorno alla chiesa di Santa Maria di Modugno che fu la prima chiesa madre della citt\u00e0. Questa chiesa, nonostante vari restauri effettuati nel tempo da diversi arcipreti, \u00e8 attualmente un rudere del quale si possono osservare solo le pareti esterne ed alcuni antichi affreschi.\nFino ai primi anni del XX secolo, il clero modugnese, si recava in processione nella chiesa di santa Maria di Modugno (originariamente dedicata all'Assunta) due volte l'anno, il 15 agosto e il 25 aprile, per onorare la prima chiesa di Modugno.\nPresumibilmente nel IX secolo il borgo che sorgeva intorno a tale chiesa venne distrutto durante le frequenti incursioni che i Saraceni compivano in Terra di Bari. La popolazione, per sfuggire agli eccidi e ai saccheggi, si rifugi\u00f2 nella Motta, un piccolo castello, presidiato dalle truppe bizantine, che sorgeva su un'altura. L'attuale citt\u00e0 di Modugno si svilupp\u00f2 nei pressi di quel castello e, intorno all'anno Mille, le esigenze della crescente popolazione erano divenute tali per cui non era pi\u00f9 sufficiente la chiesa di Santa Maria di Modugno che risultava anche essere distante dalle abitazioni. Pertanto, venne edificata la nuova chiesa, nel sito dove sorge l'attuale chiesa Matrice, e venne dedicata all'Annunziata. La prima struttura della chiesa era in stile basilicale, a tre navate.\nSede vescovile suffraganea.\nNell'XI secolo, Modugno era sotto la dominazione bizantina e gli imperatori d'Oriente affidavano il controllo delle chiese dei territori conquistati al controllo dei Patriarchi di Costantinopoli con il duplice scopo di accrescere l'influenza di questi ultimi e di contrastare i Papi di Roma. Questo atteggiamento fu una concausa dello Scisma d'Oriente che si verific\u00f2 nel 1054.\nI Patriarchi decisero di suddividere il territorio pugliese in tante piccole sedi vescovili senza territorio diocesano, dette suffraganee. I vescovi di queste diocesi erano sottoposti all'autorit\u00e0 di un vescovo metropolita.\nAnche Modugno era una di queste sedi vescovili e nel 1025 venne nominata in una bolla pontificia di Giovanni XIX. Nella bolla si riconosceva al neoeletto arcivescovo di Bari Bisanzio il diritto metropolitico su alcune sedi vescovili suffraganee, fra cui \"Meduneo\". Successivamente si trova nominata anche nella bolla di Alessandro II (1062).\nIl normanno Roberto il Guiscardo conquist\u00f2 Bari nel 1071 estendendo i propri territori nel Sud Italia negli anni seguenti, fino al 1078. I Normanni, nominati vassalli del Papa, pi\u00f9 per interesse politico che per convinzione religiosa favorirono il ritorno delle sedi vescovili sotto il controllo della Chiesa di Roma. Tuttavia, per non turbare le popolazioni abituate all'organizzazione ecclesiastica patriarcale, venne inizialmente conservata la suddivisione in sedi vescovili suffraganee. Per questa ragione in una bolla pontificia di Urbano II, datata 1089 (in quell'epoca i Bizantini avevano definitivamente lasciato i territori del Sud Italia saldamente nelle mani dei Normanni) \u00e8 possibile leggere il nome di Modugno fra le sedi vescovili suffraganee che rientrano sotto il controllo dell'abate Elia, arcivescovo di Bari.\nIn seguito, per\u00f2, tale impostazione venne smantellata; in una bolla di papa Eugenio III del 1152 non \u00e8 pi\u00f9 menzionata tra le diocesi suffraganee di Bari, realt\u00e0 confermata da una successiva bolla di papa Alessandro III del 1172; da questo momento Modugno \u00e8 un territorio appartenente alla giurisdizione religiosa di Bari.\nA ricordo dell'antica dignit\u00e0 vescovile, Modugno conserva il privilegio di poter celebrare messa solenne con un rito chiamato messa a nove preti e che prevede, secondo il pontificale greco, la presenza di sei sacerdoti, del celebrante e di due ministri.\nLa consapevolezza dell'antica dignit\u00e0 di capitolo cattedrale \u00e8 sempre rimasta viva nel clero modugnese che ne fece l'argomento principale per far ottenere alla Chiesa Matrice dalla Santa Sede, nel 1854, il titolo di Collegiata.\nI restauri nei secoli successivi alla costruzione della chiesa.\nNel 1347, Bartolomeo Carafa, arcivescovo di Bari e feudatario di Modugno, temendo la discesa in Italia dell'esercito ungherese, fece fortificare la citt\u00e0 di Modugno. Nello stesso anno fece restaurare la chiesa dedicata all'Annunziata, in quanto cadente.\nUn secolo e mezzo dopo, la chiesa aveva necessit\u00e0 di nuovi ed urgenti restauri. Nel 1518, per far fronte alle spese necessarie, il Capitolo di Modugno chiese l'aiuto della regina Bona Sforza la quale intervenne concedendo 100 ducati. Il testo della petizione inviata dal Capitolo modugnese \u00e8 di seguito riportato.\nNonostante il restauro cinquecentesco, all'inizio del XVII secolo si rivel\u00f2 necessario, a causa della crescita demografica, un notevole lavoro di ampliamento che porter\u00e0 la chiesa maggiore di Modugno alla sua struttura attuale.\nAmpliamenti del Seicento.\nLa vecchia chiesa non venne abbattuta, ma se ne conserv\u00f2 la struttura trasformandola nel presbiterio. Non \u00e8 possibile conoscere quanto effettivamente si sia salvato della costruzione dell'XI secolo e quanto sia frutto di opere successive.\nLa vecchia chiesa aveva un'estensione pari all'attuale presbiterio e alla prima parte della navata. I lavori per la costruzione della nuova parte attuarono un allungamento dell'edificio. \u00c8 possibile distinguere le due parti se si nota che la seconda \u00e8 disassata rispetto alla prima, con una leggera inclinazione verso nord-ovest.\nCon lo scopo dare il via ai lavori, gi\u00e0 dagli ultimi decenni del XVI secolo la popolazione modugnese inizi\u00f2 a fare lasciti in favore dell'opera. I lavori, per\u00f2, poterono essere avviati solo quando l'Universit\u00e0 (l'amministrazione cittadina, l'equivalente dell'attuale Comune) si fece carico della maggior parte delle spese.\nVenne chiamato come architetto, Bartolomeo Amendola (o Amendolara) di Monopoli, il quale si occup\u00f2 di fondere la preesistente costruzione con la nuova e di realizzare il campanile.\nAd un primo sguardo \u00e8 difficile notare il disassamento che caratterizza la parte seicentesca della costruzione rispetto alla parte antecedente, in quanto Amendola, per camuffare questo aspetto, \u00e8 intervenuto sulla disposizione dei pilastri della Cappella dell'Addolorata e del Cappellone del Santissimo.\nAlcuni arcipreti modugnesi hanno voluto interpretare questa caratteristica del fabbricato come un simbolo liturgico: il presbiterio inclinato rispetto alla navata starebbe ad indicare il capo chino del Crocifisso. In effetti, questo simbolismo \u00e8 stato adottato anche nella costruzione di altre chiese, tuttavia in questo caso la distorsione dell'asse della costruzione \u00e8 motivata essenzialmente dall'esigenza tecnica di non poter estendersi dove erano presenti altre costruzioni.\nI lavori, iniziati nel 1604, furono portati a compimento nel 1626. Tuttavia, data l'esigenza della popolazione e del clero di usufruire di un luogo dove praticare il culto, vennero innanzi tutto svolti i lavori di rifacimento della parte pi\u00f9 antica della costruzione che compresero anche la costruzione della sezione inferiore del campanile che forma un corpo unico con l'edificio. Questa prima parte dei lavori venne conclusa intorno al 1615, data riportata su un organo presente nella chiesa. Inoltre, \u00e8 un dato di fatto che nel 1622, nella chiesa si svolgevano regolarmente funzioni religiose: il 13 novembre di quell'anno un fulmine colp\u00ec la chiesa mentre si compivano riti sacri provocando la morte di tre sacerdoti e di tre chierici; nella cronaca di quell'evento \u00e8 riportata la presenza dell'organo al fianco dell'altare maggiore.\nLa consacrazione della nuova chiesa, dedicata anch'essa come la precedente alla santissima Annunziata, avvenne il 15 novembre 1626 il presenza dell'arcivescovo Ascanio Gesualdo, dell'arciprete Camillo Cerri e del sindaco Donato Olimpio.\nNell'occasione venne apposta una lapide sulla facciata, a sinistra della porta d'ingresso. La lapide riporta la seguente iscrizione:\nGli interventi successivi.\nAnche se la consacrazione della chiesa avvenne nel 1626, alcuni lavori furono completati oltre questa data. Il cappellone laterale \u00e8 stato realizzato nel 1642. L'altare maggiore risale al 1666. La copertura del tetto venne ultimata solo nel 1698 come si evince dalla data incisa nel timpano della facciata. In quello stesso tempo venne realizzato anche il soffitto ligneo dipinto da Domenico Scura.\nNel 1717 furono collocate sul portale d'ingresso le due statue dell'Annunciazione.\nNel 1907 venne edificato l'altare dedicato a san Rocco e nel 1911 l'arciprete Alberto Romita fece restaurare l'altare dell'Addolorata. Tra il 1936 e il 1939 l'arciprete Federico Alvigni provvide alla realizzazione di una serie di interventi come la sostituzione del pavimento preesistente con tavelloni di cemento realizzati dalla cementeria di Modugno, il consolidamento della tettoia, il restauro pittorico del soffitto ligneo, la creazione di nicchie con statue, la sostituzione degli altari in tufo con quelli in marmo, il restauro degli affreschi e dei quadri nel cappellone del Santissimo e il restauro del campanile.\nNegli anni settanta furono iniziati degli interventi di consolidamento del campanile e della tettoia della navata, ma non furono portati a termine per mancanza di fondi.\nDescrizione della chiesa.\nArchitettura.\nSia all'esterno che all'interno della chiesa si nota la coesistenza di diversi stili architettonici. Alla facciata tardo-rinascimentale si contrappone il campanile che, seppur della stessa epoca, ha le forme del romanico pugliese. Al romanico del presbiterio, con archi e colonne, si accompagna lo stile tardo-rinascimentale della navata, con lineamenti sobr\u00ee e severi che talora entrano in contrasto con il barocco di alcune cappelle e gli elementi multicolori inseriti nel XX secolo.\nIl fabbricato secentesco a navata unica \u00e8 lungo 45 metri e largo 14 e ingloba la precedente chiesa che comprende parte della navata e il presbiterio, lungo da solo 17 metri. Le decorazioni nell'interno della chiesa risultano armoniche nell'insieme.\nLa facciata.\nIl prospetto della chiesa Maria santissima Annunziata segue lo schema architettonico tardo-rinascimentale che caratterizza molti palazzi storici modugnesi. La facciata, preceduta da un vasto sagrato, \u00e8 suddivisa da cornicioni e lesene.\nLa facciata risplende del bianco della pietra calcarea che la costituisce.\nDi interessante valore artistico \u00e8 il portale. L'ingresso, di forma rettangolare, \u00e8 contornato da modanature. Al fianco delle lesene centrali ci sono due alti basamenti sormontati da colonne corinzie. Sulle colonne poggia un doppio architrave riccamente decorato con fregi a motivi vegetali e con due grifi affrontati che coronano lo stemma comunale del cardo selvatico.\nLa parte superiore dell'architrave \u00e8 molto aggettante, tale da consentire l'allocazione di due statue a tutto tondo, una rappresentante l'Annunziata e l'altra raffigurante l'Arcangelo Gabriele, nell'atto dell'annunciazione. Sotto l'architrave vi \u00e8 un cartiglio riportante la scritta \"AVE MARIA GRATIA PLENA\". Il portale \u00e8 sormontato da un bassorilievo che rappresenta lo Spirito Santo sotto forma di colomba.\nNel secondo ordine ci sono tre aperture. Le due laterali sono arcuate e poggiano sulla trabeazione del primo ordine. La finestra centrale, pi\u00f9 ampia, \u00e8 di forma rettangolare con balaustra a pilastrini.\nIl vasto timpano triangolare, fiancheggiato da due acroteri, completa il prospetto. Nel timpano si apre un oculo ovale.\nIl presbiterio e il transetto.\nL'ampio presbiterio presenta la divisione a tre navate a ricordo dell'antica struttura della chiesa esistente prima dei lavori del XVII secolo. Le navate sono divise da grandi colonne in pietra con capitelli di varie forme. Le colonne sono sormontate da quattro grandi archi ogivali che sorreggono una cupola ottagonale emisferica aperta da finestre istoriate (realizzate nel 1967) con lanterna terminale. Sulla vetrata a fuoco della finestra centrale della cupola \u00e8 rappresentata la figura del Cristo benedicente che domina dall'alto l'interno della chiesa.\nNell'abside \u00e8 presente una finestra la cui vetrata riproduce l'Annunciazione di Bartolomeo Vivarini. Questa finestra \u00e8 stata fatta realizzare dall'arciprete Federico Alvigni nel 1938.\nA lato dell'abside si trova la Cappella di san Nicola da Tolentino originariamente dedicata alla Madonna di Costantinopoli. Questa cappella \u00e8 caratterizzata da ricchi fregi in stile barocco.\nL'altare maggiore, in stile barocco, risale al 1666, ed \u00e8 realizzato in marmo giallo antico di Siena e in marmo verde egiziano. Nel 1888 fu consacrato dall'arcivescovo Ernesto Gazzella; ricorda questo evento una lapide posizionata sul muro del transetto. Nel 1952 venne aggiunto all'altare seicentesco, in armonia con la sua conformazione, il ciborio e tabernacolo sino ad allora assente: il Santissimo Sacramento era conservato nell'altare del Cappellone.\nLa navata.\nUna balaustra in marmo intarsiato e tre gradini separano il presbiterio dalla navata. Sul lato destro della balaustra \u00e8 presente l'opera d'arte di maggior pregio conservata nella chiesa. Si tratta dell\"'Annunciazione\" di Bartolomeo Vivarini.\nLa navata ha inizio, sia sulla parete destra sia su quella sinistra, con un grande arco che si apre da un lato sulla cappella dell'Addolorata e, sull'altro, sul cappellone del Santissimo.\nIl resto della navata \u00e8 scandito da lesene e da una trabeazione che corre a met\u00e0 altezza della parete.\nSu entrambi i lati della navata si aprono delle edicole incorniciate da grandi archi a tutto sesto, ciechi nell'ordine superiore. Queste vaste edicole erano dedicate alle famiglie nobili modugnesi (che probabilmente avevano finanziato la loro edificazione) come si evince chiaramente dagli stemmi che sormontano gli archi e svolsero la funzione di sepolcri gentilizi. Le edicole ospitano quadri, nicchie di santi ed un totale di sette altari, quattro dei quali sono stati rifatti nel 1939-40, in marmo policromo che poco si armonizza con il candido rigore dello stile rinascimentale della navata.\nDi seguito \u00e8 riportata la descrizione degli elementi che caratterizzano la navata della Chiesa Matrice di Modugno, analizzando, partendo dall'ingresso principale e proseguendo verso il presbiterio, il soffitto, le parenti (la controfacciata, la parete di destra e quella di sinistra) e il Cappellone del Santissimo Sacramento.\nSoffitto.\nIl soffitto \u00e8 costituito da un assito di legno sorretto da una capriata sottostante la tettoia. Il soffitto \u00e8 stato dipinto, alla fine del Seicento, dal sacerdote modugnese Domenico Scura, allievo di Nicola Gliri. Scura dipinse anche la cappella gentilizia della sua famiglia nella chiesa di sant'Agostino e affresc\u00f2 le stanze dell'antico palazzo di famiglia.\nCircondati da decorazioni con finte architetture, ghirlande e putti, si possono ammirare tre scene. La prima, quella pi\u00f9 vicina all'ingresso, rappresenta il Trionfo della Croce con san Nicola da Tolentino, san Filippo, san Carlo Borromeo e sant'Antonio. Il quadro centrale raffigura l'Annunciazione. Nel quadro pi\u00f9 vicino al presbiterio e rappresentata l'Adorazione del Santissimo Sacramento con san Rocco, san Sebastiano, san Pietro Martire e san Giovanni Battista.\nControfacciata.\nAl di sopra dell'ingresso \u00e8 presente un quadro che rappresenta l'apparizione dell'Addolorata nell'assedio del X marzo. Fu eseguito nel 1888 da Salvatore Pedicini su richiesta dell'arciprete Nicola Trentadue.\nLa tela posizionata sul lato sinistro \u00e8 di scuola napoletana del XVII secolo e rappresenta san Pietro Martire, il primo patrono di Modugno.\nSulla destra si trova una tela centinata, raffigurante san Nicola di Bari. Seppur appartiene alla scuola bitontina, il dipinto \u00e8 caratterizzato da uno stile bizantineggiante, caratteristico dell'iconografia del santo; risale al XVII secolo.\nLe tre vetrate istoriate presenti sulla controfacciata rappresentano, da sinistra a destra, san Luca, il Trionfo della Croce, e san Marco. Queste vetrate, come quelle che caratterizzano le finestre della cupola ottagonale del presbiterio, sono state realizzate nel 1967 dalla ditta Camper di Atri.\nParete destra.\nNella prima arcata \u00e8 presente il Battistero, rifatto nel 1966, che ha sostituito l'originale del 1718. Ha basamento in battuto napoletano e tre gradini in pietra di forma circolare; conserva la vasca monolitica dell'antico battistero. Si pu\u00f2 osservare, poi, un affresco di Umberto Colonna che illustra il Battesimo di Ges\u00f9 (1966).\nLa seconda arcata ospita l'Altare delle Anime del Purgatorio in legno intagliato e dorato. \u00c8 stato realizzato nel 1664, quando era arciprete Francesco De Felice.\nIn origine, l'altare era dedicato alla Madonna della Neve e comprendeva un dipinto asportato durante i restauri del 1939 e sostituito da un bassorilievo in legno rappresentante il Crocifisso con le Anime del Purgatorio, creato nel 1940 dalla ditta Mussner di Ortisei. In quello stesso contesto, il tufo dei gradini sottostanti all'altare venne sostituito con legno dorato, e venne creato un ciborio della stessa ditta di Ortisei. Sormonta l'altare, una tela seicentesca di scuola napoletana raffigurante la Madonna delle Grazie. In chiave di volta \u00e8 visibile lo stemma della famiglia De Felice.\nAl di sopra della trabeazione che taglia verticalmente la parete, superiormente ai primi due archi, fa mostra di s\u00e9 un grande quadro che rappresenta l'Immacolata. La tela, attribuita a Carlo Porta (seconda met\u00e0 del XVII secolo) fu trasferita nel 1968 nella chiesa Matrice dalla Chiesa delle Monacelle e fu commissionata dalle suore Clarisse del convento. Ci\u00f2 lo si pu\u00f2 dedurre dal fatto che ai fianchi della Vergine ci sono due santi terziari francescani uno dei quali \u00e8 identificabile in san Luigi IX, re di Francia.\nIl terzo grande arco sormonta l'Altare della Madonna di Pompei e un quadro del pittore barese Umberto Colonna raffigurante la Vergine del Rosario. Entrambi sono stati realizzati nel 1940; prima di questa data, l'altare antecedente era dedicato a san Nicola di Bari e conservava il dipinto ora posizionato nella controfacciata. In cima all'arco si trova lo stemma gentilizio della famiglia Violillo.\nLa quarta arcata della parete destra porta in chiave lo stemma della famiglia Borrelli. \u00c8 presente l'altare di san Rocco che mostra uno stile gotico pur risalendo al 1907. Questo altare fu realizzato per l'interessamento di Monsignor Romita, con le donazioni degli emigrati modugnesi a Toronto. Qui \u00e8 posizionata la statua di san Rocco precedentemente posizionata in una delle nicchie della Cappella dell'Addolorata. Prima di questo altare, ne esisteva uno dedicato all'Angelo Custode con un quadro ora posizionato nella parte sinistra del transetto.\nSuperiormente alla trabeazione, posizionato sopra la terza e la quarta arcata della parete destra, c'\u00e8 una grande tela raffigurante l'Adorazione dei Magi in una ricca cornice. Tela e cornice risalgono al XVII secolo; il dipinto \u00e8 di scuola napoletana con influenze che derivano dallo stile ispano-fiammingo che si diffuse nel secolo precedente. Durante i restauri degli anni quaranta il pittore Umberto Colonna, sottoponendo il quadro a un lavaggio, scopr\u00ec il nome di Carlo Rosa e la data 1666.\nSempre nell'ordine superiore, in una nicchia \u00e8 presente una finta statua di san Paolo ricavata tagliando e applicando su tavola una tela, probabilmente del pittore bitontino Nicola Gliri. Nella parete sinistra \u00e8 presente una nicchia simile con una finta statua di san Pietro.\nIn un arcone pi\u00f9 grande e profondo degli altri \u00e8 inserita la Cappella dell'Addolorata con un altare in marmo bianco dedicato alla Vergine. Lo stesso altare, quando venne costruito nel seicento era dedicato al Crocifisso. Nel 1722 il Crocifisso venne spostato nella nicchia superiore all'altare, a causa dell'iniziativa del sacerdote Annibale Pepe che volle trasferire il culto della Madonna Addolorata dalla piccola chiesa di santa Maria dello Spasimo alla principale chiesa cittadina.\nLa cappella \u00e8 riccamente decorata con rilievi in cartonaggio eseguiti nel 1911 dalla ditta Carbone di Napoli su commissione dell'allora arciprete Alberto Romita. Nel vano dell'arco c'\u00e8 un altorilievo del Seicento raffigurante due Angeli che sorreggono il Sudario di Cristo, e un ovale dove \u00e8 dipinto l'Ingresso trionfale di Ges\u00f9 in Gerusalemme, della stessa epoca dell'altorilievo. Nella parete sono ricavate tre nicchie impreziosite da bassorilievi risalenti al Cinquecento (quindi antecedenti all'ampliamento della chiesa), con rappresentazioni di cariatidi, freg\u00ee, sirene, uccelli e mostri marini. Nelle due nicchie laterali sono custodite due statue in cartapesta rappresentanti il Cuore Immacolato di Maria e san Giuseppe. Nella nicchia centrale c'\u00e8 una statua lignea vestita di nero con fazzoletto bianco e corona d'argento; risale al XVIII secolo. Le due colonne che affiancano la nicchia centrale hanno basamenti e bei capitelli in stile corinzio e recano bassorilievi rappresentanti donne che portano ceste di frutta. Le due finestre istoriate sono state realizzate nel 1967 dalla ditta Camper su commissione del Terz'Ordine Servitano che si occupa dell'altare. Esse rappresentano l'Apparizione dell'Addolorata durante l'assedio dei Sanfedisti e la Vergine tra i santi fondatori dell'Ordine dei Serviti. L'imbotte del grande arco presenta riquadri sagomati rappresentanti scene di Passione su ispirazione popolare risalenti al XVII secolo. Sulla mezzeria dell'arcone si possono vedere due sculture a tutto tondo che rappresentano angeli che sorreggono lo stemma comunale. Al di sopra \u00e8 presente il monogramma mariano (MA).\nDevozione per il Crocifisso.\nNel 1622 la nuova chiesa era ancora in costruzione ma, nel presbiterio e nella prima parte della navata, gi\u00e0 si svolgevano funzioni religiose. Il 13 novembre, mentre erano in corso dei riti sacri, un fulmine si abbatt\u00e9 sulla chiesa provocando la morte di tre sacerdoti (Belardino Corrado, Angelo de Francesco e Donato Antonio Crudele) e di un chierico di nome Donato Torraro.\nIl fulmine si and\u00f2 a scaricare su un crocifisso posizionato sotto l'organo che si trovava nei pressi dell'altare maggiore. La folgore bruci\u00f2 l'asta della croce lasciando intatta la figura del Cristo.\nL'avvenimento fu interpretato come miracoloso e la figura del Crocifisso (senza la croce) divenne oggetto di venerazione da parte della popolazione. Quando i lavori nella chiesa furono ultimati, l'altare che si trova sotto l'arcone vicino al presbiterio venne dedicato al Crocifisso.\nNel 1911, allorquando l'arciprete Romita trasfer\u00ec nella chiesa Matrice il culto dell'addolorata, la figura del Cristo venne sistemata in una nicchia sovrastante l'altare.\nSin dal tempo della caduta del fulmine, i modugnesi celebrarono ogni anno l'evento con una festa in onore del Crocifisso nei primi giorni di novembre. La devozione popolare aument\u00f2 ancor pi\u00f9 quando, nel 1656, un'epidemia di peste termin\u00f2 i suoi effetti i giorni precedenti alla festa: da quell'anno il Crocifisso fu annoverato fra i patroni della citt\u00e0.\nLa festa prevedeva sia celebrazioni religiose sia manifestazioni laiche. Nel 1799, durante l'assalto a Modugno da parte di truppe di Sanfedisti, i modugnesi, in mancanza di artiglieria, adoperarono per difendersi i mortaretti utilizzati durante la festa del Crocifisso.\nLe messe solenni che venivano celebrate annualmente, furono tuttavia introdotte senza l'autorizzazione della Santa Sede. La Congregazione dei Riti provvide, il 7 settembre 1876 a riconoscere ufficialmente quella consuetudine plurisecolare.\nAbbinata alla festa del Crocifisso \u00e8 da tempo immemore legata una Fiera. Originariamente si vendevano solo prodotti agricoli ma con il tempo si \u00e8 sviluppata comprendendo anche utensili agricoli e per i lavori domestici, vestiario e animali domestici e da soma. Ai giorni nostri, nella Fiera del Crocifisso si pu\u00f2 trovare praticamente ogni genere di merce.\nLa Fiera era una delle pi\u00f9 importanti della provincia in quanto, essendo l'ultima fiera dell'anno gli consentiva di acquistare tutti i prodotti e i manufatti utili durante il periodo invernale. Oggi, con lo sviluppo di negozi e supermercati, essa ha perso il suo ruolo originario, ma non manca di attirare ogni anno un gran numero di visitatori e di venditori che arrivano a Modugno da molte regioni italiane.\nParete sinistra.\nSulla parete di sinistra, partendo sempre dall'ingresso principale verso il presbiterio, il primo arco ospita il grande dipinto di sant'Orsola attribuito al pittore fiammingo Gaspar Hovich. Il quadro \u00e8 stato trasferito dalla chiesa delle Monacelle nel 1968.\nNella seconda arcata, che porta in chiave d'estradosso lo stemma della famiglia Flora, c'\u00e8 l'Altare di sant'Antonio. \u00c8 stato realizzato dallo scultore Mussner in legno dorato nel 1940. L'altare custodisce una statua lignea che riproduce le fattezze del santo. Precedentemente vi si trovava un altare in tufo dedicato a san Pietro Martire che conservava il quadro che ora \u00e8 posizionato in controfacciata, presso l'ingresso principale. Questo altare di Patronato della famiglia Flora pass\u00f2 nel 1759 alla famiglia Longo per donazione ricevuta dall'arciprete Nicolantonio Flora.\nNel secondo ordine, superiormente al transetto che sormonta i primi due archi della parete di sinistra, trova sistemazione una tela che raffigura il Cristo risorto e san Tommaso. Il dipinto \u00e8 attribuito al molfettese Giuseppe Porta, allievo di Corrado Giaquinto, e risale al Settecento. Anche questo quadro \u00e8 stato portato qui nel 1968 dalla chiesa delle Monacelle.\nIl terzo grande arco ospita l'Altare del Sacro Cuore, anch'esso risalente ai lavori effettuati dall'arciprete Alvigni (1940). Di esso si occupa il Sodalizio dell\"'Apostolato della Preghiera\" fondato dallo stesso arciprete il 16 dicembre 1938. L'altare in marmo dipinto comprende una statua lignea che rappresenta il Cuore di Ges\u00f9. In origine l'altare era dedicato all'Adorazione dei Magi. Sormonta l'arco lo stemma della famiglia Cal\u00f2.\nNel quarto arco \u00e8 possibile osservare l'Altare dell'Immacolata, realizzato in marmo dipinto nel 1940 grazie alle offerte raccolte dalla \"Pia Unione delle Figlie di Maria\", associazione fondata il 12 maggio 1874 ed avente sede nella chiesa Matrice (in origine la loro sede era la chiesa di Santa Maria di Modugno, ma nel 1892 vennero spostate nella chiesa di san Vito, ed infine nella chiesa maggiore di Modugno). \u00c8 presente una statua lignea che rappresenta la Madonna Immacolata. L'altare era precedentemente dedicato a san Francesco Saverio ed era affidato alla cura della confraternita che portava il nome del santo. In chiave d'estradosso d'arco \u00e8 possibile osservare lo stemma nobiliare della famiglia Capitaneo.\nNell'ordine superiore, al di sopra del terzo e del quarto arco \u00e8 posizionato un dipinto di san Carlo Borromeo. La tela \u00e8 stata dipinta nel 1673 da un allievo di Cunavi (pittore napoletano appartenente alla scuola di Palma il Giovane). Sempre nel secondo ordine, si pu\u00f2 osservare una nicchia, posizionata in corrispondenza di quella nella parete destra. Ivi \u00e8 conservata una finta statua di san Pietro ricavata tagliando e applicando su tavola una tela, probabilmente del pittore bitontino Nicola Gliri.\nA seguire, sulla parete sinistra si apre il Cappellone del Santissimo.\nIl Cappellone del Santissimo Sacramento.\nIl cappellone laterale \u00e8 stato costruito nel 1642, dopo la consacrazione della chiesa. Esso \u00e8 diviso dalla navata da una balaustra in marmo intarsiato e traforato, e da una cancellata in ferro battuto. Sin dal 30 marzo 1764 si occupa della cura del cappellone l\"'Arciconfraternita del Santissimo Sacramento\", creata appositamente con lo scopo di aumentare il decoro del culto dell'Eucaristia.\nIn mezzeria dell'arcone d'ingresso si trova lo stemma comunale con putti, e un occhio dipinto con Ostensorio del Santissimo Sacramento.\nLa struttura quadrangolare del cappellone \u00e8 formata da quattro grandi archi sui quali si regge la grande cupola ottagonale di struttura simile alla cupola che copre il presbiterio, sebbene di dimensioni minori. Le vetrate istoriate del tamburo della cupola sono state realizzate tra il 1967 e il 1969 dalla ditta Camper di Atri. L'interno della cupola \u00e8 stato affrescata nel XVII secolo da Nicola Gliri. Il dipinto mostra la Chiesa trionfante con la Vergine tra una gloria di santi ed Angeli. L'affresco \u00e8 di scuola napoletana come si evince dalla luminosit\u00e0 del fondo. Le tele dei tre lunettoni sono attribuite a Carlo Rosa. Nel lunettone di sinistra \u00e8 rappresentato Lazzaro e il ricco Epulone, in quello centrale \u00e8 raffigurato il Paesaggio del Mar Rosso, nel lunettone destro ci sono due personaggi biblici: La Regina Ester e il re Assuero.\nLa parete destra \u00e8 occupata da una cantoria in legno scolpito e dorato comprendente un piccolo organo risalente al XVIII secolo. Ai lati dello strumento musicale sono presenti due affreschi di angeli attribuiti a Umberto Colonna (1939).\nSulla parete sinistra si trovano una statua lignea raffigurante il Cristo morto e una tela raffigurante l'Ultima cena, opera eseguita nel 1905 dal pittore barese Giuseppe Montone.\nL'altare del cappellone, in marmo bianco con varie decorazioni, \u00e8 stato consacrato nel 1672 alla presenza dell'arcivescovo Giovanni Granafei, come ricordato dalla lapide presente sul muro laterale. L'altare comprende un ciborio d'argento sbalzato con scene dell'Ultima Cena e un tronetto di marmo che viene utilizzato per l'esposizione del Santissimo Sacramento. Sulla parete, ai lati dell'altare, sono presenti due statue di legno. Esse rappresentano i santi Basileo e Castore e sono di scuola napoletana secentesca.\nAlle spalle dell'altare, fa mostra di s\u00e9 un grande reliquiario seicentesco in stile barocco, in legno dorato. Ha una forma di croce latina ed \u00e8 costituito da 28 caselle numerate. Il reliquiario custodisce 57 reliquie di santi Martiri indicati con i loro nomi, ed altri di santi non precisati. Fra queste, le pi\u00f9 importanti sono i teschi di san Vito, di san Cipriano, di san Basileo e di san Castore, e due falangi di un dito (forse il mignolo) di san Corrado racchiuse in una custodia di bronzo con l'incisione delle lettere \"S.C.\" e posizionata nella casella numero 4.\nIl reliquiario e il suo prezioso contenuto sono presenti nel cappellone sin dalla sua consacrazione. Molte delle reliquie furono donate, nel Seicento, dal notaio Amendola e dal Protonotario Apostolico Bartolomeo Leone, il quale nel 1639 ricopr\u00ec il posto di arciprete sostituto.\nIl 29 marzo 1939, previa autorizzazione della Curia Arcivescovile, l'arciprete Alvigni oper\u00f2 la ricognizione canonica delle reliquie. Le caselle erano sigillate con il timbro in ceralacca rossa con lo stemma di Gennaro Adelelmo Pignatelli, arcivescovo di Bari dal 1770 al 1777. In quell'occasione fu prelevata la reliquia dello stinco di san Vito che fu donata alla chiesa di santa Scolastica al Porto di Bari, dove il culto del santo \u00e8 molto sentito. Il 23 maggio dello stesso anno il reliquiario venne richiuso alla presenza del cancelliere della curia Monsignor Giovanni Anaclerio: gli infranti sigilli settecenteschi furono affiancati dai timbri dell'allora arcivescovo Marcello Mimmi e da quelli della Curia Arcivescovile. Negli archivi parrocchiali si conserva un verbale di questa ricognizione; una copia dello stesso \u00e8 conservata in un tubetto di zinco nella casella 11 dello stesso reliquiario; una terza copia \u00e8 custodita nella Curia di Bari.\nOrgani a canne.\nOrgano maggiore.\nDietro l'altare maggiore, a ridosso della parete fondale dell'abside, si trova l'organo a canne, costruito nel 1959 dalla ditta organaria Fratelli Ruffatti.\nLo strumento \u00e8 situato al posto dell'antico coro ligneo, in cattivo stato di conservazione, che comprendeva anche l'antico organo risalente al 1615. Nel 1940 venne smontato dalla sua posizione alle spalle dell'altare e riposizionato dove era in origine, al fianco dell'altare. Successivamente per\u00f2 venne smontato a causa del pessimo stato in cui versava, e sostituito definitivamente dall'attuale organo. Quest'ultimo, \u00e8 a trasmissione elettrica e dispone di 22 registri; la sua consolle ha due tastiere di 61 note ciascuna ed una pedaliera concavo-radiale di 32.\nOrgano del Cappellone del Santissimo Sacramento.\nAll'interno del Cappellone del Santissimo Sacramento, sull'elaborata cantoria lignea dipinta posta sulla parete di destra, si trova un antico organo a canne, costruito tra il XVIII e il XIX secolo. Lo strumento, a trasmissione integralmente meccanica, ha una tastiera di 45 note con prima ottava scavezza, e 5 registri.\nIl campanile.\nStoria del campanile.\nL'utilizzo dei campanili si \u00e8 sviluppato nel Medioevo, con forme diverse, secondo gli stili architettonici pi\u00f9 disparati. Nello stile romanico le torri campanarie avevano base rotonda. Nello stile lombardo, invece, si iniziarono a sviluppare campanili aventi base quadrata. Furono i monaci benedettini ad importare in Puglia lo stile architettonico che prevedeva torri quadrate, in quanto meglio si adattava alle caratteristiche della pietra calcarea. Col tempo, l'architettura pugliese si distinse nettamente dalle altre, assumendo peculiarit\u00e0 proprie. Il campanile romanico pugliese ha una struttura molto massiccia, alleggerita ed impreziosita da eleganti decorazioni, ricche modanature, archetti e finestre con slanciate colonnine dai capitelli intarsiati.\nIn ogni epoca, ciascuna cittadina pugliese ha sempre ambito ad avere un proprio campanile che caratterizzasse la propria patria in maniera inconfondibile: sia per la forma della torre, sia per il suono delle campane.\nLa comunit\u00e0 modugnese si \u00e8 sempre identificata nel proprio campanile, che pu\u00f2 essere ritenuto fra i monumenti di maggior pregio storico-artistico della citt\u00e0. Il panorama di Modugno \u00e8 reso inconfondibile proprio dalla presenza della torre campanaria della chiesa Matrice.\nIn passato le campane scandivano sia la vita religiosa, ma anche le pratiche quotidiane come il lavoro nei campi o la consumazione dei pasti.\nLa chiesa Matrice di Modugno, anche prima dei lavori di ampliamento del XVII secolo, possedeva un campanile, ma non si conosce molto della sua struttura. Nel 1604 esso fu abbattuto per la costruzione dell'attuale: i lavori per l'edificazione della nuova torre campanaria iniziarono contestualmente ai lavori nella chiesa. Infatti, fino all'altezza della terrazza della chiesa la struttura del campanile \u00e8 un corpo unico con quella della chiesa. Bartolomeo Amendola si occup\u00f2 della progettazione sia della chiesa che del campanile.\nNel 1612 i lavori per l'innalzamento della torre campanaria della maggior chiesa di Modugno giunsero al terzo piano (nell'arco della trifora \u00e8 incisa quella data). La data 1614 incisa sotto il cornicione del loggiato testimonia che in quell'anno la costruzione era progredita fino a quel punto. I lavori dovevano essere terminati per il 1615 in quanto una campana porta quella data.\nArchitettura del campanile.\nIl campanile della chiesa Maria Santissima Annunziata di Modugno \u00e8 un esempio tardivo (seicentesco) dello stile romanico pugliese che si afferm\u00f2 nella regione nel XII secolo. A quest'epoca, infatti, risalgono i campanili della Cattedrale di Bari e della maggior chiesa di Palo del Colle, i quali hanno fatto da modello per quello modugnese.\nIl campanile \u00e8 alto, secondo Trentadue, 67 metri; invece, secondo le misurazioni di Vinaccia, sarebbe alto 53 metri; la recente guida turistico-culturale della Pro Loco di Modugno afferma che il campanile \u00e8 \u00abalto pi\u00f9 di sessanta metri\u00bb.\nLa torre ha base quadrangolare di 4 metri di lato ed \u00e8 divisa in diversi piani in cui si aprono finestroni con ripartizioni crescenti, dal basso verso l'alto, in bifore, trifore e quadrifore. Le colonnine che ripartiscono le finestre hanno capitelli corinzi e sono uniti superiormente da piccoli archi lunati.\nSormonta questa parte della costruzione un ulteriore piano rastremato: un torrino con bifore, culminante con una piramide a base quadrangolare. Questa loggia \u00e8 divisa dalla parte sottostante da un cornicione con modanature molto robuste ed aggettate; la linea dell'architrave del cornicione \u00e8 segnata da una modanatura a toro. Sotto il fregio della loggia \u00e8 possibile scorgere un'incisione che occupa i quattro lati della torre: \u00abChristus Rex renit in pace\u00bb (a E); \u00abEt Deus homo cactus est\u00bb (a N); \u00abHonorem Deo liberationem\u00bb (a O); \u00abpatrie - A.D. 1914\u00bb (a S) (\"\u00abCristo Re venne in pace e Dio si \u00e8 fatto uomo onore a Dio e libert\u00e0 alla patria - Anno del Signore 1914\u00bb\"). Le stesse parole si possono leggere sui campanili di Palo del Colle e della Basilica di san Marco a Venezia.\nIl campanile e i fulmini.\nIn diverse occasioni, il campanile ha dovuto subire delle riparazioni a causa di danni riportati in seguito alla caduta di fulmini. Il primo fulmine cadde sul campanile e sulla chiesa quando i lavori di costruzione della chiesa non erano ancora terminati, il 13 novembre 1622: persero la vita quattro persone. In quell'occasione si verific\u00f2 l'episodio ritenuto miracoloso del Crocifisso.\nNel 1726 un secondo fulmine si abbatt\u00e9 sulla torre campanaria. Nell'Archivio Parrocchiale \u00e8 possibile leggere la seguente nota a commento dell'accaduto: \u00abIl 12 maggio 1726 casc\u00f2 un fulmine e fracass\u00f2 l'organo della Chiesa Maggiore e scem\u00f2 la cima del campanile senza far danno a uomini e donne che erano in detta chiesa\u00bb.\nA circa vent'anni di distanza un altro fulmine colp\u00ec la chiesa. A ricordo di tale avvenimento era posizionata una placca d'ottone con la scritta \"25 agosto Anno del Signore 1747\". Tale placca, collocata presso l'Altare dell'Addolorata, fu rimossa durante i restauri del pavimento eseguiti nel 1936 e mai pi\u00f9 ricollocata.\nL'ultimo fulmine colp\u00ec il campanile la notte del 3 gennaio 1935. Esso caus\u00f2 notevoli danni e alcune parti della torre campanaria crollarono colpendo le case vicine; alcuni frammenti furono scagliati a notevole distanza, e un grosso masso croll\u00f2 sulla volta dell'abside sfondandolo e provocando danni all'interno della chiesa. Crollarono molti solai in legno interni al campanile, vennero abbattute alcune campane e una di esse, che suonava la nota \"mi\" e risalente al 1615, venne ridotta in frantumi. Si provvide a ingabbiare la torre e si proib\u00ec di suonare la campana pi\u00f9 grande per evitare ulteriori crolli.\nTuttavia, per la riparazione dei danni si dovette attendere fino al 1939. In quella data, la ditta Bevilacqua di Minervino Murge venne incaricata dal Comune di eseguire i lavori necessari. Il Comune, per far fronte alla spesa di 65.000 lire, dovette chiedere un prestito alla Cassa Nazionale Affitti e Prestiti.\nLa campana danneggiata dal fulmine venne rifusa e alla preesistente iscrizione \u00abA.D. 1615 - Misericordias Domini in aeternum cantabo\u00bb (\"trad.\": \"\u00abCanter\u00f2 in eterno le misericordie del Signore - Anno 1615\u00bb\") si aggiunse la nuova \u00abA.D. 1939 - Ignis ars denuo confecit quam de coelo ignis ictus in fragmenta proiecit die III Januari 1935\u00bb (\"\u00abAnno 1939 - L'arte ignea confezion\u00f2 di nuovo quella (campana) che una forza ignea dal cielo ridusse in frammenti il 3 gennaio 1935\u00bb\"). Durante i lavori di ristrutturazione fu installato un impianto parafulmine.\nLe Campane.\nSino agli anni quaranta il campanile era dotato di un concerto di cinque campane che riproducevano le seguenti note: Fa - Mi - Re - Do - Si.\nLa prima di queste campane, che suonava il \"Fa\", risaliva al 1605, data in cui iniziarono i lavori di costruzione del campanile e della chiesa. Da questo dato \u00e8 possibile presumere che la campana di 95 chilogrammi sia stata realizzata dalla fusione delle campane presenti nell'antica torre campanaria. La campana aveva questa incisione: \u00abA fulgore et tempestate libera nos Domine\u00bb (\"\u00abDalla folgore e dalla tempesta liberaci o Signore\u00bb\").\nLa campana del \"Mi\", del peso di 110\u00a0kg, era la seconda pi\u00f9 antica, risalendo al 1615 quando il campanile venne completato.\nIn ordine cronologico, la terza campana \u00e8 quella che suona il \"Si\", risalente all'anno 1637. Essa \u00e8 la campana maggiore della chiesa pesando 10 quintali, con diametro di 110 centimetri e altezza di 110 centimetri. Sulla campana ci sono quattro fregi decorativi: lo stemma comunale del cardo selvatico; l'immagine della Madonna delle Grazie; la figura di san Rocco; uno stemma padronale di una famiglia che forse ha contribuito alle spese per la sua fusione.\nPresenta una incisione in latino che invita il popolo ad onorare Dio e a difendere la patria, Seguono i nomi dell'artigiano che l'ha realizzata (Donato Franca Detossocia), dell'allora re (Filippo III) e del sindaco (Tommaso Zazzorin).\nIl \"Re\" \u00e8 suonato da una campana del 1751. Essa ha una stazza di 160\u00a0kg e un diametro di 62\u00a0cm. Presenta, come decorazioni, un'immagine poco decifrabile e una lucertola. Si pu\u00f2 leggere la scritta: \u00abS. Maria ora pro nobis - A.D. MDCCLI\u00bb (\"\u00abSanta Maria prega per noi - Anno Domini 1751\u00bb\"). \u00c8 collocata nel piano pi\u00f9 alto della torre campanaria.\nIl campanile ospitava anche una campana che riproduceva il \"Do\". Creata nel 1828 aveva una scritta dedicata all'Annunziata.\nDurante la Seconda guerra mondiale, tre delle cinque campane furono requisite per esigenze belliche. Esse vennero rimosse il 27 febbraio 1943. Rimasero solo la campana \"si\" e la campana \"re\"; le altre furono portate nella Fonderia Giustozzi e ridotte in frantumi, ma non furono fuse prima della fine della guerra. Nel luglio 1946 gli amministratori del comune chiesero di trasformare i rottami delle campane in un'unica nuova. Questa, del peso di 175\u00a0kg, venne collocata nel campanile il 20 dicembre dello stesso anno, ma il suo suono \u00e8 la nota \"Re\" e risulta superflua in quanto una delle due campane precedenti suona proprio la stessa nota.\nOrganizzazione del clero e della parrocchia.\nNell'epoca in cui la chiesa modugnese dedicata all'Annunziata era sede vescovile, doveva probabilmente sussistere un Capitolo Cattedrale. Il Capitolo \u00e8 l'insieme dei sacerdoti che coadiuvano il vescovo nell'esercizio delle sue funzioni e che svolgono il servizio liturgico corale. I capitoli non sono comunit\u00e0 monastiche e perci\u00f2 non hanno le caratteristiche della convivenza comune (la quale talvolta \u00e8 possibile), dell'indivisibilit\u00e0 dei beni dello stesso (i quali sono ripartiti in quote o prebende). Tuttavia, non sono note molte informazioni riguardanti l'antico Capitolo Cattedrale modugnese.\nCapitolo Ricettizio.\nCol passare del tempo, il Capitolo di Modugno perse importanza diventando un semplice Capitolo Ricettizio. Esso \u00e8 un raggruppamento di sacerdoti, senza il titolo di canonici, che espletavano il culto. Fra i documenti redatti da questo Capitolo, si conserva la corrispondenza con la duchessa Isabella d'Aragona (risalente all'inizio del XVI secolo). Lo statuto del Capitolo, che sostituiva il precedente, andato distrutto durante l'epidemia di peste del 1503, \u00e8 datato 8 ottobre 1517. In tale statuto si fa espressamente divieto di nominare arciprete un \"forestiero\" (chi non era nato a Modugno) per evitare il ripetersi di malgoverni come quelli di Gian Antonio De Ruggiero, che da poco era stato trasferito ad Ostuni. Lo statuto venne approvato, il 25 gennaio 1527, dalla regina Bona Sforza e dal suo consorte Sigismondo I di Polonia. \nNel XVII secolo fu costruita la nuova chiesa e l'allora arcivescovo Granafei decise di mostrare la sua soddisfazione per il lavoro svolto, concedendo ai sacerdoti di Modugno il titolo onorifico di canonico, anche se il capitolo rimaneva Ricettizio. Il collegio canonicale era di 33 membri.\nFonti importanti per risalire alla situazione del clero modugnese nel passato, sono i resoconti delle visite pastorali degli arcivescovi, conservati negli archivi parrocchiali. Nel 1702 l'arcivescovo Muzio Gaeta constata che la chiesa ricettizia di Modugno \u00e8 servita da un arciprete, due primiceri e ottantaquattro sacerdoti. Nel 1754 l'arcivescovo Luigi D'Alessandro conta un totale di sessanta presbiteri.\nNel 1830, il re Ferdinando II decise di porre ordine nella complessa situazione dei capitoli del suo regno. Per quanto riguarda Modugno, i sacerdoti partecipanti furono elevati da 33 a 40 (di cui 12 maggiori e 28 minori) escluso il parroco. La rendita del Capitolo era di 6260 ducati.\nCollegiata insigne.\nVerso la met\u00e0 del XIX secolo, l'arciprete Nicola Affatati, in accordo con l'arcivescovo Michele Basilio, si impegn\u00f2 per far ottenere alla chiesa, dalla Santa Sede e dal Governo, il titolo di collegiata riservato a quelle chiese di una certa importanza che svolgono un servizio liturgico corale (come quello del capitolo cattedrale), ma non sostengono l'azione pastorale di un vescovo.\nLe argomentazioni portate per l'ottenimento di tale titolo furono: l'antica tradizione che vedeva Modugno fra le sedi vescovili, la grandezza della chiesa, la preminenza morale del Capitolo, la grandiosit\u00e0 degli indumenti e degli ornamenti, la buona dotazione di reddito e la vasta popolazione.\nA pochi anni dalla petizione inviata dalla chiesa, Papa Pio IX emanava una bolla, datata 6 marzo 1854, con la quale si concedeva il titolo di collegiata insigne. La bolla fu seguita dal decreto reale di Ferdinando II dell'8 aprile che confermava il titolo. Il Capitolo collegiale doveva essere formato da 41 canonici. La collegiata aveva una dotazione di 8000 ducati. A ricordo dell'evento che innalz\u00f2 la maggior chiesa di Modugno ad una dignit\u00e0 pi\u00f9 elevata, venne apposta una lapide nei pressi della sacrestia.\nNel 1866 la monarchia dei Savoia, subentrata a quella dei Borboni da cinque anni, estese la legge eversiva contro tutti gli ordini religiosi gi\u00e0 in vigore nel Regno di Sardegna. In questa maniera gli ordini religiosi vennero soppressi e i loro beni passarono al demanio. Per effetto di questa legge furono soppressi, a Modugno, il monastero delle olivetane, il monastero delle clarisse e il convento dei cappuccini. Questo provvedimento rientrava nella linea anticlericale da lungo tempo adottata da Casa Savoia anche prima dell'unit\u00e0 d'Italia.\nSempre nella stessa ottica, il 15 agosto 1867 fu emanata una legge che sopprimeva gli enti ecclesiastici del Clero Secolare, vietandone anche il loro futuro ricostituirsi; anche in questo caso i beni degli enti soppressi furono devoluti al Demanio. Vennero conservati solo i vescovadi, le parrocchie e i capitoli cattedrali (limitati a soli 12 canonici).\nPer questa ragione, la neonata Collegiata Insigne modugnese perse tutti i beni che possedeva. Nello stesso periodo, inoltre, si verific\u00f2 una progressiva diminuzione del Clero cosicch\u00e9 si ridusse drasticamente il numero dei partecipanti al Capitolo.\nNel 1929, con la firma dei Patti Lateranensi. Le associazioni religiose riacquisirono la capacit\u00e0 giuridica, e quindi la possibilit\u00e0 di possedere beni. Tuttavia, non essendo prevista nel concordato la restituzione dei beni precedentemente tolti alle stesse Associazioni, la Collegiata Insigne di Modugno rimane un titolo al quale non corrisponde alcun beneficio patrimoniale. Se a questo si aggiunge la diminuzione del clero e le nuove esigenze pastorali della Chiesa che inducono i sacerdoti a spostarsi dai propri paesi d'origine, \u00e8 possibile notare come i membri del Capitolo di Modugno si siano ridotti a poche unit\u00e0.\nArchivio capitolare parrocchiale.\nL'archivio parrocchiale della chiesa matrice conserva una grande quantit\u00e0 di documenti, appartenenti anche ad altre istituzioni religiose che in passato hanno operato sul territorio modugnese.\nNei primi anni duemila, sono stati svolti dei lavori di schedatura e riordinamento dei documenti contenuti nell'archivio parrocchiale.\nNel corso del tempo, sono state effettuate diverse ricognizioni dei documenti in possesso della maggiore parrocchia di Modugno e sono stati redatti diversi inventari, dai quali si possono trarre informazioni utili. Dagli inventari cinquecenteschi si deduce che i documenti erano conservati in casse nella sacrestia. Gli inventari del Settecento indicano in maniera pi\u00f9 specifica la collocazione dei documenti. Altre ricognizioni dei documenti parrocchiali sono state eseguite nel 1874 e nel 1910. Al momento della recente opera di riordino, l'archivio si presentava diviso in faldoni, talvolta numerati con numeri romani, il contenuto dei quali, per\u00f2, non sempre corrispondeva con le annotazioni.\nFra i documenti conservati, assume notevole rilievo la corrispondenza della regina Bona Sforza con il Capitolo, il clero ed i suoi ufficiali di Modugno. Due lettere autografe, datate 1545 e 1556, riguardano problemi di amministrazione della giustizia e della vita cittadina. Sono conservate anche epistole di uomini di fiducia della regina.\nOltre 90 sono le pergamene custodite nell'archivio. Esse hanno date che vanno dal 1411 al Settecento e riguardano essenzialmente contratti ed atti notarili.\nDi notevole importanza per la storia della chiesa e ricchi di informazioni sugli argomenti pi\u00f9 disparati sono i documenti redatti, in occasioni delle visite pastorali, dal 1513 al 1963.\nMolto minuzioso nella descrizione di ogni aspetto della vita spirituale, non solo di questa chiesa, ma di tutta Modugno, \u00e8 la \"Risposta delli Primiceri e dei provveditori e clero della maggior chiesa della citt\u00e0 di Modugno alle notizie generali ordinate per informazione del monsignor arcivescovo circa lo stato ecclesiastico e circa le anime della citt\u00e0 suddetta\", probabilmente presentata all'arcivescovo di Bari, Pignatelli, in occasione della sua visita pastorale del 1774.\nAltri documenti di importante valore storico e storiografico sono gli atti rogati da ben otto notai che hanno lavorato a Modugno tra il Cinquecento e il Settecento."}
{"id": "871784", "revid": "767487", "url": "https://it.wikipedia.org/wiki?curid=871784", "title": "Scrivimi una canzone", "text": "Scrivimi una canzone (\"Music and Lyrics\") \u00e8 un film commedia romantica del 2007 diretta da Marc Lawrence, il cui cast comprende Drew Barrymore nel ruolo di Sophie Fisher e Hugh Grant come Alex Fletcher. Ha ottenuto un buon successo, sia di pubblico che di critica.\nTrama.\nAlex Fletcher \u00e8 una ex popstar, il cui periodo di gloria \u00e8 ormai finito da tempo. Fu lui a fondare una band di grande successo negli anni ottanta, chiamata \"PoP!\". Quando Cora Corman, giovanissima popstar in vetta alle classifiche musicali, lo invita a registrare un duetto con lei, Alex vede immediatamente la possibilit\u00e0 di reinventarsi una carriera, stanco di esibirsi a sagre campagnole o rimpatriate studentesche \"classe 80\" che gli portano, oltre all'eccessivo calore di mogli e fidanzate pendenti dalle sue coreografie anni ottanta, anche il rischio di lussazioni all'anca.\nTuttavia, ha solo pochi giorni di tempo per scrivere una canzone, oltretutto in piena competizione con altri artisti. Sfortunatamente, Alex non ha pi\u00f9 scritto nulla da anni, e sa bene di aver bisogno di aiuto per la composizione del testo. Alex scopre presto che Sophie Fisher, una ragazza che annaffia le piante del suo appartamento, pu\u00f2 fare al caso suo.\nSophie, uscita da una brutta relazione, \u00e8 inizialmente riluttante ad aiutarlo per mancanza di autostima nelle proprie capacit\u00e0. Infatti un professore con cui ha avuto una relazione ha scritto un libro di successo, ispirato proprio a lei, che parla apertamente della sua mancanza di originalit\u00e0 nello scrivere e della sua incapacit\u00e0 di gestire una situazione sentimentale. Successivamente, accetta di aiutarlo e, non appena i due iniziano a collaborare per la composizione della canzone, cominciano a innamorarsi. Provano la loro canzone cantandola al portiere di Alex, Khan; il nome scelto per la canzone \u00e8 \"Way Back into Love\".\nFinalmente sono in grado di completare la canzone e inviarla a Cora, la quale modifica la canzone con ritmi etnici e coreografia stile amplesso musicale, cambiamenti questi decisamente non graditi. Sophie insiste parecchio con Cora sui suoi dubbi riguardo a queste personalizzazioni, ma Alex la ferma insistendo sulla \"commercialit\u00e0\" del tutto. Questo e altri problemi fermano momentaneamente la loro relazione.\nSophie assiste al grande concerto di Cora, dove Alex canta una nuova canzone, dedicata a Sophie per riavvicinarla e basata su un testo creato da frasi che hanno contornato la relazione che i due hanno avuto. Alex e Cora eseguono quindi la versione originale di \"Way Back into Love\", priva dei cambiamenti che avrebbe voluto Cora. Durante i titoli di coda, viene proiettato il video musicale della hit \"Pop Goes My Heart\" della band \"PoP!\" con alcune informazioni in sovrimpressione. In particolare, viene indicato che Alex e Sophie hanno scritto altre cinque canzoni entrate nella top 40 dopo quella scritta per Cora, e che al momento stanno lavorando alla composizione delle canzoni incluse nel prossimo album di Alex.\nProduzione.\nMusica.\nAdam Schlesinger ha composto gran parte delle canzoni del film. Martin Fry, cantante della band ABC, ha lavorato come assistente vocale di Hugh Grant durante la produzione."}
{"id": "871787", "revid": "767487", "url": "https://it.wikipedia.org/wiki?curid=871787", "title": "Scuola di ladri - Parte seconda", "text": "Scuola di ladri - Parte seconda \u00e8 un film del 1987 diretto da Neri Parenti, seguito di \"Scuola di ladri\".\nNel film non \u00e8 presente Lino Banfi (l'attore pugliese era impegnato sul set di \"Bellifreschi\" con Christian De Sica e non vi pot\u00e9 partecipare), mentre entra nel cast Susanna Siraghi, interpretata da Florence Gu\u00e9rin, falsa figlia di Amalio.\nTrama.\nUsciti rispettivamente dal manicomio criminale e dal carcere, i cugini Egisto e Dalmazio riprendono a cimentarsi in vari furtarelli, senza troppo successo, finch\u00e9 non si ritrovano per puro caso in una villa nel tentativo di svaligiarla, ma senza riuscirci. Il giorno dopo entrambi ricevono un telegramma da Amalio, emigrato in Argentina, che li informa del suo imminente arrivo a Roma per compiere un furto insieme.\nAll'aeroporto i due prima incontrano il losco \"Zio\" Aliprando, divenuto cieco e malridotto che chiede perdono per aver rubato la loro parte dei profitti, dato che l'aveva fatto per pagare l'operazione agli occhi che l'aveva reso cieco, e poi Susanna, la figlia di Amalio, la quale comunica ai due l'arresto del padre al momento dell'imbarco sull'aereo e di volere la parte di bottino del loro ultimo colpo spettante al padre.\nEgisto e Dalmazio, completamente senza soldi, si fanno convincere ad entrare in societ\u00e0 con Susanna progettando un furto ad un furgone portavalori: l'impresa per\u00f2 si riveler\u00e0 l'ennesimo fallimento e i tre decidono di riaffidarsi alla guida di Aliprando Siraghi.\nDi nuovo sotto la guida del losco zio e alle sue regole (il 50% a lui e il 50% diviso tra gli altri tre) Egisto, Dalmazio e Susanna porteranno a termine una rapina da 300 milioni di lire su un treno portavalori come finanziamento per il furto di alcuni gioielli su una nave per il valore di 30 miliardi di lire. Con un falso telegramma, che annuncia la morte di Amalio, Aliprando intende far partire Susanna per l'Argentina convincendo Egisto e Dalmazio che \u00e8 meglio dividersi 15 miliardi in due anzich\u00e9 in tre.\nArrivati a Genova ed imbarcatisi clandestinamente sulla nave, i due cugini (seppur con qualche imprevisto) riescono ad impossessarsi dei gioielli, ma sulla nave c'\u00e8 Susanna, mai partita per l'Argentina, che, smentendo la sua parentela con Amalio e spacciandosi per un'agente di una compagnia assicurativa obbliga Egisto e Dalmazio ad aiutarla ad incastrare lo Zio Aliprando, salvo poi abbandonarli in mezzo al mare. Susanna infatti \u00e8 in combutta con Aliprando (tra l'altro falsamente cieco) che anche questa volta pensa di essere riuscito ad ingannare i \"nipotini\", ma alla fine ambedue subiranno inconsapevolmente la loro vendetta quando Egisto e Dalmazio riescono a rubare i gioielli dalla piscina dove Aliprando e Susanna li avevano gettati, nascondendosi dentro una sagoma di un finto squalo che avrebbe dovuto sorvegliare i preziosi.\nProduzione.\nIl film \u00e8 stato girato principalmente a Roma; altre citt\u00e0 per la realizzazione della pellicola furono: Frascati (a Villa Parisi, la villa dello zio), Capranica (lungo il tratto ferroviario Civitavecchia-Orte oggi in disuso), Genova (per le scene portuali).\nLe scene ambientate sulla nave sono state girate a bordo della Eugenio Costa, allora di propriet\u00e0 della Costa Crociere. La nave, costruita nel 1966, era inizialmente un transatlantico, poi riconvertito per l'uso crocieristico nella seconda met\u00e0 degli anni Ottanta: rimase per anni l'ammiraglia della flotta della compagnia italiana e fu demolita nel 2005. Il film fu girato proprio durante il periodo di ristrutturazione del 1987.\nAlcune battute girate sulla nave sono riprese tali e quali dal film \"Fantozzi contro tutti\" del 1980.\nNel cast del film avrebbe dovuto essere chiaramente presente anche Lino Banfi che, nel capitolo precedente, aveva interpretato il ruolo di Amalio, cugino di Egisto e Dalmazio. Ma sfortunatamente, questi aveva gi\u00e0 firmato il contratto per girare \"Bellifreschi\" assieme a Christian De Sica, e pertanto venne costretto a rifiutare la parte.\nColonna sonora.\nNella colonna sonora del film sono presenti tre brani:"}
{"id": "871798", "revid": "767487", "url": "https://it.wikipedia.org/wiki?curid=871798", "title": "Achim Kirschning", "text": "\u00c8 stato il primo bassista della band Scorpions. Achim entr\u00f2 nel gruppo nel 1965 e ne usc\u00ec nel 1970 senza aver pubblicato con essa alcun disco. Nella band suonava anche le tastiere, ma dopo che se ne and\u00f2 la band non ingaggi\u00f2 pi\u00f9 nessun altro artista che usasse quello strumento."}
{"id": "871805", "revid": "767487", "url": "https://it.wikipedia.org/wiki?curid=871805", "title": "Ho vinto la lotteria di capodanno", "text": "Ho vinto la lotteria di Capodanno \u00e8 un film del 1989 diretto da Neri Parenti.\nTrama.\nPaolo Ciottoli, cronista di un quotidiano romano, decide di suicidarsi per porre fine a una vita priva di soddisfazioni: umiliato dal direttore, beffato dai colleghi, gravato di debiti e minacciato da un boss della malavita suo creditore. Non ci riesce fino a quando, mentre trangugia un mix letale di detersivi, si accorge di essere il possessore del biglietto vincente della lotteria di capodanno valevole cinque miliardi di lire. Dopo una lavanda gastrica, esce dall'ospedale, torna a casa e nasconde il biglietto vincente in una macchina per scrivere. Quando il suo direttore lo incarica di scoprire chi ha vinto la lotteria di capodanno si autoproclama tale ed esplode, devasta lo studio, partecipa agli applausi del personale e promette al boss di saldare il debito.\nQuando torna a casa, il biglietto \u00e8 sparito: la sua macchina da scrivere gli \u00e8 stata pignorata insieme a tutti i mobili dagli ufficiali giudiziari. All'asta Ciottoli la recupera, volendola pagare quattro milioni, ma il biglietto non c'\u00e8: di macchine da scrivere ne sono state poste all'asta altre cinque identiche alla sua, sicch\u00e9 non gli resta che mettersi a caccia sulle piste dei singoli acquirenti, venendo d'ora in avanti perseguitato dagli scagnozzi del boss. Ciottoli cerca invano il biglietto nelle rimanenti macchine da scrivere acquistate, rispettivamente, dal direttore di un istituto per non vedenti, da un antiquario fanatico di cristallerie, da un pensionato di origine sarda, da un terrorista che al suo interno colloca una bomba atta a provocare un attentato all'ambasciata dell'Arabia, e dall'architetto Dante Mazzoleni, scenografo di uno spettacolo sulla Francia della \"belle \u00e9poque\" nel quale \u00e8 presente Arcangela, la fidanzata del boss.\nFallito ogni tentativo di ritrovare il biglietto, Ciottoli prova nuovamente a suicidarsi, ma proprio mentre sta per darsi fuoco scopre che il tagliando vincente \u00e8 stato reperito nella Fondazione dell'istituto per non vedenti, trasferitasi in una nuova sede, acquistata proprio grazie al biglietto. Ed \u00e8 l\u00ec che Ciottoli, nascosto dietro una colonna, pu\u00f2 ammirare la statua che si inaugura in suo onore.\nProduzione.\nFra i luoghi delle riprese:\nDoppiaggio.\nSonorizzazione e doppiaggio a cura della \"Doppiaggio Margutta\", eseguito da \"DEA 5\", fonico mixage Danilo Moroni."}
{"id": "871807", "revid": "289247", "url": "https://it.wikipedia.org/wiki?curid=871807", "title": "Chiesa di Trinit\u00e0 dei Monti", "text": ""}
{"id": "871808", "revid": "767487", "url": "https://it.wikipedia.org/wiki?curid=871808", "title": "Wolfgang Dziony", "text": "Biografia.\n\u00c8 noto per essere stato il primo batterista del gruppo Scorpions, in cui milit\u00f2 dalla fondazione fino al 1973, partecipando alle registrazioni dell'album \"Lonesome Crow\". Abbandon\u00f2 il gruppo per motivi familiari, venendo sostituito da J\u00fcrgen Rosenthal."}
{"id": "871811", "revid": "125459083", "url": "https://it.wikipedia.org/wiki?curid=871811", "title": "Il pianeta dei dinosauri", "text": "Il Pianeta dei Dinosauri \u00e8 stata una serie documentaristica televisiva, ideata da Piero ed Alberto Angela e condotta da Piero nel 1993, dedicata alla vita dei dinosauri studiati mediante delle ricostruzioni, grazie anche alla coproduzione con Agip ed alla consulenza del professor Dale Russell.\nTecnica espositiva.\nLa serie, suddivisa in quattro puntate, si proponeva di informare lo spettatore sulla vita dei grandi rettili del passato. Piero Angela utilizzava, in questo caso, un modello gi\u00e0 impiegato nella precedente serie sul corpo umano (\"La macchina meravigliosa\"): attraverso \"collegamenti in diretta dal passato\" con un immaginario inviato (in realt\u00e0 Angela stesso), il documentarista dava l'impressione di trovarsi a tu per tu con i dinosauri. Un secondo inviato, Alberto Angela, veniva consultato per le spiegazioni di carattere pi\u00f9 naturalistico, tramite collegamenti dai luoghi di rinvenimento dei fossili.\nAlla fine di ciascuna prima parte espositiva (ognuna gi\u00e0 registrata in precedenza) seguiva una seconda interlocutoria in diretta, presso lo studio 2 della \"Dear\", in cui alcuni esperti rispondevano alle domande di un centinaio di studenti selezionati ed anche a domande fatte per telefono dal pubblico. Ad alcune domande, previste per copione, venivano date risposte pi\u00f9 elaborate con anche filmati, modellini e ricostruzioni.\nFra i docenti di varie discipline intervenuti nelle quattro puntate si possono ricordare: \nRicostruzioni.\nGli animali che compaiono in queste ricostruzioni furono realizzati internamente con uno scheletro metallico per i vari movimenti del corpo (incluse la camminata e la corsa), con strutture portanti in vetroresina, muscolature in gommapiuma e delle pelli in lattice, di varie densit\u00e0 ed elasticit\u00e0 (oltre ad un \"sistema circolatorio\" oleodinamico ed un \"sistema nervoso\" fatto di cavi elettrici); veri robot, costruiti alla Scenotecnica di Guidonia, che nella serie si animano per farli rivivere nei loro ambienti, grazie anche a varie animazioni al computer.\nMoltissime, inoltre, le riprese di ambienti (contemporanei) analoghi e siti, realizzate da Alberto Angela durante le ricerche sul campo e spedizioni (in particolare in occasione di vari ritrovamenti fossili in Mongolia con il Centro Studi Ricerche Ligabue di Venezia), varie variet\u00e0 di dinosauri paragonati ad animali moderni, longevit\u00e0, velocit\u00e0, alimentazioni, impronte, vita di gruppo, estinzione, ecc.\nI quattro documentari.\nI quattro argomenti affrontati rispettivamente nelle varie puntate furono:"}
{"id": "871817", "revid": "834", "url": "https://it.wikipedia.org/wiki?curid=871817", "title": "Nco", "text": ""}
{"id": "871823", "revid": "767487", "url": "https://it.wikipedia.org/wiki?curid=871823", "title": "Casa mia, casa mia...", "text": "Casa mia, casa mia... \u00e8 un film del 1988 diretto da Neri Parenti interpretato da Renato Pozzetto e Paola Onofri.\nTrama.\nMario Bartoloni \u00e8 un impiegato milanese della catena Cartier al quale viene proposto uno scambio di sede a Roma col collega Marini. Nell'accordo vi \u00e8 anche lo scambio della casa tra i due colleghi. Arriva a Roma dopo un viaggio tremendo, in cui gli vengono rubate la macchina e la valigia, e dimentica pure il cappotto dentro il taxi che lo aveva accompagnato alla sua nuova casa. Nella capitale Mario arreda il suo nuovo appartamento, ma subito dopo scopre che l'intera palazzina \u00e8 sotto sfratto ad opera della proprietaria dello stabile, la contessa Salviati.\nRitrovatosi senza casa, convince con molta insistenza il collega Aldo ad ospitarlo, il quale, per farlo andare via al pi\u00f9 presto, litiga sempre con la moglie, anche quando Mario vuole dormire, e alla fine si coalizza con essa, nonostante non vadano mai d'accordo, e le chiede di sedurlo, in modo che Aldo faccia finta di sorprenderli, facendo sentire Mario in colpa, e cos\u00ec riesce a cacciarlo di casa. Mario quindi tenta di sedurre la collega Elvira, benestante ma bruttina, per attaccare cappello, scoprendo per\u00f2 che questa gi\u00e0 mantiene un rozzo amante romano.\nFinito a dormire nel negozio dove lavora, viene scoperto e licenziato dal direttore della filiale. Disoccupato e senza casa, si trova quasi per sbaglio a truffare una persona in cerca di alloggio come lui: \u00e8 l'inizio di una serie di vendite illecite che gli permettono di diventare ben presto ricco. Pur lasciando un alone di mistero sulla provenienza dei suoi guadagni, Mario inizia a frequentare la bella ex collega Marina la quale, comprendendo la sua difficile situazione, si dichiara disponibile ad ospitarlo, ma quando tenta di usare il suo appartamento per l'ennesima truffa, la donna scopre la verit\u00e0.\nCon i soldi delle truffe Mario acquista l'intera palazzina messa sotto sfratto dalla Salviati, riconquistando Marina; scopre anche che la nobildonna sta per mettere le mani su un appalto per la costruzione di un nuovo caseggiato che comporter\u00e0 l'abbattimento di varie case e lo sfratto di chi vi abitava; Mario rivendendo la palazzina sottrae l'appalto alla Salviati impedendo la speculazione edilizia della donna. Dopo aver sposato Marina torna a Milano e si riprende il vecchio appartamento, cacciando di casa il suo collega Marini."}
{"id": "871832", "revid": "1543377", "url": "https://it.wikipedia.org/wiki?curid=871832", "title": "Strut (The Cheetah Girls)", "text": "Strut \u00e8 un singolo delle The Cheetah Girls, tratto dall'album \"The Cheetah Girls 2\".\nPresentato in anteprima dalla Disney il 2 giugno 2006, \u00e8 uscito negli Stati Uniti l'8 agosto 2006. La canzone, di genere pop, \u00e8 stata scritta da Jamie Houston. Il singolo \u00e8 arrivato alla positione numero 60 della classifica \"Billboard Hot 100\".\nVideo.\nLe Cheetah Girls non hanno fatto un video per questa canzone, poich\u00e9 \u00e8 stata tratta dal film \"The Cheetah Girls 2\" ed \u00e8 stata fatta per promuovere il film. Perci\u00f2 il video \u00e8 una clip dove le ballano e cantano per le strade di Barcellona.\nIl video \u00e8 stato presentato in anteprima il 12 agosto 2006 su Disney Channel."}
{"id": "871840", "revid": "371529", "url": "https://it.wikipedia.org/wiki?curid=871840", "title": "Infelici e contenti", "text": "Infelici e contenti \u00e8 un film del 1992 diretto da Neri Parenti ed interpretato da Renato Pozzetto ed Ezio Greggio.\nTrama.\nDopo essere rimasto vittima di un incidente stradale, Aldo, ex impiegato di banca, \u00e8 costretto a passare il resto della sua vita su una sedia a rotelle. Quando la moglie Alessandra decide di partire per le vacanze di Ferragosto, prenota per il marito una camera in una casa di riposo. Qui Aldo conosce il cieco Vittorio, un trafficante di mercanzia contraffatta con cui dovr\u00e0 condividere la stanza e che lo coinvolger\u00e0 in un viaggio fino a Sanremo, inseguendo un'improbabile quanto losca vendita di Rolex finti.\nI due ottengono un passaggio da due ragazze dirette a Barcellona, con le quali condividono una prima parte di viaggio (non priva di disavventure) fino alla costa e con le quali passano la serata insieme. Al mattino, scoprono di essere stati derubati dalle due, che si rivelano essere delle note truffatrici: una volta alla polizia per\u00f2, Vittorio viene fermato per una vecchia denuncia e Aldo viene accompagnato a casa dalla sorella Valeria, che non vede da prima dell'incidente. Qui viene raggiunto all'ora di cena da Vittorio, lasciato libero dalla polizia, il quale rivela a tutta la famiglia di Aldo la disavventura della sera prima.\nIl mattino successivo, Aldo viene svegliato all'improvviso dalla sorella che accompagna lui e Vittorio in fretta e furia alla stazione. Confuso dalla fretta e dal silenzio delle persone in macchina, Valeria confessa fra le lacrime al fratello di essere andata a letto con Vittorio. Una volta alla stazione, Aldo decide di tornare a Milano e abbandonare il suo compagno di viaggio, ma cambia idea dopo appena sente di un incidente sui binari, temendo che il suo amico vi fosse coinvolto.\nAldo e Vittorio raggiungono cos\u00ec finalmente Sanremo, dove riescono dopo qualche peripezia a trovare la persona a cui vendere i Rolex contraffatti. Questi per\u00f2 avvisa Vittorio che un suo vecchio contatto, Romano, lo sta cercando per rivalersi di un vecchio conto da saldare: proprio lui e due suoi scagnozzi picchiano Aldo nei bagni della discoteca per farsi consegnare i soldi, non sapendo che \u00e8 Vittorio ad averli. Romano segue Aldo fino al porto e qui tenta di estorcere nuovamente i soldi a Vittorio: il non-vedente ha la meglio nello scontro, ma finisce in mare e perde tutti i soldi.\nAi due non resta dunque che tentare la fortuna al casin\u00f2, con i soliti metodi loschi di Vittorio. Qui Aldo incontra l'ingegner Petrilli, colui che tre anni prima lo invest\u00ec con l'automobile: l'ingegnere si dimostra amichevole e regala un milione in fiches ad Aldo, il quale dimostra di possedere una notevole fortuna. Dopo aver diviso in parti uguali la vittoria, Aldo insiste nel voler riconsegnare a Petrilli il milione prestato, nonostante le proteste del suo amico.\nUna volta alla villa, per\u00f2, Petrilli dissimula a malapena la sua scontentezza nel rivederli e acconsente suo malgrado a ospitarli per la notte (nonostante Vittorio insista per non rimanere, conscio che qualcosa non sta andando per il verso giusto). Quella notte stessa, infatti, Vittorio scopre che anche Alessandra \u00e8 nella villa e che ha intrecciato una relazione con Petrilli. Questa confessa a Vittorio la sua decisione di lasciare il marito, esausta dai tre anni passati accanto al marito disabile e intenzionata a volersi rifare una vita.\nConsapevole che il colpo sarebbe troppo forte per l'amico, Vittorio non racconta niente ad Aldo della scoperta fatta. Tuttavia, poco prima di ripartire per ritornare alla casa di cura, riesce ad intrufolarsi nello yacht di Petrilli e ad aggredirlo col suo bastone. Tornati alla clinica, Alessandra si ripresenta a prendere Aldo, che apprende dalla televisione la notizia dell'incidente occorso a Petrilli e che anche lui, d'ora in poi, sar\u00e0 costretto su una sedia a rotelle. Vittorio nel frattempo si defila per sempre, dopo essersi assicurato che il suo amico continui ad avere al suo fianco la moglie.\nProduzione.\nIl film \u00e8 stato girato tra Roma, Milano, Santa Margherita Ligure, Paraggi, Camogli, Santa Severa, stazione di Ospedaletti Ligure, Nettuno, Portofino."}
{"id": "871841", "revid": "767487", "url": "https://it.wikipedia.org/wiki?curid=871841", "title": "Ken Mary", "text": ""}
{"id": "871848", "revid": "260676", "url": "https://it.wikipedia.org/wiki?curid=871848", "title": "Materiali cromogenici", "text": "Si definiscono materiali cromogenici quelle sostanze capaci di mutare le proprie caratteristiche ottiche in risposta a stimolazioni esterne. La definizione \u00e8 dovuta a Carl Lampert e Claes Granqvist, due dei pi\u00f9 importanti studiosi in materia.\nStoria.\nVerso la fine del 1870 \u00e8 iniziata l'esplorazione sui materiali, nel tentativo di ottenere una variabilit\u00e0 di trasparenza allo spettro elettromagnetico, ma solo recentemente sono stati ottenuti risultati con possibili applicazioni industriali.\nCome funzionano.\nUna sostanza cromogenica varia il suo comportamento ottico grazie a particolari peculiarit\u00e0 chimico-fisiche, in risposta ad uno stimolo elettrico, al variare di una particolare radiazione elettromagnetica (infrarosso, visibile, ultravioletto) in risposta all'aumento di temperatura del materiale. Queste variazioni inducono una modifica, anche consistente, dello stato fisico-ottico. Viene anche definita anche come trasparenza trasformista.\nTipologie.\nElettrocromici.\nAlcuni materiali sono in grado di cambiare colore in risposta a stimoli esterni. Se lo stimolo esterno \u00e8 di natura elettrica, il materiale si definisce elettrocromico. I materiali elettrocromici sono utilizzati in dispositivi che cambiano colore a seconda dello stimolo elettrico applicato.\nFotocromici.\nI materiali fotocromici modificano il proprio colore e la propria trasparenza a seconda della radiazione elettromagnetica che ricevono. Si tratta dello stesso tipo di materiale usato per certe lenti per occhiali, appena la radiazione cessa il materiale ritorna allo stato iniziale.\nTermocromici.\nSi definisce termocromica una sostanza trasparente soggetta alla modificazione reversibile delle sue propriet\u00e0 ottiche in funzione della temperatura, attraverso una reazione chimica. Ripristinate le condizioni termiche iniziali, entro le quali \u00e8 statica la reattivit\u00e0 chimica del materiale, la sostanza torna allo stato originario."}
{"id": "871877", "revid": "77358", "url": "https://it.wikipedia.org/wiki?curid=871877", "title": "Chiesa di San Gerolamo della Carit\u00e0", "text": ""}
{"id": "871879", "revid": "486946", "url": "https://it.wikipedia.org/wiki?curid=871879", "title": "Cisleitana", "text": ""}
{"id": "871881", "revid": "767487", "url": "https://it.wikipedia.org/wiki?curid=871881", "title": "Ken Hensley", "text": "Biografia.\nInizi\u00f2 fin dall'adolescenza a studiare da autodidatta la chitarra. Nel 1965 fond\u00f2 il gruppo The Gods nel quale suon\u00f2 l'hammond. Del gruppo, oltre ai futuri Uriah Heep Lee Kerslake e Paul Newton, fecero parte anche Greg Lake ed il futuro Rolling Stones Mick Taylor. Il gruppo di l\u00ec a poco si sciolse, ma dalle sue ceneri nascono i Toe Fat. Dopo un solo album ricevette la chiamata di Paul Newton ed entr\u00f2 cos\u00ec negli Spice, che poco dopo cambiarono nome in Uriah Heep. Qui Hensley divent\u00f2 ben presto il principale compositore. In questo periodo inizi\u00f2 anche la sua carriera da solista. Nel 1980, dopo la realizzazione di \"Conquest\", Hensley lasci\u00f2 la band.\nIl 2013 segn\u00f2 un cambio di formazione nei \"Ken Hensley &amp; Live Fire\", con l'italiano Roberto Tiranti alla voce ed al basso. Il 7 ottobre 2013 usc\u00ec l'album \"Trouble\".\nKen Hensley viene a mancare il 4 novembre 2020 in Spagna dopo una breve malattia, appena un mese e mezzo dopo l'amico e collega Lee Kerslake, batterista degli Uriah."}
{"id": "871882", "revid": "116339433", "url": "https://it.wikipedia.org/wiki?curid=871882", "title": "Ozocerite", "text": "L'ozocerite o ozokerite (Gr. \"oze\", puzza, e \"kero\", cera), nota anche come ceresina, \u00e8 una miscela di idrocarburi alifatici detta cera minerale o paraffina esistente in natura in diverse localit\u00e0.\nFonti.\nCampioni di ozocerite sono stati rinvenuti in Scozia, Northumberland e Galles, cos\u00ec come in altri trenta differenti paesi. Di questi rinvenimenti, sono maggiormente sfruttati quelli della penisola di Cheleken, vicino a T\u00fcrkmenba\u015fy ed i depositi dello Utah negli USA, per menzionarne alcuni, anche se questi ultimi sono stati largamente sfruttati. \nLe uniche fonti commerciali rilevanti sono in Galizia, nelle citt\u00e0 di Boryslav, Starunia e Dzvyniach (Ucraina) bench\u00e9 ne sia stato rinvenuto del minerale anche in altri punti sui fianchi dei Carpazi.\nSi ritiene che i depositi di ozocerite vengano originati in modo molto simile a quello delle vene minerali, in quanto la lenta evaporazione ed ossidazione del petrolio ha dato origine alla deposizione della sua paraffina dissolta nelle fessure e nei crepacci precedentemente occupati dal liquido. In natura, l'ozocerite varia da una soffice cera ad una massa nera dura come il gesso.\nPropriet\u00e0.\nLa sua gravit\u00e0 specifica varia da 0,85 a 0,95, ed il suo punto di fusione da 58 a 100\u00a0\u00b0C. \u00c8 solubile nell'etere, nel petrolio, nella benzina, nel cloroformio, nel disolfuro di carbonio e simili agenti chimici.\nL'ozocerite galiziana ha un colore variabile dal giallo chiaro al marrone scuro, e frequentemente sembra verde a causa del dicroismo. Fonde di solito a 62\u00a0\u00b0C. Chimicamente l'ozocerite consiste in una mistura di vari idrocarburi contenenti dall'85 all'87% di carbonio e dal 13 al 14% di idrogeno.\nAttivit\u00e0 estrattive.\nL'estrazione dell'ozocerite era precedentemente condotta in Galizia manualmente, ma nelle moderne miniere gestite dalla Boryslaw Actien Gesellschaft e dalla Galizische Kreditbank, i lavori delle quali si estendono rispettivamente ad una profondit\u00e0 di 200 e 225 metri, viene impiegata l'energia elettrica per scavare, pompare e ventilare. \nIn queste miniere si trovano i soliti ventilatori e gallerie, in quanto l'ozocerite viene raggiunta attraverso i livelli che attraversano il deposito. La cera, nello stato in cui raggiunge la superficie, varia in purezza, e specialmente quando si tratta di nuovi filoni, solo un lavoro manuale permette di separare dal resto il materiale puro.\nIn altri casi molto terriccio \u00e8 mischiato col materiale, e quindi poich\u00e9 la roccia \u00e8 stata eliminata manualmente, la roccia-cera viene bollita con acqua in grandi recipienti, e di conseguenza la cera pura sale in superficie. Viene poi miscelata ancora con acqua, e le impurit\u00e0 rimosse, dopo di che il materiale viene convogliato in contenitori leggermente cilindrici per la solidificazione e suddiviso in blocchi per il mercato."}
{"id": "871883", "revid": "60592", "url": "https://it.wikipedia.org/wiki?curid=871883", "title": "Palazzo Scarli (Modugno)", "text": ""}
{"id": "871884", "revid": "60592", "url": "https://it.wikipedia.org/wiki?curid=871884", "title": "Palazzo Scarli", "text": "Palazzo Scarli \u00e8 un palazzo storico di Modugno (BA) che si trova nella centralissima Piazza Sedile.\nCaratteristiche.\nEsso fu costruito nel 1601 dalla famiglia Scarli, venuta a Modugno da Novara al seguito della regina Bona Sforza. \nSulla facciata si pu\u00f2 leggere l'iscrizione in latino: \u201cHIC SCARLA FAMILIA EX NOVARA HAS AEDES POSUIT A.D. 1601\u201d (Traduzione italiana: Qui la famiglia Scarli di Novara eresse questa costruzione nell'anno del Signore 1601).\nMolto bella e la vasta terrazza del primo piano contornata da un'elegante balaustra con pilastrini intervallati da stemmi e mascheroni. Sull'architrave della finestra \u00e8 presente un'altra l'iscrizione in latino: \u201cTIMENTI DEUM NIHIL EI NOCEBIT\u201d (Traduzione italiana: Nulla nuocer\u00e0 a chi teme Dio).\nFamiglia Scarli.\nLa famiglia Scarli \u00e8 originaria di Novara e si trasfer\u00ec a Modugno tra il 1524 e il 1557. Venne iscritta al Sedile dei Nobili di Modugno il 15 agosto 1569. Successivamente la famiglia si trasfer\u00ec a Fasano. Lo stemma familiare raffigura una porta di citt\u00e0 ed \u00e8 presente sulla balaustra di questo palazzo, sul secondo pilastro della scalone d'onore del palazzo Pascale-Scarli, in Piazza del Popolo, e sul secondo piano dello stesso edificio. Tra i personaggi illustri di questa famiglia si ricorda un notaio, Berardino, che visse nella seconda met\u00e0 del XVI secolo. Giuseppe Scarli, nipote di Berardino, fu un sindaco di Modugno dal 1762 al 1764 e dal 1779 al 1781."}
{"id": "871897", "revid": "89009", "url": "https://it.wikipedia.org/wiki?curid=871897", "title": "Santi Celso e Giuliano (chiesa di Roma)", "text": ""}
{"id": "871898", "revid": "78273", "url": "https://it.wikipedia.org/wiki?curid=871898", "title": "Albert Von Neipperg", "text": ""}
{"id": "871915", "revid": "767487", "url": "https://it.wikipedia.org/wiki?curid=871915", "title": "John LeCompt", "text": "Ha fatto parte della scena heavy metal di Little Rock per gran parte degli anni novanta, suonando in numerose band al fianco del collega e amico Rocky Gray.\nBand.\nMindrage.\nLa sua prima band commerciale furono i Mindrage. In essi John svolse il doppio ruolo di chitarrista e cantante. Nel giugno del 1998 i Mindrage pubblicarono il loro primo album, \"Sown in Weakness, Raised in Power\", composto da 11 tracce. Per il secondo album entr\u00f2 nel gruppo Justin Carder al posto di Chad Wilburn alla batteria.\nKill System e Soul Embraced.\nJohn si un\u00ec in seguito al chitarrista dei Living Sacrifice Rocky Gray per fondare i Kill System. Il progetto Kill System non divenne per\u00f2 mai commerciale poich\u00e9 la band non trov\u00f2 mai un'etichetta discografica capace di metterli sotto contratto.\nLasciati i Kill System, John entr\u00f2 nei Soul Embraced come cantante e chitarrista. Con questo gruppo pubblic\u00f2 nel 2003 l'album \"Immune\".\nMourningside.\nJohn nuovamente come cantante e chitarrista entr\u00f2 a far parte dei Mourningside insieme a Jack Wiese, Rocky Gray, Jeff Bowie e Devin Castle. Essi suonarono veri show a St. Louis, Missouri e Little Rock, guadagnando una discreta fama in quelle zone.\nCome i Kill System, i Mourningside non divennero mai un gruppo ufficiale e poterono perci\u00f2 pubblicare un solo EP formato da 7 tracce. La loro canzone \"Painting The Eyes\" ottenne comunque buoni riconoscimenti.\nEvanescence e Machina.\nDopo aver firmato con la Wind-up Records, gli Evanescence iniziarono a produrre i primi brani, nei quali John si esibiva solo come chitarrista. John ha eseguito parti cantate solo dal vivo nel duetto di \"Bring Me to Life\", che in studio vennero registrate da Paul McCoy.\nNel 2005 John inizi\u00f2 una collaborazione con i Machina. Con questa band LeCompt ha prodotto un buon numero di tracce che saranno presto pubblicate in un album, il primo per il gruppo.\nNel maggio 2007 John LeCompt \u00e8 stato licenziato da Amy Lee.\nSecondo il chitarrista, il licenziamento non avrebbe un motivo vero e sarebbe sintomo di un'assenza di lealt\u00e0 nella band, anche se in realt\u00e0 lo stesso John ha espresso pi\u00f9 volte il desiderio di non suonare pi\u00f9 nella band perch\u00e9 avrebbe desiderato dedicarsi ad altri progetti, creando cos\u00ec (insieme all'amico Rocky Gray) una forte tensione all'interno del gruppo che Amy Lee e gli altri componenti non potevano reggere.\nIn seguito John LeCompt ha scritto una lunga serie di messaggi sul suo Myspace e sul sito EvThreads contro la band che gli ha dato il successo internazionale e contro Amy Lee, facendo capire cos\u00ec ai fan che lui stesso non apprezzava il lavoro della Lee e che lei era impossibilitata a tenere un elemento come John nella propria band.\nWe Are the Fallen.\nAttualmente, John suona nel gruppo We Are the Fallen insieme a due ex-componenti degli Evanescence, Ben Moody e Rocky Gray, a cui si sono aggiunti Marty O' Brien (ex-Disturbed) e Carly Smithson.\nIl loro primo singolo \u00e8 la canzone Bury Me Alive.\nLa band ha affermato che stanno lavorando a dei nuovi pezzi."}
{"id": "871926", "revid": "74801", "url": "https://it.wikipedia.org/wiki?curid=871926", "title": "Bor\u00e5s", "text": "Bor\u00e5s (pronuncia svedese ) \u00e8 una citt\u00e0 della Svezia meridionale, situata nella contea di V\u00e4stra G\u00f6taland e collocata nella provincia storica del V\u00e4sterg\u00f6tland. \u00c8 la seconda citt\u00e0 pi\u00f9 popolosa della contea dopo G\u00f6teborg, ed \u00e8 il centro della municipalit\u00e0 omonima che conta pi\u00f9 di abitanti.\nGeografia fisica.\nLa citt\u00e0 \u00e8 situata nel centro-sud della Svezia, a circa met\u00e0 strada fra le citt\u00e0 di G\u00f6teborg (da cui dista poco pi\u00f9 di ) e di J\u00f6nk\u00f6ping.\nStoria.\nLa citt\u00e0 \u00e8 nata ufficialmente nel 1621 per mano del re Gustavo II Adolfo, al fine di dare la possibilit\u00e0 ai venditori ambulanti locali di avere un luogo in cui vendere legalmente le loro merci. Nel corso degli anni gli scambi commerciali si sono intensificati, e di conseguenza anche la cittadina ha iniziato a popolarsi maggiormente. Un altro motivo per cui Bor\u00e5s \u00e8 stata creata era il suo posizionamento, che poteva rivelarsi utile per scopi militari: all'epoca, infatti, la Svezia ad ovest aveva un solo sbocco sul mare, che consisteva in uno stretto corridoio all'estuario del fiume G\u00f6ta \u00e4lv dove oggi sorge G\u00f6teborg (fondata nello stesso anno di Bor\u00e5s).\nPer quattro volte la citt\u00e0 \u00e8 stata devastata da altrettanti incendi, avvenuti rispettivamente nel 1681, 1727, 1822 e 1827. Il pi\u00f9 antico edificio cittadino, la chiesa Caroli, \u00e8 stato completato nel 1669 ed \u00e8 riuscito a non essere distrutto dalle fiamme.\nEconomia.\nLo stemma cittadino, due forbici taglia lana, rappresenta un omaggio all'artigianato locale: Bor\u00e5s infatti \u00e8 molto nota per le sue industrie tessili. Nonostante al giorno d'oggi molti dei capi di abbigliamento siano importati dall'estero, le aziende continuano a curare qui le attivit\u00e0 di progettazione e vendita. La citt\u00e0 detiene il primato nazionale di aziende di vendita per corrispondenza.\nLe industrie locali collaborano a stretto giro con l'universit\u00e0 cittadina e con l'istituto nazionale di ricerca, controllato dallo Stato.\nInfrastrutture e trasporti.\nBor\u00e5s \u00e8 attraversata dalla strada statale 40, la quale collega G\u00f6teborg a V\u00e4stervik da costa a costa. Altre strade sono le statali 41 (diretta a Varberg in direzione sud-ovest) e 27 (diretta a Karlskrona in direzione sud-est).\nIl trasporto pubblico locale \u00e8 composto da linee di autobus, che operano a livello cittadino e regionale. L'aeroporto pi\u00f9 importante presente in zona \u00e8 quello internazionale di G\u00f6teborg-Landvetter, dato che quello di Bor\u00e5s opera perlopi\u00f9 con aeroclub o velivoli di servizio. Rilevante \u00e8 anche il traffico ferroviario, per via della posizione della citt\u00e0.\nSport.\nCalcio.\nLa squadra principale della citt\u00e0 \u00e8 l'Elfsborg. Nel corso della sua storia ha vinto 6 campionati svedesi (1936, 1939, 1940, 1961, 2006 e 2012) e due Coppe di Svezia. Disputa le proprie partite interne presso la Bor\u00e5s Arena.\nIn citt\u00e0 \u00e8 presente anche il Norrby, che ha un blasone minore avendo militato in Allsvenskan solo in un'occasione, nel 1955-1956.\nAltri sport.\nLa locale squadra di hockey su ghiaccio, il Bor\u00e5s Hockey, noto fino al 2011 con il nome di Bor\u00e5s HC, non ha mai raggiunto la massima serie nazionale.\nL'ex superstar NBA Magic Johnson all'et\u00e0 di 40 anni ha giocato brevemente con la canotta del Bor\u00e5s Basket, tra il 1999 e il 2000."}
{"id": "871927", "revid": "1652635", "url": "https://it.wikipedia.org/wiki?curid=871927", "title": "Transgenesi", "text": "Partendo dalla definizione di transgene ovvero un gene estraneo inserito in un qualsiasi organismo tramite operazioni di ingegneria genetica, intendiamo oggi con il termine transgenesi l'inserimento di un gene esogeno all'interno del genoma di un organismo bersaglio che funge da ospite; qui il \"transgene\" verr\u00e0 espresso e sar\u00e0 poi trasmesso alla progenie. Gli organismi transgenici spesso vengono indicati come \"Organismi Geneticamente Modificati\" (OGM): i due termini non sono sinonimi in quanto il termine transgenesi si riferisce all'inserimento, nel genoma di un dato organismo, di geni provenienti da un organismo di specie diversa. Sono invece definiti OGM anche quegli organismi che risultano da modificazioni che non prevedono l'inserimento di alcun gene (es. sono OGM anche gli organismi dal cui genoma sono stati tolti dei geni), cos\u00ec come gli organismi in cui il materiale genetico inserito proviene da un organismo \"donatore\" della stessa specie. In questo secondo caso alcuni studiosi parlano di organismi cisgenici.\nLa transgenesi \u00e8 divenuta una tecnica molto utile per studiare i problemi dell'espressione genica e dello sviluppo dei mammiferi e per stabilire sistemi modello animali validi per le malattie dell'uomo. Un'applicazione interessante riguarda l'utilizzo della ghiandola mammaria per produrre con il latte proteine importanti a livello farmaceutico. Il latte \u00e8 un fluido corporeo secreto, rinnovabile, prodotto in quantit\u00e0 consistenti e che si pu\u00f2 raccogliere frequentemente senza nuocere all'animale. Una nuova proteina farmacologicamente attiva, presente all'interno della ghiandola mammaria e secreta con il latte, non dovrebbe inoltre avere effetti secondari sui normali processi fisiologici dell'animale transgenico e dovrebbe subire modificazioni post-traduzionali almeno strettamente compatibili con quelle dell'uomo. Infine la purificazione di una proteina dal latte, che contiene soltanto un piccolo numero di proteine diverse dovrebbe risultare relativamente semplice.\nBreve storia sulle origini della transgenesi.\nLe origini della transgenesi risalgono alla met\u00e0 degli anni '70. Il primo esperimento \u00e8 da ricondurre a Rudolf Jaenish che, con una micropipetta iniett\u00f2 dei frammenti di DNA di SV40 nella cavit\u00e0 celomatica di un embrione di topo, dimostrando per la prima volta che si potevano ottenere dei mammiferi mutanti.\nI topi risultati da questo esperimento, erano mutanti, ma non potevano essere considerati transgenici.\nNel 1980 un nuovo gruppo di scienziati capeggiati da J.W. Gordon e da F.H. Ruddle misero a punto un nuovo esperimento: microiniettando del DNA ricombinante all'interno dello zigote dimostrando in seguito la trasmissione del \"transgene\" alla progenie. Gli animali ottenuti, sono stati per la prima volta denominati transgeni, e questa tecnica \u00e8 comunemente adoperata ancora oggi.\nNel 1982 si assiste ad una nuova tappa fondamentale nella storia della transgenesi. Gli scienziati R.D. Palmiter e R.I. Brinster microiniettarono nei topi il gene dell'ormone della crescita. L'esperimento produsse dei ceppi di topi molto pi\u00f9 grandi di quelli normali, dimostrando che era possibili modificare oltre al genotipo anche il fenotipo.\nMetodi di transgenesi.\nEsistono diversi metodi di transgenesi. I pi\u00f9 semplici (utilizzati nella \"routine\" di laboratorio) consistono nell'uso di batteri e virus come vettori per il trasferimento genico. In parallelo sono stati sviluppati metodi alternativi per veicolare il DNA esogeno nell'ospite: metodi fisici, metodi chimici e l'endocitosi mediata da recettore. Metodi pi\u00f9 complessi, ad esempio utilizzati nelle biotecnologie agrarie, comprendono le tecniche biobalistiche e la microiniezione. La transgenesi viene utilizzata nell'ingegneria genetica anche per la produzione di proteine eterologhe.\nLa transgenesi prevede diversi passaggi:\nUso di vettori plasmidici.\nLe tecnologie attuali utilizzate per il trasferimento di geni attraverso la linea germinale di mammiferi richiede l'integrazione di DNA esogeno in un sito casuale all'interno del genoma ospite. Tuttavia, questo processo pu\u00f2 generare effetti indesiderati, in quanto pu\u00f2 posizionarsi non correttamente nel genoma dell'ospite o portare mutazioni nocive. Cromosomi artificiali di mammiferi sono buoni vettori per la produzione di transgeni, cos\u00ec come per la produzione di proteine cellulari e per applicazioni di terapia genica. Tutto questo perch\u00e9 hanno il vantaggio di: \nIl DNA satellite artificiale basato su cromosomi (SATAC) contiene: un'origine non virale di replicazione, i telomeri e il centromero.\nLa transgenesi e il successivo monitoraggio della presenza del cromosoma artificiale prevede i seguenti passaggi:\nSi \u00e8 osservato che i cromosomi artificiali possono essere trasmessi, durante la mitosi, alla prole transgenica della persona, consentendo la sopravvivenza di una percentuale accettabile di individui.\nLa creazione di topi transgenici con i SATAC permette applicazioni nella genomica funzionale e creazione di modelli animali di malattie umane.\nAnalisi dell'espressione del transgene.\nDopo che il transgene \u00e8 stato introdotto nella cellula bersaglio, bisogna verificare se si esprime correttamente nel suo nuovo ambiente. Risulta pertanto opportuno analizzare i livelli di espressione del suo RNA e delle sue proteine. Per determinare l'attivit\u00e0 trascrizionale del transgene si possono usare varie tecniche: Northern blot, RT PCR e ibridazione in situ. Invece per l'analisi dell'espressione del transgene a livello della traduzione si usano Western blot e immunoistochimica. Sono possibili variazioni nell'espressione del transgene in seguito al diverso sito di integrazione dello stesso. Ad esempio i primi topi che esprimevano il transgene per l'ormone della crescita, presentavano dimensioni del corpo raddoppiate rispetto ai topi wild type; i ricercatori hanno concluso affermando che la quantit\u00e0 di cDNA introdotta, sotto il controllo del promotore inducibile del gene della metallotioneina, era eccessiva e non regolata. Per questo \u00e8 necessario inserire ulteriori regioni regolatrici specifiche per il gene in questione.\nEsempi Applicativi.\nTransgenesi nella manipolazione di organismi vegetali.\nLe piante rappresentano una risorsa importante per la produzione di proteine ricombinanti, in quanto esse richiedono bassi costi per essere coltivate, il passaggio dal laboratorio all'applicazione su larga scala \u00e8 relativamente semplice ed inoltre i potenziali rischi di contaminazione da parte di agenti virali risultano piuttosto ridotti. Le cellule vegetali inoltre presentano vie di modificazione post-traduzionali simili a quelle animali, differenziandosi soltanto per piccole variazioni nelle vie di glicosilazione (Cabanes-Macheteau et al. 1999). Il loro impiego per la produzione di proteine ricombinanti umane da destinarsi all'uso terapeutico \u00e8 quindi risultato di grande interesse.\nTra gli esempi pi\u00f9 significativi ricordiamo l'ormone della crescita umano, prodotto come proteina di fusione con la nopalina sintasi di Agrobacterium in tabacco e girasole transgenici (Barta et al. 1986). Ci\u00f2 \u00e8 stato possibile sfruttando la capacit\u00e0 intrinseca dell'Agrobacterium di infettare le piante attraverso il trasferimento e la seguente integrazione nel DNA cromosomico di una regione del proprio plasmide Ti (induttore di tumore a livello del colletto della pianta). Attualmente il tabacco pur essendo la specie pi\u00f9 utilizzata per questo tipo di studi, vegetali commestibili come il riso stanno acquistando grande interesse da parte dei ricercatori in quanto potrebbero essere direttamente consumati senza la necessit\u00e0 di purificare la proteina ricombinante prodotta.\nUn classico esempio di transgenesi interessa proprio la produzione di riso geneticamente modificato. Il riso selvatico non produce vitamina A. Il primo passo \u00e8 estrarre, da un altro vegetale, il gene che codifica per questa vitamina ( \"futuro\" transgene); successivamente quest'ultimo verr\u00e0 introdotto nel genoma del riso selvatico affinch\u00e9 la vitamina venga prodotta. Dato che questo cereale \u00e8 largamente consumato in Oriente, la realizzazione di un riso produttore di vitamina A preverrebbe gravi disturbi, come la cecit\u00e0, legati alla mancanza di suddetta vitamina.\nTransgenesi nella manipolazione di cellule embrionali.\nUna Transgenesi applicata alla manipolazione di cellule embrionale prevede l'introduzione di DNA estraneo nelle cellule sopraddette totipotenti (cellule ES). Queste cellule sono prese all'interno della blastocisti. Il DNA estraneo viene introdotto nelle cellule ES utilizzando varie tecniche, le cellule trasfettate vengono poi reintrodotte in una blastocisti e re-impiantati in una donna. Con questa tecnica, i neonati sono chimere, alcuni, con materiale genetico originale mentre altri sono geneticamente modificati.\nDato che nel 1982 si \u00e8 ottenuto in laboratorio il primo caso di un topo transgenico, oggi la produzione di animali transgenici aumenta ogni giorno, infatti si possono manipolare, oltre a cellule embrionali umane anche quelle di maiali, mucche, conigli, e pecore. La tecnica \u00e8 svolta principalmente con microiniezione e avviene nel modo seguente:\nTransgenesi in metafase II.\nNei primi anni duemila \u00e8 stata messa a punto una nuova tecnologia che permette di inserire addirittura dei cromosomi interi. Questa nuova tecnica va appunto sotto il nome di transgenesi in metafase II. La pratica consiste nel prelevare da una cavia frammenti di DNA o cromosomi interi e miscelarli con degli spermatozoi maturi.\nGli spermatozoi vengono precedentemente trattati con detergenti o sottoposti a cicli di congelamento e scongelamento, dato che questo sembra migliorare la riuscita dell'esperimento. A questo punto il tutto viene inserito in un ovocita in metafase II, in una particolare fase del ciclo cellulare, attraverso una microiniezione che entra dentro la cellula e rilascia il suo contenuto.\nAnimali transgenici.\nPer migliorare geneticamente il bestiame e altri animali domestici in rapporto a tratti quali la resa del latte, le caratteristiche della lana, la velocit\u00e0 di acquisto, del peso, la frequenza di deposizione delle uova, sono necessarie parecchie generazioni di accoppiamenti selettivi. Ad ogni generazione successiva si utilizzano come riproduttori animali di caratteristiche superiori e, alla fine, si ottengono come linee riproduttive pi\u00f9 o meno pure animali di elevata produzione.\nFino a non molto tempo fa la riproduzione selettiva era l'unico modo di migliorare le caratteristiche genetiche degli animali domestici. La capacit\u00e0 di trasferire i geni nelle cellule dei mammiferi e di creare animali geneticamente identici trapiantando i nuclei del tessuto embrionale nelle uova private di nucleo originale ha condotto la ricerca al punto di collocare nel DNA cromosomiale degli organismi superiori singoli geni o aggregati genici funzionali.\nSi definisce transgenico un animale la cui composizione genetica sia stata alterata mediante l'addizione di DNA estraneo (esogeno).\nPer la creazione di tali animali i ricercatori come prima cosa sono andati a raccogliere gli oociti, che sono stati fatti maturare in vitro e successivamente, sempre in vitro sono stati fecondati con gli spermatozoi di toro. Attraverso la centrifugazione sono stati messi in evidenza i pronuclei maschili nei quali, mediante delle microiniezioni \u00e8 stato inserito il DNA. L'embrione \u00e8 stato fatto sviluppare in vitro fino allo stadio di blastocisti; a questo punto si fa avviene l'impianto in una madre adottiva e dopo il parto \u00e8 stato condotto uno screening sulla prole per vedere in quale quantit\u00e0 era presente il transgene.\nI risultati di tale studi sono stati poco soddisfacenti perch\u00e9 partendo da 2460 oociti sono stati ottenuti solamente due vitelli che contenessero il transgene.\nAttraverso la transgenesi \u00e8 possibile generare mucche da latte che producano un latte con composizione diversa. La quantit\u00e0 di formaggio ricavabile dal latte \u00e8 proporzionale alla caseina K, aumentando la caseina K sovraesprimendo il gene \u00e8 logico pensare di poter aumentare la quantit\u00e0 di formaggio ottenibile. L'espressione del transgene per lattasi nella ghiandola mammaria inoltre, porterebbe alla produzione di un latte privo di lattosio, ottimo per le persone che manifestano intolleranza al lattosio. Per il bestiame in genere si pu\u00f2 arrivare alla creazione di animali resistenti alle malattie batteriche, virali e di parassiti. Attualmente le malattie di questo tipo vengono controllate tramite la vaccinazione e le medicine. Si sta pensando di fornire una protezione immunitaria ereditaria realizzata mediante transgenesi. La tecnica consisterebbe nell'introdurre transgeni di un anticorpo atto a legare uno specifico antigene (immunizzazione in vivo).\nInoltre, recentemente in Cina sono stati condotti esperimenti su vacche transgeniche in grado di produrre latte umano e ricco di proteine. Questo \u00e8 stato possibile grazie all'introduzione di geni umani in circa trecento bovini che hanno iniziato a fornire latte ricco di lisozima e lattoferrina. Il gruppo di ricercatori che ha effettuato la ricerca, pubblicata su Public Library of Science One, sono sicuri che il latte prodotto dalle vacche \u00e8 sicuro dato che \u00e8 molto simile, se non uguale, a quello prodotto dalle donne appena diventate madri. In Gran Bretagna per\u00f2, Helen Wallace, della GeneWatch ha dichiarato che non si pu\u00f2 essere sicuri che questo latte sia sicuro per gli esseri umani e per questo motivo bisognerebbe fare dei test su larga scala.\nLa tecnologia transgenica \u00e8 stata sviluppata e perfezionata sul topo da esperimento. Fin dal 1980 sono stati creati diversi ceppi di topo transgenici per centinaia di geni diversi. Ai fini della transgenesi il DNA viene introdotto nei topi in tre modi: 1) vettori retrovirali che infettano l'embrione nelle prime fasi di vita, prima dell'impianto in una femmina ricettiva; 2) microiniezione nel pronucleo maschile di un uovo fertilizzato; 3) introduzione di cellule staminali totipotenti manipolate geneticamente nell'embrione nelle prime fasi di sviluppo.\nI topi si prestano ad essere utilizzati come sistemi modello sia per alcune malattie dell'uomo sia per testare potenziali agenti terapeutici.\nTra le malattie genetiche pi\u00f9 studiate mediante questi topi vanno citati: il morbo di Alzheimer, l'artrite, la distrofia muscolare, l'ipertensione, vari disturbi neurodegenerativi e delle disfunzioni endocrine.\nIl morbo di Alzheimer colpisce circa l'1% della popolazione tra i 60-65 anni. Questo disturbo colpisce solamente negli Stati Uniti circa 4 milioni di persone e costa approssimativamente 100 miliardi di dollari. Nelle cellule cerebrali di questi soggetti, all'interno dei corpi cellulari, si accumulano dei grovigli di neurofibrille, a livello delle sinapsi dei densi aggregati extracellulari detti placche senili e, a livello dei vasi cerebrali si osservano degli aggregati detti corpi amiloidi.\nSia le placche senili che i corpi amieloidi sono costituiti da una proteina detta A\u03b2 la quale deriva dalla scissione proteolitica della proteina precursore dell'amiloide \u03b2, APP. Sono stati generati topi transgenici in possesso di varie versioni del gene dell'APP, e una neurodegenerazione simile alla malattia si \u00e8 ottenuta con un transgene costituito dalla regione codificatrice degli ultimi 100 aminoacidi di APP, che contiene la sequenza proteinica A\u03b2. In questo modo \u00e8 stato possibile ottenere un modello animale fondamentale per rispondere ai quesiti sul fondamento molecolare di questa malattia.\nNel caso della fibrosi cistica i topi sono stati progettati per secernere nel latte il prodotto della proteina regolatrice transmembrana della fibrosi cistica (CFTR). Tale proteina \u00e8 coinvolta nella regolazione dei canali del cloro e una sua alterazione provoca l'accumulo di muco in diversi organi(pancreas e polmoni) con gravi conseguenze respiratorie che portano alla morte.\nI sistemi di espressione in vitro non sono risultati efficienti in quanto tale proteina si accumula nella membrana delle cellule trasfettate e ne alterano il metabolismo; invece le cellule della ghiandola mammaria inglobano nei globuli di grasso parte della membrana e siccome questi globuli vengono secreti nel latte la ghiandola mammaria non risente dell'accumulo della CFTR.\nDal punto di vista applicativo \u00e8 stato clonata una sequenza di cDNA della CFTR all'interno di un gene difettivo per la caseina \u03b2 tra l'esone 2 e il 7,inoltre per favorire l trascrizione del transgene sono state conservate le sequenze promotrici e quelle di arresto della caseina \u03b2. Il latte delle femmine transgeniche conteneva la CFTR nella membrana dei globuli di grasso senza che gli animali riportassero effetti negativi. Tali ricerche sono state condotte sulle capre ma, dati gli ottimi risultati si sta estendendo la ricerca anche su mucche e pecore.\nAnimali transgenici: modelli di patologie umane.\nPer anni i mammiferi sono stati impiegati per lo studio di malattie umane, sia per quanto concerne i meccanismi patogenetici che l'eventuale efficacia di terapie innovative che permettessero di attuare trial clinici sull'uomo. Prima dell'avvento per\u00f2 delle tecniche per la creazione di animali transgenici, trovare animali che rappresentassero il modello di malattie su base genetica, e quindi ereditabili, risultava estremamente difficile, se non impossibile. Oggi grazie alla manipolazione genica, nonch\u00e9 alla tecnica del DNA ricombinante, si possono creare animali modello per le diverse patologie. Tra i primi modelli ricordiamo i topi con particolari predisposizioni al cancro, nei quali erano stati inseriti proto-oncogeni esogeni. Nel caso di malattie pi\u00f9 complesse, causate dall'azione contemporanea di pi\u00f9 geni, le cosiddette \"malattie multifattoriali\", la creazione di modelli transgenici adeguati risulta estremamente problematica. Nonostante ci\u00f2 risultati stimolanti sono stati ottenuti dall'incrocio di ceppi di topi transgenici diversi. Un esempio \u00e8 l'accoppiamento tra topi \"undulated\" ( che mancano del fattore di trascrizione Pax-1) e Patch (eterozigoti per un allele nullo del gene del fattore piastrinico di crescita, PDGF) che origina una progenie con il difetto congenito umano della spina bifida occulta (Helwing et al., 1995).\nSi \u00e8 riusciti a migliorare la produzione della lana aumentando nelle pecore transgeniche la crescita del vello mediante sovraespressione di un costrutto costituito da un promotore murino della cheratina. Inoltre la transgenesi applicata alle pecore e alle capre \u00e8 stata diretta verso lo sviluppo delle ghiandole mammarie come bioreattori per la produzione di proteine di impiego farmaceutico. In questi animali la transgenesi non ha sortito effetti negativi n\u00e9 sulla madre n\u00e9 sulla progenie lattante. L'introduzione nel maiale del transgene dell'ormone bovino della crescita, invece, ha portato si ad una maggiore attitudine a trasformare il cibo in massa corporea, ma anche a disturbi patologici come l'ulcera gastrica, le disfuzioni renali, lo zoppicamento, l'infiammazione cardiaca. Risultati positivi sono stati ottenuti nella produzione di emoglobina umana tramite maiali transgenici modificati con un costrutto costituito da una regione regolatrice del gene della globina \u03b2 dell'uomo congiunto con due geni della globina a1 umana e un gene della globina \u03b2A umana.\nL'impedimento al trapianto di organi da una specie ad un'altra \u00e8 il rigetto iperacuto. Gli animali sono una fonte preziosa di organi da trapiantare, ma la presenza di anticorpi preesistenti nell'organismo ospite che si lega ad un epitopo presente sulla superficie delle cellule dell'organo impiantato, causano una risposta infiammatoria che porta alla perdita dell'organo trapiantato. In condizioni naturali le proteine superficiali delle cellule che rivestono i vasi sanguigni (inibitrici del complemento) proteggono le cellule dalla risposta infiammatoria. Se l'animale donatore recasse dei geni per le proteine umane inibitrici del complemento, l'organo trapiantato risulterebbe protetto dalla risposta infiammatoria. Per questo sono stati prodotti maiali transgenici in possesso di geni inibitori del complemento. Il trapianto in primati di organi appartenenti a questi maiali transgenici ha visto un leggero rallentamento nel rigetto dell'organo.\nTali organismi servirebbero a far diminuire i livelli di grassi e colesterolo nelle uova e a migliorare la qualit\u00e0 delle carni. Si potrebbero ottenere delle galline resistenti alla malattie virali e si ipotizza anche la possibilit\u00e0 di ricavare dall'uovo delle proteine ad uso farmaceutico che si accumulerebbero nell'albume o nell'uovo (sperimentazione al momento in atto).\nA causa dell'esaurimento della pesca, questa risorsa alimentare si baser\u00e0 sempre di pi\u00f9 sull'acquacoltura. L'alterazione genetica del pesce diviene un obbiettivo fondamentale della ricerca. Finora sono stati introdotti transgeni in un certo numero di specie, la carpa, il pesce gatto, la trota, il salmone. Lo sviluppo dell'uovo dei pesci avviene all'esterno quindi non \u00e8 necessario l'impianto ma lo sviluppo pu\u00f2 avvenire in vasche termoregolate. la percentuale degli embrioni di pesce che sopravvive dopo la microiniezione di DNA \u00e8 elevata con una produzione di pesci transgenici che varia dal 10 al 70%. Molti studi si sono concentrati sulla valutazione dell'effetto del transgene dell'ormone della crescita sul tasso di crescita. \u00c8 stato iniettato nelle uova di salmone atlantico un transgene sotto il controllo del promotore del gene della proteina antigelo dell'anguilla di mare (Macrozoarces americanus). I salmoni erano pi\u00f9 grandi e crescevano in fretta. Sono state quindi microiniettate uova del salmone della costa pacifica nordamericana e in capo ad un anno i solmoni transgenici erano 11 volte pi\u00f9 pesanti di quelli non transgenici."}
{"id": "871931", "revid": "287204", "url": "https://it.wikipedia.org/wiki?curid=871931", "title": "Bob Gourley", "text": "Bob ha militato anche in una band thrash metal chiamata Powerlord ed \u00e8 stato anche per un brevissimo tempo batterista negli Slayer, sostituendo momentaneamente Dave Lombardo. Non si sa pi\u00f9 nulla di lui da molto tempo e si pensa che abbia abbandonato la musica."}
{"id": "871934", "revid": "1429175", "url": "https://it.wikipedia.org/wiki?curid=871934", "title": "Balsignano", "text": "Balsignano era un antico borgo della Puglia che oggi si trova nel territorio comunale di Modugno, a sud-est del centro abitato, in direzione di Bitritto. Si conservano i resti di un casale fortificato e delle chiese di Santa Maria di Costantinopoli e di San Felice. \nNei pressi del casale sono stati rinvenuti i resti di un insediamento neolitico.\nCasale fortificato.\nPosto a circa 3\u00a0km a sud di Modugno, il casale abbandonato di Balsignano \u00e8 quel che resta di un antico centro fortificato, menzionato per la prima volta in un documento del X secolo.\nIl casale di Balsignano \u00e8 un tipico esempio di insediamento rurale che si svilupparono in Puglia centrale in epoca altomedioevale, spesso in continuit\u00e0 con preesistenti vici o pagi di et\u00e0 imperiale e tardoantica.\nDella struttura fortificata sono ancora visibili la recinzione realizzata a secco, una costruzione a due livelli con due torri a base rettangolare, la corte con la chiesa di Santa Maria di Costantinopoli e, all'esterno, la chiesa di San Felice in Balsignano, pregevole esempio di chiesa ad aula unica con cupola centrale in asse di tradizione bizantina (X secolo). Nell'ambito di un progetto di restauro del complesso, campagne di scavo condotte all'inizio degli anni novanta del secolo scorso hanno messo in luce nella stessa area della chiesa di San Felice un piccolo edificio di culto di et\u00e0 altomedievale a cui \u00e8 connesso un sepolcreto, oltre a indagare le preesistenze archeologiche all'interno del recinto del casale e della chiesa di Santa Maria di Costantinopoli. Un'altra campagna di scavo nel sito \u00e8 stata condotta nel 2011 in corrispondenza della cinta muraria esterna dell'insediamento, permettendo di mettere in luce le fondazioni di due torri del muro perimetrale di et\u00e0 basso medievale che completano il circuito con le cinque torri gi\u00e0 visibili.\nNell'841, Bari e i territori limitrofi vennero conquistati dai Saraceni, in espansione verso Roma, che crearono l'emirato di Bari da cui potevano partire per le loro incursioni. I Saraceni erano contrastati dai Franchi e dai Longobardi che, nell'871, riuscirono a riconquistare Bari. Nell'876 l'imperatore bizantino rientr\u00f2 in possesso della Puglia e della Calabria.\nI Saraceni tornarono all'assalto nel 992, quando saccheggiarono diverse localit\u00e0 del barese tra cui Balsignano, e nel 1002 quando assediarono Bari per sei mesi: solo l'intervento del Doge di Venezia, Pietro II Orseolo, consent\u00ec ai baresi di resistere.\nDistrutto una prima volta dai Saraceni nel 988, fu ricostruito e donato all\u2019abbazia benedettina di Aversa.\nNel 1349 fu teatro di uno scontro fra esercito filoangioino e quello filoungherese, nel quadro degli scontri per la successione al regno di Napoli.\nNel 1526 fu ancora una volta distrutto durante la guerra tra francesi e spagnoli e definitivamente abbandonato. Nel sito sono ancora conservati i resti del casale e delle chiese di Santa Maria di Costantinopoli e di San Felice.\nDella struttura fortificata sono ancora visibili la recinzione realizzata a secco, una costruzione a due livelli con due torri a base rettangolare, la corte con la chiesa di Santa Maria di Costantinopoli e, all\u2019esterno, la chiesa di San Felice in Balsignano, pregevole esempio di chiesa ad aula unica con cupola centrale in asse di tradizione bizantina (X secolo).\nNell\u2019ambito di un progetto di restauro del complesso campagne di scavo condotte all\u2019inizio degli anni Novanta del secolo scorso hanno messo in luce nella stessa area della chiesa di San Felice un piccolo edificio di culto di et\u00e0 altomedievale a cui \u00e8 connesso un sepolcreto, oltre a indagare le preesistenze archeologiche all\u2019interno del recinto del casale e della chiesa di S. Maria di Costantinopoli.\nUn'altra campagna di scavo nel sito \u00e8 stata condotta nel 2011 in corrispondenza della cinta muraria esterna dell\u2019insediamento, permettendo di mettere in luce le fondazioni di due torri del muro perimetrale di et\u00e0 basso medievale che completano il circuito con le cinque torri gi\u00e0 visibili.\nChiese di Santa Maria di Balsignano e di San Felice.\nLa \"chiesa di Santa Maria di Balsignano\" risale al XIV secolo ed \u00e8 formata da due costruzioni affiancate di base rettangolare, con volta a botte ogivale. Sono presenti degli affreschi di scuola senese molto deteriorati. \nLa \"chiesa di San Felice\" (erroneamente attribuita in passato a San Pietro) costituisce un meraviglioso esempio dell'arte romanico-pugliese dell'XI secolo. Fonde elementi architettonici d'oltralpe, bizantini ed arabi: ha pianta a croce e cupola a tamburo ottagonale.\nInsediamento neolitico.\nRicerche archeologiche effettuate negli anni ottanta del XX secolo hanno portato alla luce un villaggio neolitico risalente al VI-V millennio a.C., collocato su un'altura che si affaccia su Lama Lamasinata, nelle vicinanze del casale di Balsignano, a sud-est nel territorio comunale, in direzione di Bitritto.\nIl sito archeologico, che si estende per circa due ettari, \u00e8 considerato il pi\u00f9 antico della Bassa Murgia.\nl'insediamento \u00e8 databile dal VII al V millennio avanti Cristo, ed \u00e8 caratterizzato da due grandi strutture abitative, distanti tra loro venti metri circa, insieme ad aree destinate ad attivit\u00e0 funzionali con industrie tipiche delle comunit\u00e0 neolitiche dedite alla cerealicoltura. Una terza struttura, delimitata da un recinto in pietra, \u00e8 ubicata pi\u00f9 a monte e risale invece alla fine del V millennio avanti Cristo. Sono presenti, inoltre, tre sepolture a fossa, con resti umani ma prive di corredo funerario.\nL'origine di questo insediamento abitativo neolitico nel territorio modugnese si inserisce nel contesto del territorio della Puglia centrale, caratterizzato da una linea di insediamenti neolitici nella fascia costiera a cui si contrappongono una serie di insediamenti nell'entroterra murgiano, portati alla luce da studi archeologici degli anni 2000 (Vignemontane, Primignano, Malnome, Specchione, Monteverde, Selva di citt\u00e0, Bellaveduta).\nLa penetrazione delle comunit\u00e0 neolitiche dalla costa verso l'entroterra \u00e8 avvenuta seguendo le naturali vie di penetrazione rappresentate dalle lame. Il villaggio neolitico di Balsignano, collocato nei pressi di lama Lamasinata, \u00e8 un esempio di questa scelta insediativa, condizionata da particolari condizioni, come la presenza di pianori costeggianti le fiancate delle lame, in modo da avere accesso ai corsi d'acqua torrentizi che consentivano l'approvvigionamento idrico in presenza di un buon sistema di drenaggio delle acque meteoriche nelle aree prescelte per l'insediamento."}
{"id": "871935", "revid": "123310320", "url": "https://it.wikipedia.org/wiki?curid=871935", "title": "Actors Studio", "text": "L'Actors Studio \u00e8 un laboratorio per la formazione al mestiere dell'attore, con sede a New York sulla 44\u00aa strada.\nStoria.\nFondata nel 1947 da Elia Kazan, Cheryl Crawford e Robert Lewis, provenienti dal \"Group Theatre\", il suo direttore Lee Strasberg impront\u00f2 gli insegnamenti basandosi sul famoso Metodo Stanislavskij, insegnatogli negli anni trenta dal regista Richard Boleslawski, appartenente a un gruppo di emigranti russi, facenti parte dell\"'American Laboratory Theatre\", che sostenevano la tecnica recitativa improntata al massimo di realismo psicologico.\nNe esiste anche una seconda sede a West Hollywood diretta da Martin Landau fino al 2017, anno della sua morte, e Mark Rydell."}
{"id": "871936", "revid": "122788648", "url": "https://it.wikipedia.org/wiki?curid=871936", "title": "Giorgio Stirano", "text": "Carriera.\nGli inizi.\nStirano durante gli anni universitari aveva corso come rallysta ed aveva collaborato alle pagine sui motori del quotidiano Tuttosport.\nLaureatosi in ingegneria aeronautica nel 1975 presso il Politecnico di Torino venne assunto nel gennaio del 1976 come Direttore Sportivo dalla Osella Squadra Corse, per poi assumere anche il ruolo di capo tecnico e capo progettista.\nLa Osella all'epoca gareggiava in Formula 2, categoria in cui era entrata per la prima volta nella stagione 1974-1975 dopo un periodo di successi minori nelle competizioni nazionali di corse sportive, e in altri campionati di secondo piano.\nAl suo ingresso nella piccola scuderia, il giovane Stirano ricevette l'incaric\u00f2 di seguire tutti i progetti relativi alle competizioni sportive: in quegli anni le Osella militavano in Formula Super Ford, Formula 3, Formula 2 e vetture Sport Gruppo 6.\nNel 1978 Stirano lavor\u00f2 alla vettura per la stagione 1979, arrivando a progettare una nuova formula 2, sempre denominata \"Osella FA2\" ed evoluzione di quella del 1976: l'auto risult\u00f2 molto prestante e consent\u00ec ad Eddie Cheever di vincere sui circuiti di Silverstone, Pau e Zandvoort.\nLe vittorie di Cheever, le buone prestazioni dell'auto, i risultati anche nelle formule minori e la fiducia nel team di progettisti capitanati da Stirano convinsero Vincenzo Osella a investire sulla scuderia e a passare alla categoria superiore, la Formula 1.\nCapoprogettista in Formula 1.\nStirano progett\u00f2 per la stagione 1980 l'auto da gara della scuderia, la \"Osella FA1\", alla cui guida fu confermato Cheever. L'auto, che debutt\u00f2 al GP d'Argentina, ottenne pochi risultati, e venne ritenuta affetta da difetti di progettazione aerodinamica e meccanica, tanto che Cheever non fin\u00ec una sola gara in tutta la stagione, ottenendo 7 ritiri e 4 mancate qualificazioni.\nPer ovviare ai pi\u00f9 gravi problemi tecnici venne progettata e costruita una seconda versione dell'auto, contraddinsta dal numero di Telaio 003, che apparve al Gran premio d'Italia. Nel 1981 la vettura fu profondamemte modificata dando origine alla FA1/B e venne affidata a Beppe Gabbiani e Miguel-Angel Guerra, due piloti privati. L'inesperienza dei piloti (Guerra fall\u00ec quasi tutte le qualifiche ed ebbe un grave incidente) port\u00f2 ad una stagione assai povera di risultati. MA Stirano dopo poche gare aveva abbandonato la scuderia Torinese .\nLa progettazione per le corse.\nIntanto Stirano si dedic\u00f2 ad attivit\u00e0 parallele relative al mondo delle corse: fond\u00f2 con altri tre Soci la Alba Engineering e inizi\u00f2 la costruzione di una vettura da Formula 3, collaudata da Enzo Coloni.\nNel 1982 la Alba progett\u00f2 per la Carma di Martino Finotto e Carlo Facetti una vettura per gareggiare nel nuovo campionato di Gruppo C. L'auto, equipaggiata con un motore quattro cilindri turbo partecip\u00f2 al Campionato del Mondo FIA e vinse la Coppia FIA per vetture C Junior nel 1983 e nel 1984.\nLe auto \"custom\" vennero esportate anche negli Stati Uniti dove parteciparono al Campionato IMSA con al volante Gianpiero Moretti, Jim Trueman ed altri.\nIl lavoro ingegneristico.\nStirano torn\u00f2 al mondo della Formula Uno nel 1984, come consulente dell'Alfa Romeo, per cui negli anni successivi partecip\u00f2 alla progettazione della formula addestrativa CSAI \"Alfa Boxer\".\nNel 1986 fond\u00f2 la PTI Alba Tech, una Societ\u00e0 di ingegneria di progettazione e costruzione veicoli speciali e da competizione, cos\u00ec da poter allargare i settori di intervento anche alla meccanica di telai e sospensioni per prototipi.\nCon Giugiaro e la sua Italdesign partecip\u00f2 alla progettazione della \"Machimoto\", una concept-car presentata al Salone dell'automobile di Torino. Ha partecipato anche alla progettazione della Nazca, sempre di Giugiaro, della \"Blitz\" (un'auto da corsa elettrica progettata da Bertone e della ZER titolare del record di velocit\u00e0 per veicoli elettrici con 300\u00a0km/h), della Ethos di Pininfarina (un prototipo del 1992 per un'auto ecocompatibile).\nSempre nell'ambito della collaborazione con Alfa Corse progett\u00f2 nel 1992 la \"Alfa 155 TS\", che partecip\u00f2 al Campionato Italiano Turismo con Gabriele Tarquini, Gianni Morbidelli e Tamara Vidali, svolgendo in contemporanea il ruolo di responsabile tecnico in pista del team Alfa Romeo. Nel 1993 Tarquini vinse il BTCC con la stessa vettura.\nIl ritorno in Formula 1 e gli incarichi ufficiali.\nDopo l'incidente in pista che cost\u00f2 la vita ad Ayrton Senna nel 1994, la Williams affid\u00f2 a Stirano il ruolo di perito di parte per la scuderia, accusata di essere stata causa dell'incidente per aver sottodimensionato il piantone dello sterzo.\nL'inchiesta, iniziata nel 1997, vide contrapposti Stirano e Diego Milen (periti in forza alla Williams) contro Tommaso Carletti e Mauro Forghieri: la teoria avanzata dalla scuderia fu che Senna abbia cominciato la sbandata su un dosso antecedente il punto di uscita.\nRitornato ufficialmente in Formula Uno nel 1995, ricopr\u00ec l'incarico di Direttore Sportivo prima e poi Direttore Tecnico della Forti Corse nella sua breve avventura nel campionato pi\u00f9 ricco: la scuderia schierava come piloti Pedro Paulo Diniz e Roberto Moreno. Per la Forti progett\u00f2 la \"FG01\", che arriv\u00f2 a conquistare con Diniz un settimo posto nel GP d'Australia, l'ultima gara che vide Stirano ai box in Formula Uno.\nNel 1999 ha collaborato con l'Euroteam nel campionato STW con l'Alfa Romeo 156 di Stefano Modena.\nStirano \u00e8 stato dal 2002 al 2005 consulente della squadra corse Opel Euroteam (OPC Opel DTM team), gestendo le competizioni delle Opel Astra di Jeroen Bleekemolen e Laurent Aiello. Nello stesso periodo ha assistito sotto il profilo tecnico alla creazione della \"Gloria\", un'azienda specializzata nella costruzione di auto da corsa per campionati juniores fondata da Enrico Glorioso.\nNel 2006 Stirano ha fondato l'Albatech Monaco, un Atelier di design e ingegneria che fornisce consulenze nel settore automotive e dell nautica.\n\u00c8 stato dirigente sportivo dell'ACI CSAI nella Sottocommissione Tecnica, presidente del Motorsport Safety Council fino al 2006, e consigliere SAE Racing per l'Italia dal 1993 al 2000.\nAttualmente \u00e8 presente come commentatore e opinionista in trasmissioni televisive sul mondo delle corse.\nDal 2001 \u00e8 coautore dell'annuario sulla Formula 1 edito da Vallardi Editore. Nel 2003 ha curato con Michael Ling l'annuario \"Formula 1 Championship 2003 Yearbook: The Complete Record of the Grand Prix Season\". Nel 2006 ha pubblicato con Paolo D'Alessio e Mirco Lazzari, \"Formula 1 - La cronaca e le foto pi\u00f9 belle del campionato\", curando la parte tecnica del volume. L'anno dopo ha pubblicato, sempre con D'Alessio, il libro \"Red Passion\" che racconta la storia di sessant'anni di corse della Ferrari. Nel 2008 ha pubblicato, ancira con D'Alessio, il libro \"Gran Prix\" che racconta la Formula 1 moderna."}
{"id": "871941", "revid": "74801", "url": "https://it.wikipedia.org/wiki?curid=871941", "title": "Alings\u00e5s", "text": "Alings\u00e5s \u00e8 una citt\u00e0 di abitanti del V\u00e4sterg\u00f6tland nella contea di V\u00e4stra G\u00f6taland. La citt\u00e0 \u00e8 situata tra i due laghi Mj\u00f6rn e Gerdsken."}
{"id": "871942", "revid": "287204", "url": "https://it.wikipedia.org/wiki?curid=871942", "title": "Adriana Sklenarikova", "text": ""}
{"id": "871943", "revid": "77358", "url": "https://it.wikipedia.org/wiki?curid=871943", "title": "Chiesa della Vergine del SS. Rosario di Montemesola", "text": ""}
{"id": "871944", "revid": "32658", "url": "https://it.wikipedia.org/wiki?curid=871944", "title": "Viddhanedda", "text": ""}
{"id": "871945", "revid": "16953", "url": "https://it.wikipedia.org/wiki?curid=871945", "title": "Olivello", "text": ""}
{"id": "871946", "revid": "729019", "url": "https://it.wikipedia.org/wiki?curid=871946", "title": "Battaglia d'Inab", "text": "La battaglia d'Inab, chiamata anche battaglia di Ard al-H\u00e2tim o Fons Muratus, si svolse il 29 giugno 1149 tra Nur ad-Din e Raimondo d'Antiochia.\nLa battaglia si concluse con la schiacciante vittoria delle forze di Nur ad-Din; i franchi vennero circondati nella notte e annientati al mattino dopo un aspro combattimento durante il quale lo stesso Raimondo venne ucciso. La testa e un braccio del principe d'Antiochia vennero conservate e inviate in dono da Nur ad-Din al califfo di Baghdad.\nGli eventi.\nNur ad-Din, atabeg di Aleppo, dopo la morte di suo padre Zangi, avvenuta nel 1146, decise di attaccare il principato di Antiochia, con l'intento di difendere Damasco che nel 1148, era stata assediata invano dai Crociati della seconda crociata (invocata dal Papa Eugenio III, nel 1147, dopo la caduta della contea di Edessa, nel 1144).\nNel giugno del 1149, Nur ad-Din invase il principato d'Antiochia e pose l'assedio alla fortezza d'Inab, con l'aiuto di Unur di Damasco ed un contingente di Turcomanni; disponeva in totale di circa 6.000 soldati, per la maggior parte cavalieri.\nLa battaglia.\nIl principe di Antiochia Raimondo si alle\u00f2 con Ali ibn-Wafa, della setta degli Assassini, che controllava un territorio confinante col principato, ed era nemico di Nur ad-Din.\nRaimondo ed il suo alleato partirono per una spedizione di soccorso ancor prima di aver raccolto tutte le forze.\nAll'approssimarsi dell'esercito misto, Nur ad-Din tolse l'assedio di Inab e si ritir\u00f2.\nInvece di restare vicino alla fortificazione, Raimondo e ibn-Wafa si accamparono con le loro forze in aperta campagna.\nQuando gli esploratori riferirono a Nur ad-Din che i nemici avevano piazzato il campo in un luogo esposto e che non ricevevano rinforzi, l'atabeg fece circondare l'accampamento durante la notte.\nIl 29 giugno 1149 Nur ad-Din distrusse l'esercito di Antiochia; il tentativo di Raimondo di rompere l'accerchiamento con una disperata carica di cavalleria si concluse con un fallimento a causa delle difficolt\u00e0 del terreno sabbioso e della polvere sollevata dal vento che ostacol\u00f2 la visibilit\u00e0 dei cavalieri crociati. La quasi totalit\u00e0 dell'esercito franco venne annientata e sia Raimondo che ibn-Wafa furono uccisi. Raimondo sarebbe stato ucciso sul campo personalmente dal generale curdo Shirkuh e la sua testa e il braccio mozzato vennero raccolti, conservati e inviati in un astuccio d'argento come dono al califfo di Baghdad.\nAttacco ad Antiochia.\nIl sultano mise allora l'assedio ad Antiochia, senza successo, perch\u00e9 la citt\u00e0 fu ben difesa dalla moglie di Raimondo, Costanza e dal patriarca Aimery di Limoges fino a quando il re di Gerusalemme, Baldovino III, marci\u00f2 su Antiochia riuscendo a liberarla dall'assedio.\nConseguenze.\nLa maggior parte del territorio di Antiochia, compresa un'importante via per il Mar Mediterraneo, cadde sotto il controllo di Nur ad-Din, che cavalc\u00f2 fino alla costa e si bagn\u00f2 nel mare per simboleggiare la sua conquista.\nSecondo un autore la sconfitta crociata ad Inab fu \"tanto disastrosa quanto quella dell'Ager Sanguinis\" di una generazione prima.\nNel periodo successivo i castelli di Harim ed Afamiya caddero dinanzi al vittorioso atabeg; Harim non fu ripreso fino al 1157 e poi perso definitivamente nel 1164.\nDopo la vittoria d'Inab, Nur ad-Din, che costru\u00ec numerose moschee e scuole religiose ad Aleppo, divenne un eroe del mondo islamico e questa vittoria fu considerata l'inizio della distruzione di tutti gli stati latini d'Oriente.\nLa \"jih\u0101d\" fu influenzata dalla presenza degli Stati crociati che furono usati come scusa per il mantenimento di uno stato di guerra permanente.\nNur ad-Din continu\u00f2 catturando quanto restava della Contea di Edessa, e port\u00f2 Damasco sotto il suo governo nel 1153, indebolendo ulteriormente gli Stati Crociati."}
{"id": "871953", "revid": "287204", "url": "https://it.wikipedia.org/wiki?curid=871953", "title": "Jeff Young", "text": "Si laure\u00f2 al Musicians Institute nel 1985 ed \u00e8 famoso per la sua collaborazione con la thrash metal band Megadeth, con cui pubblic\u00f2 l'album del 1988 \"So Far, So Good... So What!\".\nBiografia.\nMegadeth.\nJeff Young nacque a Ann Arbor Michigan nel 1962 e, dopo aver terminato i primi anni di scuola, si trasfer\u00ec a Hollywood, California per seguire i corsi del Musician's Institute, nel quale si laure\u00f2 nel 1985. Young inizi\u00f2 la carriera musicale come insegnante e dopo quattro anni di insegnamento fu ingaggiato dai Megadeth.\nL'intera carriera di Jeff nei Megadeth \u00e8 legata alla produzione e alla campagna pubblicitaria dell'album del 1988 So Far, So Good... So What!, nel quale il musicista pot\u00e9 mostrare la sua grande tecnica e capacit\u00e0.\nDopo i Megadeth.\nLasciati i Megadeth, Jeff inizi\u00f2 a contribuire agli articoli della rivista Guitar Magazine. Negli anni novanta la sua carriera fu travagliata dalla morte del padre e poi della madre. Nel 1998 torn\u00f2 sulle scene assieme alla cantante e chitarrista brasiliana Badi Assad, con cui pubblic\u00f2 l'album \"Badi Assad - Chameleon\" che divenne numero 1 in Europa. Al fianco di Joe Cocker e Cassandra Wilson, il duo part\u00ec per un lungo tour e nel 2003 il brano \"Waves\" divenne colonna sonore del film \"Vizio di famiglia\" (\"It Runs in the Family\")."}
{"id": "871958", "revid": "1305887", "url": "https://it.wikipedia.org/wiki?curid=871958", "title": "\u00c5m\u00e5l", "text": "\u00c5m\u00e5l (o\u02d0mo\u02d0l) \u00e8 una citt\u00e0 della Svezia, capoluogo del comune omonimo, nella contea di V\u00e4stra G\u00f6taland. Ha 9.300 abitanti.\nStoria.\n\u00c5m\u00e5l fu fondata nel XVII secolo e divenne citt\u00e0 nel 1646, unica nella provincia storica del Dalsland. La sua collocazione vicino ai confini dell'Unione dei regni di Danimarca e Norvegia le provoc\u00f2 diversi problemi nel corso dei secoli. Nel 1645 fu quasi completamente distrutta, cos\u00ec come nel 1676 e nel 1679; nel 1788 venne presa dai danesi che la tennero in loro possesso per qualche tempo. \nDopo un grave incendio nel 1901, in cui un migliaio di persone persero la casa, venne ricostruita con strade pi\u00f9 larghe e con criteri abitativi pi\u00f9 moderni. \nFilmografia.\nLa cittadina \u00e8 nota per essere la citt\u00e0 dove si svolge il film a tematica omosessuale \"Fucking \u00c5m\u00e5l\". In realt\u00e0 il film \u00e8 stato girato a Trollh\u00e4ttan."}
{"id": "871965", "revid": "339392", "url": "https://it.wikipedia.org/wiki?curid=871965", "title": "Grand Turenne", "text": ""}
{"id": "871972", "revid": "60592", "url": "https://it.wikipedia.org/wiki?curid=871972", "title": "Piazza del Popolo (Modugno)", "text": "Piazza del Popolo \u00e8 la piazza pi\u00f9 antica di Modugno (BA). Il suo nome deriva dal fatto che qui, sin dall'origine della citt\u00e0 modugnese, si riuniva tutto il popolo, senza distinzione alcuna, per prendere le decisioni importanti riguardanti la comunit\u00e0. In questo luogo si svolgeva il mercato domenicale e le fiere che attiravano nel paese commercianti di olio, vino, cereali e altri prodotti agricoli.\nL'aspetto originario della piazza, sorta all'ombra della Chiesa Matrice era diverso da quella attuale: era pi\u00f9 vasta e terminava con una porta cittadina dove ora c'\u00e8 l'imbocco in Piazza Sedile. Dal Cinquecento, una serie di Palazzi (come Palazzo Pascale-Scarli, Palazzo Piepoli e Palazzo Maranta) sono sorti ai suoi margini limitandone l'ampiezza. \nLe famiglie nobili che si trasferirono a Modugno quando essa era ducato sforzesco e che eressero questi palazzi, vollero sancire il proprio distacco dal resto della popolazione modugnese costruendo le proprie residenze lungo quella che oggi si chiama via Conte Rocco Stella e riunendosi per prendere le proprie decisioni nella Sala del Sedile dei Nobili. Con l'istituzione del Decurionato, nel 1760, l'Assemblea dei Nobili governava la citt\u00e0 con l'Assemblea del Popolo (formata da rappresentanti della borghesia, dei possidenti terrieri e dei ricchi mercanti)."}
{"id": "871973", "revid": "228587", "url": "https://it.wikipedia.org/wiki?curid=871973", "title": "Parere (diritto tributario)", "text": "Nel diritto tributario italiano il parere \u00e8 un atto giuridico emesso dall'amministrazione finanziaria su richiesta, tramite \"interpello\", del contribuente.\nLa richiesta di parere \u00e8 in genere dovuta all'interpretazione incerta di una norma tributaria nella sua applicazione ad una fattispecie concreta. La richiesta tramite interpello non \u00e8, dunque, possibile a scopo accademico ma solo a fini pratici e concreti.\nLa richiesta di parere del contribuente deve contenere anche l'interpretazione che lo stesso da alla norma. L'amministrazione finanziaria ha tempo 120 giorni per rispondere, scaduti i quali si ritiene accolta l'interpretazione del contribuente. Tanto la risposta dell'amministrazione finanziaria, quanto la sua mancata risposta (con il conseguente accoglimento dell'interpretazione del contribuente) hanno valore vincolante in quanto qualunque atto dell'amministrazione stessa, posteriore e discorde dal parere, sar\u00e0 illegittimo."}
{"id": "871975", "revid": "7336", "url": "https://it.wikipedia.org/wiki?curid=871975", "title": "Dimagranti", "text": ""}
{"id": "871982", "revid": "427830", "url": "https://it.wikipedia.org/wiki?curid=871982", "title": "Sosnowiec", "text": "Sosnowiec (: ; in slesiano: \"Sosnowjec\"; in tedesco: \"Sosnowitz\"; in ceco: \"Sosnovec\") \u00e8 una citt\u00e0 polacca situata nel voivodato della Slesia a nord-est di Katowice, della cui area urbana fa parte. \nLa citt\u00e0 \u00e8 principalmente un centro industriale, avendo avuto un notevole sviluppo con il sorgere delle industrie siderurgiche, anche se si \u00e8 sviluppato il settore terziario (soprattutto il turismo); conta 250.000 abitanti circa ed \u00e8 la quindicesima citt\u00e0 polacca per popolazione, la terza nel voivodato della Slesia, subito dopo Katowice e Cz\u0119stochowa. Interessante \u00e8 il suo Museo Minerario.\nAppartenente alla regione storica della Slesia, Sosnowiec fece parte dal 1946 del voivodato di Slesia-D\u0105browa. Nel 1975 entr\u00f2 a far parte del voivodato di Katowice fino al 1999, quando tutta la regione divenne voivodato della Slesia.\nLa citt\u00e0 \u00e8 sede della Diocesi di Sosnowiec e di alcune strutture dell'Universit\u00e0 della Slesia.\nSosnowiec fu grande centro del movimento rivoluzionario e fu nota per questo come capitale del \"Bacino Rosso\" (Czerwone Zag\u0142\u0119bie).\nGeografia fisica.\nTerritorio.\nSosnowiec si trova nel sud della Polonia, nella regione della Slesia e in particolare nell'area del suo vasto bacino carbonifero. \nPer Sosnowiec passano cinque piccoli fiumi e rii. Il pi\u00f9 importante di essi attraversa tutta la Slesia: \u00e8 il Brynica. Gli altri sono il Czarna Przemsza, il Bia\u0142a Przemsza, il Potok Zag\u00f3rski e il Bobrek.\nClima.\nIl clima \u00e8 continentale: le temperature medie variano dagli 8 \u00b0C ai 4. Vi sono notevoli precipitazioni e nebbie durante l'inverno create da incroci di correnti calde e fredde; se il clima invernale non viene mitigato da correnti di aria calda la temperatura pu\u00f2 scendere anche a diversi gradi sotto zero. La primavera inizia ad aprile e l'estate, meno umida dell'inverno, termina alla fine di agosto. Vi \u00e8 poi un autunno soleggiato che prepara ad un primo inverno ricco di piogge che sfocia poi in un gennaio e febbraio in cui sono presenti nevicate e tempeste.\nStoria.\nUn piccolo centro abitato.\nPrima di divenire citt\u00e0 a tutti gli effetti, Sosnowiec era un piccolo centro abitato che sub\u00ec, prima del Novecento, continue modifiche a livello territoriale, come del resto fu per tutta la Polonia. Nel 1795 passa sotto il regno di Prussia ed il borgo diviene molto conosciuto, soprattutto in Germania, dove la chiamavano Sosnowitz. Nel 1815, passer\u00e0 sotto l'impero russo dopo la disfatta di Napoleone a Waterloo.\nAncora prima di questi avvenimenti, diversi secoli fa, la citt\u00e0 era divisa in diverse frazioni. I pi\u00f9 antichi conosciuti sono Milowice, Sielec, Pogo\u0144, Modzej\u00f3w, Niwka, \u015arodula e Radocha. Secondo una leggenda fu il Re di Polonia Casimiro III il Grande che, durante la sua visita ai paesi, a cui sembrarono molto ricchi di alberi (da qui il nome Sosnowiec), diede il nome di Sosnowic ai primitivi centri (anche se in alcuni documenti sembra che il nome dovesse essere Sosnowietz).\nNascita e crescita di Sosnowiec.\nCome citt\u00e0 Sosnowiec \u00e8 abbastanza recente. Ebbe infatti la nomina a centro cittadino solo il 10 giugno 1902 per volont\u00e0 dello zar di Russia e Polonia Nicola II. Tuttavia esisteva gi\u00e0 un piccolo centro che si svilupp\u00f2 nel basso medioevo grazie alle preziose miniere di zinco. Il grande sviluppo della fine dell'Ottocento port\u00f2 ad una netta crescita della popolazione di circa 150.000 abitanti. Questo periodo di crescita produttiva e demografica non dur\u00f2 molto e la popolazione (salita ormai a circa 200.000 abitanti attorno al 1910) sub\u00ec una grave crisi a causa della prima guerra mondiale.\nLa rinascita dopo la prima guerra mondiale.\nLa guerra aveva provocato gravi danni alla citt\u00e0 distruggendo le preziose miniere che per Sosnowiec avevano significato un grandissimo sviluppo. Tuttavia la popolazione si riprese abbastanza velocemente dal primo conflitto mondiale.\nLe atrocit\u00e0 della guerra.\nNegli anni quaranta, Sosnowiec sub\u00ec una nuova crisi a causa della guerra. Nel 1939 fu invasa, come parte della Polonia dalle truppe naziste ed in questo periodo la citt\u00e0 conobbe le prime inimicizie di nazisti nei confronti della comunit\u00e0 ebraica, all'epoca molto sviluppata a Sosnowiec.\nDurante la seconda guerra mondiale, infatti, nel centro della citt\u00e0, venne creato dai nazisti il ghetto di Srodula (anticamente uno dei primi centri che si fusero in Sosnowiec) dal quale furono catturati molti ebrei che vennero poi inviati nei diversi campi di concentramento. Quando la Polonia venne divisa Sosnowiec entr\u00f2 a far parte del Reich con Lodz e Czestochowa. Poco pi\u00f9 a est vi era il confine con il Protettorato che comprendeva fra le altre citt\u00e0 Varsavia, Cracovia e Lublino. Nel protettorato vi furono molti campi di concentramento nazisti fra i quali ricordiamo Majdanek, Betzec e Sobib\u00f2r.\nNel Reich invece vi era Auschwitz.\nSi legge, per esempio, negli archivi di Auschwitz che gi\u00e0 il 12 maggio 1942 si utilizzarono, in una delle prime prove di Zyclon B, 1500 ebrei provenienti da Sosnowiec che vennero rinchiusi nelle camere a gas immediatamente, subito dopo il loro arrivo al campo di concentramento.\nSosnowiec \u00e8 stata la sede di uno dei 45 sottocampi del campo di concentramento di Auschwitz.\nSosnowiec dopo la seconda guerra mondiale.\nSosnowiec venne liberata dall'armata rossa nel 1945 ma l'Unione Sovietica non dette certo libert\u00e0 alla citt\u00e0 che attravers\u00f2 un periodo molto difficile fino agli anni ottanta quando riacquister\u00e0 finalmente la libert\u00e0 dall'Unione Sovietica.\nTuttavia, nel 1945 quasi tutta la Slesia passer\u00e0 sotto la Polonia ampliando non solo il paese, ma anche l'area di influenza della citt\u00e0 che, dopo la guerra aveva un grande bisogno di dare lavoro ai suoi abitanti, almeno a quelli rimasti, visto che la comunit\u00e0 ebraica fu completamente sradicata dalla citt\u00e0; basti pensare che prima del 1939 vi erano oltre 50.000 ebrei a Sosnowiec (quasi il 30% della popolazione della citt\u00e0 che contava nel 1939 129.160 abitanti) e nel 1946 la loro comunit\u00e0 era ridotta allo 0,9% della popolazione.\nSosnowiec negli anni novanta e duemila.\nLibera dal controllo sovietico, come il resto della Polonia, Sosnowiec pot\u00e9 riprendersi molto bene dalla seconda guerra mondiale che aveva segnato la sua storia praticamente dal suo inizio.\nDalle dieci miniere e le cinque fonderie di zinco da cui era nata, si pass\u00f2 al settore terziario, soprattutto al turismo che segn\u00f2 una nuova era di grande sviluppo.\nVennero aperti anche nuovi quartieri, parchi e musei; il vecchio palazzo Schoen divenne un vero e proprio tempio della cultura ospitando ogni genere di eventi artistici e culturali.\nA Sosnowiec si stabilirono numerose industrie italiane legate all'automobile e all'industria del bianco (tra cui Magneti Marelli, Gilardini, Bitron).\nNel 1999 la citt\u00e0 entr\u00f2 a far parte del voivodato della Slesia, che sostituiva il vecchio voivodato di Katowice che, sotto i sovietici, aveva semplicemente \"ospitato\" i nuovi territori della Slesia unificati alla Polonia senza mai progredire.\nAlle porte del nuovo millennio Sosnowiec \u00e8 una citt\u00e0 ormai centenaria che, nonostante sia nata in un periodo difficile nella storia dell'umanit\u00e0 ed abbia dovuto fronteggiare due crudeli guerre e diversi periodi di stallo economico e sociale, si \u00e8 saputa riprendere guardando sempre avanti per il bene della citt\u00e0 e del paese.\nMonumenti e luoghi d'interesse.\nPalazzo Sch\u00f6en.\nIl palazzo Sch\u00f6en \u00e8 un edificio costruito da Ernst Schon alla fine del diciannovesimo secolo situato nella citt\u00e0 di Sosnoviec. La costruzione \u00e8 circondata da un vasto parco neo-romantico. \u00c8 stato ristrutturato pi\u00f9 volte, soprattutto dopo la seconda guerra mondiale quando fu adibito a palazzo con appartamenti riservati.\nDal 1980 il palazzo di Sch\u00f6en \u00e8 divenuto monumento del distretto di Katowice. Dal 1985 \u00e8 diventato museo di Sosnowiec, e nel 2005 si sono celebrati i 20 anni da quella data. Durante questi venti anni il museo ha ospitato molti eventi culturali come esposizioni, concerti, congressi e concorsi.\nSociet\u00e0.\nEvoluzione demografica.\nNel seguente grafico viene mostrata la crescita demografica di Sosnowiec dal 1902 al 2006. In poco pi\u00f9 di 100 anni, e nonostante due guerre mondiali, la popolazione si \u00e8 moltiplicata di quattro volte.\nGeografia antropica.\nQuartieri.\nSosnowiec \u00e8 suddivisa in 21 quartieri, alcuni dei quali esistevano come centri indipendenti gi\u00e0 nel basso medioevo, attorno al 1282.\nAltri quartieri si crearono solo pi\u00f9 tardi, nel 1880 circa, e furono proprio questi che, unendosi a quelli gi\u00e0 preesistenti, formarono il primo centro di Sosnowiec che riusc\u00ec poco dopo a divenire citt\u00e0.\nQuesta la lista completa dei quartieri di Sosnowiec:\nEconomia.\nLa citt\u00e0 sorge nel bacino carbonifero della Slesia, che alimenta importanti impianti siderurgici e metallurgici. In particolare molto preziose sono le miniere di zinco che hanno portato grande sviluppo alla citt\u00e0. Molto importanti sono state e sono le industrie vetrarie e tessili. In passato si svilupp\u00f2 anche l'agricoltura e, a partire dal 1989 c'\u00e8 stato anche un notevole sviluppo nel settore terziario, in particolare nel turismo. La zone \u00e8 molto inquinata per via delle fabbriche e delle fonderie che lavorano lo zinco che portano anche a piogge acide. Tuttavia la situazione \u00e8 molto migliorata dal 1989 anche grazie al declino dell'industria pesante.\nVi sono industrie siderurgiche, metallurgiche, tessili, chimiche, alimentari e del vetro e la citt\u00e0 fa parte del GOP (G\u00f3rno\u015bl\u0105ski Okr\u0119g Przemys\u0142owy), vasta area industriale dell'Alta Slesia che comprende, tra le altre, Katowice, Gliwice, Zabrze, Bytom e Jaworzno.\nInfrastrutture e trasporti.\nFa da nodo ferroviario sulla linea Vienna-Varsavia. Gli aeroporti internazionali pi\u00f9 vicini sono quelli di Katowice-Pyrzowice e di Cracovia-Balice.\nSport.\nSosnowiec vide anche nascere diversi club sportivi nel corso della sua storia.\nI pi\u00f9 importanti di questi sono lo Zag\u0142\u0119bie Sosnowiec Calcio, lo Zag\u0142\u0119bie Sosnowiec Basket e lo Zag\u0142\u0119bie Sosnowiec Hockey sul ghiaccio."}
{"id": "871985", "revid": "41851", "url": "https://it.wikipedia.org/wiki?curid=871985", "title": "4B5B", "text": ""}
{"id": "871987", "revid": "1305772", "url": "https://it.wikipedia.org/wiki?curid=871987", "title": "I\u017eevsk", "text": "I\u017eevsk ( ; in udmurto: \u0418\u0436\u043a\u0430\u0440, \"I\u017ekar\") \u00e8 una citt\u00e0 della Russia europea centro-orientale, capitale della Repubblica dell'Udmurtia; sorge sul fiume I\u017e (\"\u0418\u0436\"), non molto lontano dai monti Urali. Dal 1985 al 1987 la citt\u00e0 si chiam\u00f2 Ustinov in onore del maresciallo dell'Unione Sovietica Dmitrij F\u00ebdorovi\u010d Ustinov.\nStoria.\nLa citt\u00e0 fu fondata nell'aprile del 1760, come insediamento industriale soprattutto nel campo siderurgico e metalmeccanico. Nella citt\u00e0 ebbero un certo sviluppo le fabbriche di armamenti, che spinsero le autorit\u00e0 sovietiche a dichiararla citt\u00e0 chiusa, molto difficilmente accessibile agli stranieri e con grosse limitazioni anche all'accesso dei cittadini sovietici.\nEconomia.\nAd I\u017eevsk ha sede una delle pi\u00f9 famose fabbriche di fucili del mondo, fondata nel 1807 su un insediamento preesistente risalente a Caterina la Grande, dove vennero prodotti la totalit\u00e0 dei Vintovka Moisina durante la seconda guerra mondiale e successivamente il celeberrimo fucile d'assalto AK. Lo stesso gruppo industriale, la \"I\u017ema\u0161\", ha operato nel settore automobilistico con la I\u017eAvto e in quello motociclistico. Attualmente, forte di oltre 32.000 dipendenti, \u00e8 la maggiore fabbrica al mondo di armi leggere.\nInfrastrutture e trasporti.\nLa citt\u00e0 \u00e8 servita da un aeroporto.\n\u00c8 presente una rete di autobus e tram su ferrovia. La citt\u00e0 ha un'importante stazione ferroviaria. Ogni giorno partono voli da I\u017eevsk a Mosca e ritorno. La compagnia aerea \u00e8 Izhavia."}
{"id": "871988", "revid": "1564499", "url": "https://it.wikipedia.org/wiki?curid=871988", "title": "Santuario di Santa Maria della Grotta", "text": "Il santuario di Santa Maria della Grotta sorge nel territorio comunale di Modugno, a tre chilometri dal centro abitato, sulla strada provinciale per il quartiere barese di Carbonara, sul ciglio della lama Lamasinata.\nCaratteristico \u00e8 il viale fiorito che conduce al santuario. Dalle terrazze del santuario si domina una bella fetta di territorio dove si possono vedere cipressi, salici ed eucalipti; alle spalle del santuario sorge una pineta.\nMolto particolare \u00e8 il campanile che ha una base molto possente, che ricorda quasi una torre a scopo militare, sulla quale si erge un torrino con merlature e colonnine in netto contrasto con la parte sottostante.\nLe origini.\nNon si conosce con precisione la data dell'insediamento religioso, ma le sue origini sono molto antiche: nell'VIII secolo era una chiesa rupestre, chiamata Santa Maria in Gryptam, dove trovarono rifugio i monaci basiliani che sfuggivano alle repressioni iconoclastiche. Nella stessa area sono stati trovati altri insediamenti ipogei. Sembra che su questo insediamento sia sorta nell'XI secolo un'abbazia benedettina, l'unica in territorio modugnese che segu\u00ec la regola dettata da San Benedetto da Norcia.\nLa prima notizia documentata che testimonia dell'esistenza dell'insediamento di Benedettini a Modugno risale al 1071 quando (nominato come monastero dedicato a Sant'Arcangelo) viene inserito fra i monasteri dipendenti dal Convento di Bari.\nGrazie alla sua posizione, nel Medioevo \u00e8 stata meta di pellegrinaggi e punto di transito per Crociati che si dirigevano verso la Terrasanta o facevano ritorno da essa.\nEremo di San Corrado.\nDal 1139 l'abbazia ospit\u00f2 fino alla sua morte nel 1155, San Corrado di Baviera. Il santo, cresciuto nell'abbazia di Chiaravalle dove operava il celebre San Bernardo, decise di partire per la Palestina durante la prima crociata. Di ritorno in Puglia, decise di rimanere nell'abbazia della Madonna della Grotta dove si ritir\u00f2 in preghiera conducendo una vita da anacoreta. \nNel 1313 Roberto d'Angi\u00f2 soppresse il convento per motivi politici. Il vescovo di Ariano chiese e ottenne il trasferimento dei monaci benedettini nel convento di Mazzocca, vicino Foiano di Val Fortore, nell'Appennino campano. Approfittando dello stato di abbandono, i molfettesi che avevano una profonda devozione per il santo iniziata col suo rientro dalla Terrasanta, prelevarono il corpo di San Corrado per trasferirlo nella propria citt\u00e0. Ancora oggi, alcuni molfettesi si recano in pellegrinaggio nei luoghi dove visse e mor\u00ec il loro santo patrono.\nIl declino.\nIl culto spirituale dell'abbazia doveva essere mantenuto dai sacerdoti (talvolta i priori della Basilica di San Nicola, in altri casi gli arcipreti di Modugno) che ne acquisivano il beneficio ecclesiastico. \nNel 1538 il Capitolo di Modugno scrisse una lettera alla regina Bona Sforza denunciando che, nei periodi in cui l'ex abbazia della Madonna della Grotta era sotto il beneficio di sacerdoti non modugnesi, il culto religioso non veniva curato, e chiedendo che il beneficio della stessa venisse affidata al Capitolo. Pare che questa richiesta sia stata accolta dalla regina, che in pi\u00f9 occasioni si \u00e8 dimostrata benevola verso la popolazione modugnese.\nTuttavia, quando la struttura dell'ex monastero divenne propriet\u00e0 privata, il culto venne progressivamente abbandonato. Ancora per qualche tempo, gli arcipreti di Modugno continuarono a conservare il titolo di abate, ma col tempo cadde in disuso.\nDal 1718 al 1851 vi si stabilirono i Gesuiti, sempre dediti al culto mariano. In quell'anno, il re Ferdinando II di Borbone diede i beni relativi al convento al seminario di Teramo.\nIl 25 aprile 1854, l'intero complesso fu rilevato dal canonico modugnese Luigi Loiacono che modific\u00f2 profondamente la struttura della chiesetta preesistente e costru\u00ec la villa soprastante con torrione e coronamento merlato a uso della sua famiglia. L'aspetto di questa costruzione ricorda un palazzo tardorinascimentale caratteristico del centro cittadino modugnese.\nSuccessivamente la costruzione e il podere annesso divenne propriet\u00e0 della famiglia Amari-Cusa.\nIl recupero del santuario e i restauri.\nNel XX secolo l'insediamento fu abbandonato al degrado. Nel 1964 il complesso venne acquistato dal modugnese residente a Bari, Giovanni Schiralli. Nel 1974 i Padri Rogazionisti diedero il via a una serie di restauri che hanno riportato il santuario all'antico culto di Maria. I restauri hanno riportato alla luce l'antica grotta dedicata alla Madonna e lo speco dove visse e mor\u00ec il cistercense San Corrado di Baviera, dopo il suo ritorno dalla Terrasanta. Sono state riportate alla luce anche parti di un mosaico che ricopriva il pavimento e due tombe. Sono stati scoperti anche tre affreschi eseguiti sulla roccia con stile bizantino e risalenti al XII-XIV secolo: uno raffigura il volto del Cristo, il secondo il Compianto sul Cristo morto e il terzo un altro volto, forse di Cristo. Interessante \u00e8 il ritrovamento di una statuetta in pietra calcarea, eseguita da un anonimo nel XVI secolo, che rappresenta una Piet\u00e0 simile a quella michelangiolesca."}
{"id": "871989", "revid": "767487", "url": "https://it.wikipedia.org/wiki?curid=871989", "title": "Bob Catley", "text": "Biografia.\nConosciuto principalmente per essere il cantante del gruppo rock britannico Magnum, ha inoltre alle spalle una carriera solista.\nI suoi primi 3 album solisti (\"The Tower\", Legends, Middle Earth) sono stati interamente scritti e prodotti da Gary Hughes dei Ten.\nDal 2002 collabora con Tobias Sammett nel progetto Avantasia. Ha cantato negli album Avantasia metal opera pt2, \nThe Scarecrow, The Wicked Symphony, Angel of Babylon, The Mystery of Time, Ghostlights e Moonglow ed ha anche partecipato ai tour mondiali della band."}
{"id": "871990", "revid": "1522738", "url": "https://it.wikipedia.org/wiki?curid=871990", "title": "Signori Turner", "text": ""}
{"id": "871991", "revid": "106908", "url": "https://it.wikipedia.org/wiki?curid=871991", "title": "Ritenzione idrica", "text": ""}
{"id": "871994", "revid": "628767", "url": "https://it.wikipedia.org/wiki?curid=871994", "title": "Franapoggio", "text": "Il franapoggio \u00e8 un versante costituito da rocce sedimentarie (ma anche magmatiche o metamorfiche, purch\u00e9 sia presente almeno una famiglia di discontinuit\u00e0) nel quale le superfici di strato o le discontinuit\u00e0 abbiano immersione nello stesso verso dell'inclinazione del versante.\nSi distinguono due tipi di giacitura a franapoggio:\nQuesto assetto strutturale fa s\u00ec che il versante si trovi potenzialmente in condizione di equilibrio precario, dovuto al fatto che le bancate di roccia (separate dalle superfici di stratificazione o di discontinuit\u00e0) tendono a scivolare o franare verso valle e questo loro movimento \u00e8 favorito dalla disposizione del versante. La stabilit\u00e0 del pendio pu\u00f2 essere ulteriormente ridotta quando, fra uno strato e l\u2019altro, esistono livelli lubrificanti (marne, argille, gessi ecc.).\nL'assetto strutturale opposto a quello di franapoggio viene detto a reggipoggio."}
{"id": "871999", "revid": "932277", "url": "https://it.wikipedia.org/wiki?curid=871999", "title": "Reggipoggio", "text": "Il reggipoggio \u00e8 un versante costituito da rocce sedimentarie, oppure anche magmatiche o metamorfiche purch\u00e9 abbiano almeno una famiglia di discontinuit\u00e0, nel quale le superfici di strato o le discontinuit\u00e0 abbiano immersione opposta rispetto all'inclinazione del versante. L'andamento della superficie di discontinuit\u00e0, quando mappata, segue, attenuandole le curve di livello .\nQuesto assetto geometrico impedisce che le porzioni di roccia separate dalla stratificazione o dalle discontinuit\u00e0 possano facilmente franare per scorrimento sulle suddette superfici. Si possono in ogni caso innescare altri tipi di movimenti franosi, ad esempio per ribaltamento (caso di bancate subverticali).\nL'assetto strutturale opposto a quello di reggipoggio viene detto franapoggio. La stabilit\u00e0 del pendio pu\u00f2 essere ulteriormente ridotta quando, fra uno strato e l\u2019altro, esistono livelli lubrificanti (marne, argille, gessi ecc.)."}
{"id": "872000", "revid": "1543377", "url": "https://it.wikipedia.org/wiki?curid=872000", "title": "Selezione della citt\u00e0 organizzatrice dei XXIII Giochi olimpici invernali", "text": "La selezione della citt\u00e0 organizzatrice dei XXIII Giochi olimpici invernali, che si tengono nel 2018, \u00e8 avvenuta il 6 luglio 2011 a Durban, nel corso dell'annuale assemblea del Comitato Olimpico Internazionale. La citt\u00e0 scelta per ospitare l'evento \u00e8 stata la sudcoreana Pyeongchang, che ha raccolto 63 voti contro i 25 di Monaco e i 7 di Annecy.\nInteresse ufficiale.\nTre citt\u00e0 hanno presentato una candidatura ufficiale per i Giochi del 2018: Annecy (Francia), Monaco di Baviera (Germania) e Pyeongchang (Corea del Sud).\nCandidatura francese.\nInizialmente, il Comitato Nazionale Olimpico e Sportivo Francese era riluttante a presentare una candidatura per i Giochi, preferendo puntare su una corsa per i Giochi della XXXIII Olimpiade. Quattro citt\u00e0 presentarono tuttavia interesse a ospitare i Giochi del 2018: Grenoble (che aveva ospitato in precedenza i X Giochi olimpici invernali), Pelvoux (il cui progetto prevedeva l'utilizzo di alcune strutture di ), Nizza e Annecy. Nel settembre 2008, il Comitato Olimpico annunci\u00f2 la presentazione di una candidatura francese; la votazione finale, effettuata nel marzo 2009, vide la vittoria di Annecy, con 23 voti contro i 10 di Nizza e i 9 di Grenoble, mentre Pelvoux non ottenne alcun voto.\nLa candidatura di Annecy prevedeva due poli per le gare: uno nei dintorni della citt\u00e0 (gare di pattinaggio in citt\u00e0, mentre salto con gli sci, combinata nordica, freestyle e sci di fondo presso La Clusaz e a Le Grand-Bornand), mentre l'altro, denominato \"Monte Bianco\", prevedeva le altre competizioni divise tra Meg\u00e8ve, Chamonix, Flaine, Saint-Gervais, Morzine e Plaine du Mont Blanc. Le gare di bob, slittino e skeleton sarebbero invece organizzate a M\u00e2cot-la-Plagne.\nCandidatura tedesca.\nIl segretario generale del Comitato Olimpico Tedesco nella primavera 2007 dichiar\u00f2 che, a seguito di una eventuale sconfitta di Salisburgo per l'organizzazione delle XXII Giochi olimpici invernali, Monaco sarebbe stata la scelta tedesca per il 2018. Il 6 ottobre 2007 la giunta cittadina di Monaco ha reso disponibili 490.000\u00a0\u20ac per la fase iniziale di candidatura dei Giochi olimpici invernali, approvando poi la candidatura olimpica il 28 novembre, che \u00e8 stata poi ufficializzata dal Comitato Olimpico a dicembre.\nLa candidatura di Monaco prevedeva l'organizzazione dell'evento in tre siti olimpici: Monaco stessa per gli sport del ghiaccio, Garmisch-Partenkirchen per gli sport sulla neve e K\u00f6nigsee per slittino, bob e skeleton.\nCandidatura coreana.\nAppena dopo la sconfitta per l'organizzazione dei XXII Giochi olimpici invernali, assegnati alla citt\u00e0 russa di So\u010di, Pyeongchang dichiar\u00f2 che avrebbe proposto per la terza volta (era stata sconfitta anche da Vancouver per l'edizione del 2010) la propria candidatura. Il presidente Roh Moo-hyun domand\u00f2 un \"feedback\" per una nuova iniziativa olimpica, sebbene gruppi di cittadini lamentassero il rischio di danni ambientali.\nVotazione.\nPyeongchang raggiunse la maggioranza assoluta dei voti alla prima votazione, venendo cos\u00ec scelta immediatamente."}
{"id": "872001", "revid": "120100575", "url": "https://it.wikipedia.org/wiki?curid=872001", "title": "Aldo Piazza (politico)", "text": "Biografia.\nDal 1\u00ba marzo 1982 lavora come funzionario dell'Ufficio Provinciale del Lavoro di Agrigento.\nIl 6 giugno del 1993 viene eletto consigliere comunale ad Agrigento con 1.147 preferenze.\nIl 26 maggio del 1995 viene eletto Presidente del Consiglio Comunale di Agrigento.\nSi conferma anche nel 1997 come consigliere comunale nella lista di Forza Italia.\nNel 1998 Viene nominato assessore all'ecologia e vice sindaco del primo cittadino Calogero Sodano.\nAlle elezioni amministrative del 2001 \u00e8 stato il candidato sindaco di Agrigento della Casa delle Libert\u00e0 e vince le consultazioni con il 76,4 % dei voti. \nDurante il suo mandato sono stati approvati dalla Giunta e dal consiglio piano particolareggiato del centro storico e il piano regolatore generale della citt\u00e0."}
{"id": "872002", "revid": "60592", "url": "https://it.wikipedia.org/wiki?curid=872002", "title": "Palazzo Colavecchio", "text": ""}
{"id": "872006", "revid": "81195", "url": "https://it.wikipedia.org/wiki?curid=872006", "title": "Fruttano", "text": ""}
{"id": "872007", "revid": "124889761", "url": "https://it.wikipedia.org/wiki?curid=872007", "title": "Fruttani", "text": "I fruttani o fruttosani sono carboidrati formati dalla ripetizione di unit\u00e0 di fruttosio. I fruttani a catena corta (oligosaccaridi) sono noti come fruttoligosaccaridi, mentre quelli a catena pi\u00f9 lunga sono rappresentati dalle inuline. I fruttani sono diffusi in diverse specie vegetali, dove svolgono un'importante funzione di immagazzinamento dell'energia conferendo anche un certo grado di tolleranza al congelamento. Un'importante eccezione \u00e8 rappresentata dal riso, che non \u00e8 in grado di sintetizzare fruttani.\nStruttura.\nI fruttani sono formati dalla ripetizione di unit\u00e0 di fruttosio e solitamente terminano con un'estremit\u00e0 di saccarosio. La posizione in cui le unit\u00e0 di fruttosio stabiliscono il legame determinano il tipo di fruttano che si forma. Normalmente il legame si stabilisce tra i gruppi OH in posizione 1 o 6, originando i seguenti due tipi basilari di fruttani:"}
{"id": "872013", "revid": "1347902", "url": "https://it.wikipedia.org/wiki?curid=872013", "title": "Novomoskovsk (Oblast' di Tula)", "text": "Novomoskovsk \u00e8 una citt\u00e0 della Russia europea centrale (oblast' di Tula). Appartiene amministrativamente al \"rajon\" Novomoskovskij, del quale \u00e8 il capoluogo.\nSi trova nella parte orientale delloblast di Tula, fra il corso dei fiumi Don (nella zona delle sue sorgenti) e \u0160at, 60 chilometri a est del capoluogo regionale Tula.\nNovomoskovsk ebbe origine nel XVIII secolo, sul sito di una tenuta dei conti \"Bobrinskij\", che cominciarono, verso la fine del secolo successivo, un certo sviluppo dell'attivit\u00e0 industriale. Questo sviluppo prosegu\u00ec anche durante il periodo sovietico, nel campo dell'estrazione del carbone. La citt\u00e0 si chiam\u00f2 Bobriki (\"\u0411\u043e\u0301\u0431\u0440\u0438\u043a\u0438\") fino al 1934 e Stalinogorsk (\"\u0421\u0442\u0430\u043b\u0438\u043d\u043e\u0433\u043e\u0301\u0440\u0441\u043a\") da quell'anno al 1961.\nDal 2008 come rajon fa parte della citt\u00e0 anche la localit\u00e0 di Sokol'niki."}
{"id": "872019", "revid": "767487", "url": "https://it.wikipedia.org/wiki?curid=872019", "title": "Shocking Blue", "text": "Gli Shocking Blue sono stati un gruppo olandese di rock psichedelico, formatosi nel 1967 e scioltosi nel 1974.\nStoria.\nDue furono le canzoni che li resero celebri: \"Venus\", numero uno nella Billboard Hot 100 ed in molte classifiche nel 1970 e in seguito tornata popolare grazie ad una cover delle Bananarama, e \"Love Buzz\", eseguita successivamente dai Nirvana ed inclusa anche nel loro primo album \"Bleach\".\nIl gruppo nacque nel 1967 da Robbie van Leeuwen, ex chitarrista di un altro gruppo olandese, The Motion, con il batterista Cornelius van der Beek, il bassista Klaasje van der Wal e il cantante Fred de Wilde. Il cantante fu sostituito, un anno dopo, da Mariska Veres.\nVenus, uscito nel 1969, fu uno dei primi singoli della nuova versione della band. La canzone raggiunse il primo posto nelle charts in Belgio, Francia, Italia, Spagna e Germania, prima di ottenere il primo posto negli Stati Uniti nel 1970 ed il disco vendette milioni di copie in tutto il mondo.\nMembri.\nIl gruppo era inizialmente costituito da:"}
{"id": "872020", "revid": "1543377", "url": "https://it.wikipedia.org/wiki?curid=872020", "title": "Parashah", "text": "La Parashah (anche \"parshah\" o \"parsha\" \u2013 in ebraico: \u05e4\u05e8\u05e9\u05d4, plurale \u05e4\u05e8\u05e9\u05d5\u05ea - \"parashot\" o \"parashiyot\"; in pron. it.: \"parasci\u00e0\" e \"parasci\u00f2t\") \u00e8 una suddivisione ordinata in \"pericopi\" della Torah destinata a definire la lettura settimanale della Torah stessa. Formalmente indica una sezione del libro biblico secondo il testo masoretico del Tanakh (Bibbia ebraica) Nel testo masoretico, le sezioni di \"parashah\" sono designate da vari tipi di spaziature tra di loro, come si trovano nei rotoli della Torah, nei rotoli dei Libri Nevi'im o Ketuvim (specialmente le megillot), i codici masoretici del Medioevo e le edizioni stampate dei testi masoretici.\nLe suddivisioni del testo in \"parashot\" \u00e8 indipendente dai numeri dei capitoli e dei versetti della Bibbia, che non fanno parte della tradizione masoretica. I \"Parashot\" non sono numerati, ma hanno nomi/titoli speciali.\nCiascuna porzione settimanale della Torah adotta il nome dalle prime parole del testo ebraico. Risalente al tempo della cattivit\u00e0 babilonese (VI secolo a.e.v.), la lettura pubblica della Torah per lo pi\u00f9 seguiva un ciclo annuale che iniziava e terminava alla festivit\u00e0 ebraica di Simchat Torah, con la Torah suddivisa in 54 porzioni settimanali per corrispondere al lunisolare ebraico, che contiene fino a 55 settimane, con il numero esatto che varia fra anni bisestili e anni regolari.\nEsisteva anche un antico \"ciclo triennale\" di letture osservato in alcune parti del mondo. Nei secoli XIX e XX, molte congregazioni dell'Ebraismo riformato e di quello conservatore hanno applicato un ciclo triennale alternativo in cui viene letto solo un terzo di ciascuna parashah settimanale in un dato anno; le parashot lette sono ancora in linea con il ciclo annuale, ma l'intera Torah viene completata nell'arco di tre anni.\nA causa della differente durata delle festivit\u00e0 tra Israele e la Diaspora, la porzione che viene letta in una particolare settimana talvolta non \u00e8 uguale dentro e fuori di Israele.\nDivisione in parashot settimanali.\nLa divisione dei \"parashot\" che si trova nei moderni rotoli della Torah di tutte le comunit\u00e0 ebraiche aschenazite, sefardite e yemenite si basano sulla lista sistematica fornita da Maimonide nella sua \"Mishneh Torah\": \"Leggi dei Tefillin, Mezuzah e Rotoli della Torah\", Capitolo 8 . Maimonide ha basato la sua suddivisione dei parashot della Torah sul testo masoretico del Codex Aleppo.\nLettura pubblica.\nLa lettura pubblica della Torah risale probabilmente all'epoca della fine dell'esilio babilonese, ai tempi di Ezra e Nehemia. Da allora, in epoche successive, la lettura \u00e8 stata codificata fino ad assumere un ciclo annuale. Ai nostri tempi la lettura inizia con la festa di Simchat Torah (Parashah di Bereshit) e prosegue per 52 settimane.\nLa lettura della parashah avviene il sabato (Shabbat) nel corso della preghiera di Shachrith, ma viene effettuata una anteprima di 1 brano (dei 7 totali) durante lo Shachrit del luned\u00ec e del gioved\u00ec della settimana che precede.\nLa lettura segue uno schema preciso. Prima della lettura del primo brano, i rotoli del Sefer Torah vengono alzati in modo che tutti possano vedere cosa verr\u00e0 letto, e quindi un partecipante alla funzione viene chiamato a leggere una parte della parashah; egli chiede il permesso ai maestri (\"ravotai nevarech\" - siano benedetti i miei maestri), cui gli astanti rispondono con una benedizione (\"iehi shem A-donai mevorach leolam vaed\" - sia il nome del Signore benedetto per sempre ed in eterno) e quindi recita la berakhah specifica della lettura (\"Baruch atta A-donai eloheinu, melech haolam, asher bahar banu micol ha-amim ve natan lanu et Torato. Baruch atta A-donai, noten haTorah\" - Benedetto sia Tu Signore, re del mondo, che ci hai scelto tra tutti i popoli e ci hai dato la Tua legge. Benedetto Tu, Signore, che hai donato la Torah).\nIl primo ad essere chiamato \u00e8 un Cohen, ossia un discendente diretto di Aronne, fratello di Mos\u00e8 (i due fratelli erano della trib\u00f9 di Levi). In seguito un Levi generico (quindi non necessariamente discendente di Aronne); in seguito persone \"comuni\" (Israel, ossia discendenti di altre trib\u00f9).\nSpesso la lettura della parashah viene fatta dall'officiante e non dal chiamato, sia per la difficolt\u00e0 di lettura dell'ebraico biblico in s\u00e9, sia per la difficolt\u00e0 nel riprodurre la tonalit\u00e0 del canto senza essere particolarmente allenati. \u00c8 comunque meritorio leggere il proprio brano, ma la mitzv\u00e0 \u00e8 compiuta anche se la lettura \u00e8 fatta da altri.\nNell'uso italiano, dopo la lettura della parashah, ogni chiamato chiede la benedizione divina ai propri familiari, amici ed ai presenti, e solitamente offre una somma a favore di opere di beneficenza (la zedakah).\nAlla fine della lettura della Torah l'ultimo dei chiamati, detto Maftir, legge la haftarah, ossia un brano del Tanakh successivo alla Torah, che ha una relazione logica con la parasha della settimana.\nTabella delle letture settimanali.\nQuesto \u00e8 l'elenco delle parashot lette nel corso dell'anno. Con (*) sono indicate le parashot che, negli anni non embolismici, vengono riunite alle successive.\nBibliografia.\nLibri e articoli:\nEdizioni bibliche consultate (e basate sul Codex Aleppo):\nEdizioni bibliche consultate (e basate sul Codex Leningradensis):\nEdizioni bibliche consultate (e basate su altre tradizioni):"}
{"id": "872021", "revid": "2153076", "url": "https://it.wikipedia.org/wiki?curid=872021", "title": "Hopes and Fears", "text": "Hopes and Fears \u00e8 il primo album in studio del gruppo musicale britannico Keane, pubblicato il 10 maggio 2004 dalla Island Records.\nIl disco raggiunse subito la testa della Official Albums Chart, diventando il secondo album britannico pi\u00f9 venduto del 2004, dietro all'omonimo album degli Scissor Sisters. L'album ritorn\u00f2 nelle posizioni alte delle classifiche internazionali dopo aver vinto la categoria \"Best Album\" ai BRIT Awards 2005.\n\"Hopes and Fears\" inoltre \u00e8 stato certificato nove volte disco di platino dalla BPI per le oltre 2,7 milioni di copie vendute nel Regno Unito, grazie al quale si classific\u00f2 all'11\u00ba posto tra gli album pi\u00f9 venduti nel Regno Unito negli anni duemila.\nDescrizione.\nA differenza dell'album successivo, molti brani erano gi\u00e0 state composte da tempo prima della data di concepimento dell'album; il brano \"She Has No Time\" venne realizzato gi\u00e0 nel 2001 ed inserita come b-side del singolo \"Wolf at the Door\", mentre i rimanenti furono realizzati poco dopo l'abbandono del chitarrista Dominic Scott nel luglio 2001. Gli ultimi composti furono i brani \"On a Day Like Today\" e \"We Might As Well Be Strangers\", realizzate nel 2003.\nIl titolo dell'album deriva da una strofa presente nel brano \"Snowed Under\" (pubblicato come b-side del primo singolo \"Somewhere Only We Know\"), mentre la copertina presenta una serie di martelletti di pianoforte che circondano il titolo dell'album e il nome del gruppo su uno sfondo totalmente verde scuro. Le altre versioni dell'album presentano colori differenti per lo sfondo (nero per la versione europea, bianco per quella statunitense e blu per quella giapponese). La versione inglese inoltre contiene il brano \"On a Day Like Today\" (pubblicato come singolo digitale negli Stati Uniti nell'agosto 2004) mentre quella giapponese contiene il brano \"Allemande\".\nEdizione speciale.\nIl 24 settembre 2009 i Keane annunciarono la pubblicazione di un'edizione speciale dell'album, pubblicata il 9 novembre. Questa versione \u00e8 costituita da un doppio CD contenente, oltre alla lista tracce originale, anche i primi singoli autoprodotti (\"Call Me What You Like\" e \"Wolf at the Door\") e quelli pubblicati con la Fierce Panda Records (\"Everybody's Changing\" e \"This Is the Last Time\"), oltre anche al brano inedito \"Into the Light\" e registrazioni dal vivo in vari concerti.\nAccoglienza.\n\"Hopes and Fears\" ricevette in generale recensioni positive dai critici: \"Metacritic\" valut\u00f2 l'album 61/100 basandosi su 18 recensioni, indicando recensioni \u00abgeneralmente favorevoli\u00bb; \"Playlouder\" elogi\u00f2 il disco, definendolo \u00abuno dei migliori album dell'anno che necessita di essere ascoltato\u00bb, mentre il periodico \"Q\" diede a \"Hopes and Fears\" 4 stelle su 5 affermando che \u00abtrattandosi di un album di debutto, la sua fiducia \u00e8 proprio l\u00ec come [l'album degli Oasis] \"Definitely Maybe\".\u00bb AllMusic, assegnando 3,5/5 all'album, apprezz\u00f2 il \u00abflirt emotivo e bello della strumentazione\u00bb, le \u00abricche parti vocali\u00bb di Tom Chaplin e le \u00abambizioni a cuore aperto [del gruppo] udibili in ogni brano\u00bb, mentre \"Rolling Stone\" disse che l'album \u00abcontiene maggiori agganci rispetto ad altri molti gruppi pop sulle scene musicali da anni.\u00bb\nCon un voto di 3 stelle su 5, \"The Guardian\" critic\u00f2 la prima parte dell'album per \u00abl'eccessivo affidamento alla messa in mostra della voce di Chaplin\u00bb e per la \u00absemplicit\u00e0 dei testi affinch\u00e9 possano passare facilmente nelle radio\u00bb, mentre elogi\u00f2 \"Can't Stop Now\" come \u00abun'epica canzone pop da svenimento\u00bb e \u00abla forte espansione di basso e di batteria\u00bb di \"Untitled 1\". \"Drowned in Sound\" diede all'album 5 stelle su 10, accusando i Keane di imitare eccessivamente i Coldplay (specificamente confrontando \"Your Eyes Open\" e \"On a Day Like Today\" rispettivamente con \"Daylight\" e \"Politik\", entrambi tratti da \"A Rush of Blood to the Head\") e criticando l'immaturit\u00e0 dei testi. Tuttavia elogi\u00f2 il singolo di lancio \"Somewhere Only We Know\".\nTracce.\nTesti e musiche di Tim Rice-Oxley, Tom Chaplin e Richard Hughes, eccetto dove indicato."}
{"id": "872022", "revid": "110157", "url": "https://it.wikipedia.org/wiki?curid=872022", "title": "Giardino di Daniel Spoerri", "text": "Il giardino di Daniel Spoerri \u00e8 un parco artistico situato nel comune di Seggiano, in provincia di Grosseto.\nIl parco-giardino si estende su di una propriet\u00e0 di circa 16 ettari tra il borgo di Seggiano e la frazione di Pescina, sul monte Amiata, in una localit\u00e0 indicata geograficamente con il nome di \"Paradiso\".\nStoria.\nIl parco \u00e8 stato ideato dall'artista Daniel Spoerri, il quale dopo aver vissuto a New York, a Simi, a D\u00fcsseldorf, Parigi ed in altre parti del mondo, arriv\u00f2 negli anni novanta in Toscana, prima a Arcidosso e poi a Seggiano nel 1992, dando vita in quest'ultimo luogo, presso la sua abitazione-laboratorio, al progetto di un parco-museo di sculture ed installazioni.\nLa fondazione \"Il Giardino di Daniel Spoerri - Hic Terminus Haeret\", riconosciuta dal ministero della cultura, \u00e8 stata istituita nel 1997 congiuntamente all'inaugurazione del parco, che oltre ad opere dell'artista svizzero, accoglie ed espone installazioni di pi\u00f9 di quaranta artisti diversi. Negli anni la fondazione si \u00e8 dotata di una vasta biblioteca specializzata in storia dell'arte.\nOpere esposte.\nIl percorso, all'interno dei 16 ettari di parco, si dipana fra ampi spazi erbosi e boschetti con un andamento apparentemente casuale; le opere d'arte contemporanea si dispongono in ordine sparso integrandosi e mimetizzandosi nel paesaggio. Oltre al percorso scultoreo esiste anche un percorso botanico in cui molte piante sono contraddistinte da un cartellino che ne sottolinea la specie e le curiosit\u00e0. Inoltre, per ogni artista presente nel parco \u00e8 presente un esemplare di olivo tipico del territorio e noto con il nome di \"olivastra seggianese\".\nOpere di Daniel Spoerri.\nQuesto l'elenco delle opere artistiche presenti nel parco che sono state realizzate da Daniel Spoerri:\nOpere di altri artisti.\nQuesto l'elenco delle opere scultoree presenti nel parco:"}
{"id": "872023", "revid": "2160814", "url": "https://it.wikipedia.org/wiki?curid=872023", "title": "Miniatura", "text": "Una miniatura \u00e8 la pittura ornamentale con cui venivano decorati i manoscritti e i libri antichi.\nIn origine il termine aveva un significato pi\u00f9 ristretto: la miniatura era l'immagine realizzata per decorare le lettere iniziali dei capitoli in un manoscritto, tradizionalmente di colore rosso. Il termine deriva verosimilmente dal latino \"minium\", un particolare minerale dal quale si ricavava il colore rosso. A partire dal XIV secolo, il diffondersi di illustrazioni di piccolo formato fece s\u00ec che il significato di \"miniatura\" passasse ad indicare dipinti, oggetti e forme di dimensioni ridotte.\nOltre al vocabolo \u201cminiatura\u201d esiste in italiano anche il termine meno utilizzato di \"alluminatura\" o \"illuminatura\" (molto simili ai termini francese e inglese per miniatura, che sono rispettivamente \"enluminure\" e \"illumination\"): si suppone che derivi dai colori luminosi e vibranti che risaltano sulla pagina scritta, ma non ci sono fonti al riguardo. Franco Brunello rimanda invece all'allume, chiamato nel Medioevo \"lume\", che veniva mescolato ai coloranti come legante per ottenere lacche.\nTipologie.\nLa miniatura \u00e8 il colore applicato al capolettera dai copisti o scrivani, all'inizio del capitolo o del paragrafo che pi\u00f9 correttamente andrebbe indicato col termine di rubricazione. Nel manoscritto il testo \u00e8 redatto con caratteri che hanno una forma propria: quando la scrittura ha un fine estetico, si parla di calligrafia. Lo studio delle antiche scritture \u00e8 invece affrontato dalla paleografia.\nIn ambito tecnico anche i disegni e le decorazioni eseguite con lo stesso inchiostro usato per la scrittura vengono indicati come \"calligrafia\": la miniatura vera e propria infatti si basa su pigmenti propri e spesso le figure professionali di chi scriveva il testo e di chi lo miniava erano completamente separate.\nLa miniatura pu\u00f2 trovarsi in mezzo al testo ma pu\u00f2 non avere alcun rapporto con esso. A seconda della posizione della miniatura sulla pagina si pu\u00f2 adoperare la seguente terminologia: \nMiniatura in Occidente.\nI primi manoscritti miniati sono i documenti dell'Antico Egitto, costituiti dai papiri, sotto forma di rotoli. Non sono rimaste che poche testimonianze sull'antica decorazione dei papiri in et\u00e0 greco-romana, che avevano la forma di rotuli e poich\u00e9 andavano svolti a poco a poco, le illustrazioni non erano altro che piccole vignette o figurette che interrompevano le colonne del testo.\nLa nuova forma del libro e la diffusione della pergamena permisero l'uso delle pagine intere, con illustrazioni di maggiore dimensione e pregio (Iliade Ambrosiana, \"Virgilio Vaticano\", \"Virgilio Romano\").\nLa scuola bizantina svilupp\u00f2 nuove convenzioni artistiche creando un taglio netto con la tradizione precedente. Con la diffusione del monachesimo, i centri della cultura europea divennero i monasteri, nei cui \"scriptoria\" si copiavano le opere antiche, permettendone la trasmissione alle generazioni future. Amanuense e miniatore erano spesso due figure distinte, anche se quasi sempre, soprattutto nell'alto medioevo, appartenenti alla medesima comunit\u00e0 religiosa e quindi di analoga formazione e cultura figurativa. Il Cristianesimo port\u00f2 a una perdita di interesse verso la realt\u00e0 percepita dai sensi e si svilupp\u00f2 uno stile figurativo dove ogni elemento acquista valore solo in quanto metafora del mondo trascendente. Si svilupp\u00f2 una relazione stretta tra testo e immagini, con iniziali figurate (da figure umane o animali) e istoriate (con piccole scene o decori vegetali), bordi decorati, monogrammi a piena pagina per le prime lettere del testo, tavole di canoni, immagini didattiche e mnemoniche. Questo processo venne sicuramente favorito dalla sensibilit\u00e0 lineare e ornamentale dei popoli barbarici.\nNei monasteri irlandesi, tra il VII e il IX secolo, si diffuse un tipo di decorazione raffinatissima basata su intrecci di racemi e figure stilizzate, organizzati in complessi schemi geometrici. La maggior parte delle figurazioni umane, quando presenti, erano di natura antinarrativa e sacrale.\nLa miniatura carolingia vide la committenza degli imperatori stessi tra i committenti di opere librarie, che in questo periodo raggiunsero un vertice per qualit\u00e0 e rilevanza, con una svolta stilistica rispetto al secolo precedente.\nCon il risveglio artistico del XII secolo la decorazione dei manoscritti ricevette un nuovo impulso. Gli artisti del tempo eccellevano nella miniatura di margini ed iniziali, ma anche nelle figurazioni, caratterizzate da un tratto vigoroso, linee spesse e uno studio attento del drappeggio. Gli artisti migliorarono la rappresentazione delle forme umane e, nonostante resistesse la tendenza a ripetere i soggetti secondo modi convenzionali, gli sforzi individuali produssero in questo secolo numerose miniature di carattere estremamente elegante. Lo stile del XII secolo lasci\u00f2 il posto ad immagini di dimensioni ridotte durante il periodo gotico. Le dimensioni dei libri si ridussero notevolmente e aument\u00f2 la loro diffusione.\nCon l'avvento del XV secolo, sotto l'influenza del Tardo gotico e del Rinascimento, la miniatura ricevette una spinta artistica che la ripropose sulla ribalta continentale. Grandi committenti erano ormai anche le corti e personaggi del mondo laico, che richiedevano opere di qualit\u00e0 estrema.\nCon l'introduzione e il diffondersi della stampa la miniatura continu\u00f2 per lungo tempo ad essere presente, anche se cominci\u00f2 gradualmente a perdere d'importanza proprio all'aumentare della disponibilit\u00e0 di libri, diventando un aspetto sempre pi\u00f9 marginale, certamente per via del costo aggiuntivo della decorazione manuale.\nMondo ebraico.\nLa peculiare situazione ebraica ha visto la dispersione della popolazione in piccole comunit\u00e0 separate che riuscirono a mantenersi autonome sul piano culturale rielaborando, secondo la propria dottrina, le influenze, anche artistiche, circostanti. Le rigide disposizioni bibliche sul divieto di rappresentazione della divinit\u00e0 hanno spesso confuso gli osservatori inesperti. In realt\u00e0 solo in ambiti circoscritti di particolari libri liturgici la decorazione \u00e8 stata del tutto evitata.\nIn ogni caso va tenuto presente che, al contrario del sistema occidentale, nella decorazione testuale ebraica il testo \u00e8 del tutto separato dalle immagini. Lo sviluppo della miniatura ebraica si \u00e8 avuto in ambiti diversi dai tradizionali centri scrittori a causa delle ovvie difficolt\u00e0 linguistiche. Lo scriba era dunque un ebreo, sia professionista che dilettante. Nel XV secolo Abraham ben Judah ibn Hayyim redasse un testo di miniatura in lingua portoghese scritta con caratteri ebraici. La realizzazione della decorazione del testo, eseguita a parte, fece uso di particolari accorgimenti grafici. Il principale \u00e8 la \"micrografia\" cio\u00e8 una tecnica, esclusiva del mondo ebraico, consistente nella scrittura a caratteri minutissimi di interi brani disposta talvolta a formare raffigurazioni decorative (fiori, animali ed anche figure umane). Ovviamente il soggetto del testo poteva influenzare la miniatura: nei testi religiosi (libri della Bibbia e loro commenti) oltre alla presenza di un repertorio non figurato di festoni e fiori compaiono scene che illustrano i passi pi\u00f9 rilevanti. Nei testi liturgici delle festivit\u00e0 e in quelli relativi al cerimoniale della pasqua compaiono pure illustrazioni figurative con testimonianze di caratteristiche precipue delle zone di realizzazione. Ad essere decorati erano pure i contratti matrimoniali (almeno fino al XVIII secolo avanzato). L'altro sistema di decorazione consiste nell'evidenziare con oro, colori, ecc. l'intera prima parola (o coppia di parole) del testo.\nMondo islamico.\nAnche nel mondo islamico \u00e8 esistita una fiorente attivit\u00e0 di miniatori che per secoli hanno decorato i libri. Va ricordato che l'introduzione di tipografie in queste aree geografiche fu molto tarda e questo fece s\u00ec che la professione di miniatore resistesse pi\u00f9 a lungo incontrastata.\nAnche i luoghi comuni relativi alla aniconicit\u00e0 (assenza di rappresentazione di figure umane) dell'arte islamica devono essere sfatati. Se \u00e8 vero che il Corano per la sua particolare sacralit\u00e0 non riceveva alcuna decorazione, se non \u201castratta\u201d e geometrica, altri testi mostrano invece una grande quantit\u00e0 di immagini.\nPersia.\nL'arte persiana (e quella ottomana) ha una lunga tradizione nell'uso di miniature. In quest'ambito esse sono di natura illustrativa e sviluppandosi dalla pi\u00f9 antica tradizione di decorazione del testo sono diventate illustrazioni a foglio singolo conservate in appositi album (a differenza di queste alla controparte occidentale ad acquerello non si applica il nome di miniatura).\nReza Abbasi (1565 - 1635) \u00e8 considerato uno dei pi\u00f9 rinomati miniaturisti persiani che si siano cimentati in quest'arte, con una preferenza per soggetti naturalistici. Le opere conservate sono reperibili nei maggiori musei del mondo occidentale: lo Smithsonian, il Louvre ed il Metropolitan Museum of Art di New York.\nTecniche di esecuzione e materiali.\nLa tecnica alla base della miniatura \u00e8 la tempera cio\u00e8 la dispersione di un pigmento o di una lacca in un legante che permette al colore di aderire al supporto o alla preparazione. I pigmenti sono sostanze per lo pi\u00f9 minerali, chimicamente inerti, che hanno bisogno di un adesivo per rimanere in posizione. Le lacche sono invece sostanze vegetali (di solito liquidi) trattate con allume per permetterne la preparazione come pigmenti solidi. Molto pi\u00f9 raro \u00e8 invece l'uso di coloranti applicati direttamente. I colori si mescolavano poco e talvolta non del tutto: l'artista lavorava \"tono su tono\", a colore asciutto, e giocava con i leganti per ottenere le sfumature a partire dallo stesso pigmento. Per ottenere le ombre viene usata la tecnica della Lavatura d'inchiostro. Dal XV secolo, con la comparsa del guazzo, le campiture sono definite da un contorno ocra realizzato in punta di pennello.\nPigmenti, lacche, coloranti e leganti.\nColoranti.\nI coloranti sono ottenuti da prodotti vegetali e animali. \nLeganti.\nVengono utilizzati leganti e colle per permettere al pigmento di aderire al supporto: colla di pesce, bianco d'uovo, con aggiunta di polvere di chiodo di garofano o allume per prolungarne la conservazione, gomma arabica."}
{"id": "872027", "revid": "92723", "url": "https://it.wikipedia.org/wiki?curid=872027", "title": "Karacajevo-Cerkessia", "text": ""}
{"id": "872032", "revid": "729019", "url": "https://it.wikipedia.org/wiki?curid=872032", "title": "Cassero Senese (Roccalbegna)", "text": "Il Cassero Senese di Roccalbegna si trova nell'omonima localit\u00e0 della provincia di Grosseto.\nStoria e descrizione.\nLa fortificazione, che sovrasta il borgo era un fortilizio minore, usato essenzialmente come punto di vedetta; costituiva il sistema difensivo del centro di Roccalbegna assieme alla Rocca aldobrandesca situata alla sommit\u00e0 dell'altra rupe. Probabilmente, venne costruito agli inizi del XIII secolo dai conti Aldobrandeschi. All'inizio del XV secolo, a causa della perdita della sua importanza strategica, il cassero, allora di propriet\u00e0 dello Stato senese, fu lasciato in abbandono.\nNel 1446 i Castellani Domenico d'Andrea e Gherardo di Mariano si proposero di restaurarlo a fini strettamente abitativi. Nel 1555 lo Stato senese pass\u00f2 sotto il Granducato di Toscana e nel 1565 Roccalbegna venne concessa dal Granducato agli Sforza della Contea di Santa Fiora. Rest\u00f2 feudo granducale fino al 1751. Con l'abolizione di tutti i feudi, Roccalbegna torn\u00f2 a costituire comunit\u00e0 giurisdicente fino al 1838, quando fu affidata al vicario regio di Arcidosso.\nIn corrispondenza dell'attuale giardino, costituito da un ampio prato e alberi d'alto fusto, sorgeva un giardino all'italiana, dotato di un \"piccolo casino\", risalente al XVII secolo. Di questo giardino non sono rimaste tracce ma approfondite ricerche storiche ipotizzano che questo fosse molto simile al contemporaneo giardino connesso al complesso palatino di Santa Fiora."}
{"id": "872034", "revid": "36426", "url": "https://it.wikipedia.org/wiki?curid=872034", "title": "Giardino del Cassero Senese", "text": ""}
{"id": "872035", "revid": "767487", "url": "https://it.wikipedia.org/wiki?curid=872035", "title": "Fredrik Norrman", "text": ""}
{"id": "872037", "revid": "438678", "url": "https://it.wikipedia.org/wiki?curid=872037", "title": "Fred Norrman", "text": ""}
{"id": "872045", "revid": "110157", "url": "https://it.wikipedia.org/wiki?curid=872045", "title": "Velikie Luki", "text": "Velikie Luki ( anche traslitterata come \"Velikiye Luki\", \"Velikije Luki\") \u00e8 una citt\u00e0 della Russia occidentale, situata sul fiume Lovat' nella parte meridionale dell'oblast' di Pskov, di cui \u00e8 la seconda citt\u00e0 per importanza nonch\u00e9 capoluogo del Velikolukskij rajon.\nVelikie Luki \u00e8 una citt\u00e0 alla gloria militare un onore conferitogli a causa del coraggio e dell'eroismo che i suoi abitanti hanno mostrato durante la seconda guerra mondiale.\nStoria.\nLa citt\u00e0 viene citata per la prima volta in una cronaca scritta nell'anno 1166 come Luki. Dal XII secolo, Luki faceva parte della Repubblica di Novgorod. Nel 1211, in seguito alla costruzione di una fortezza, acquista anche una certa importanza strategica nello scacchiere russo del tempo, a difesa delle citt\u00e0 di Pskov e Velikij Novgorod dagli attacchi dal sud. Nel 1478 lo zar Ivan il Grande la incorpora nel territorio del Granducato di Mosca. Nel corso della riforma amministrativa portata avanti da Pietro il Grande nel 1708, la citt\u00e0 fu incluso nel Governatorato di Ingermanland (noto dal 1710 come Governatorato di San Pietroburgo).\nNel 1777 riceve lo \"status\" di citt\u00e0.\nDurante la seconda guerra mondiale, a causa della sua posizione geografica, la citt\u00e0 \u00e8 stata teatro di pesanti scontri tra l'Armata Rossa e la Wehrmacht tra il 1941 e il 1942, che la portarono ad una distruzione pressoch\u00e9 totale.\nLa citt\u00e0 \u00e8 un nodo ferroviario di discreta rilevanza, posto sulla linea tra Mosca e Riga.\nNel 2016, la citt\u00e0 ha celebrato l'850\u00ba anniversario della sua prima menzione. La citt\u00e0 ha segnato l'evento con festival e mostre storiche.\nSociet\u00e0.\nEvoluzione demografica.\n\"Fonte: mojgorod.ru\"\nGeografia fisica.\nTerritorio.\nVelikie Luki \u00e8 una citt\u00e0 di confine: 80 km dal confine con la Bielorussia e 200 km dalla Lettonia. La citt\u00e0 si trova a 313 km a sud-est di Pskov 445 km a ovest di Mosca, nei limiti della pianura di Lovatskoy, sulle rive del fiume Lovat (il bacino del lago Ilmen).\nClima.\n\"Fonte: WorldClimate.com\"\nEconomia.\nIndustria.\nVelikie Luki \u00e8 una citt\u00e0 industriale, con diverse imprese nel settore della costruzione di macchine. Producono macchine per l'industria del legno, apparecchiature elettrotecniche e batterie. C'\u00e8 un laboratorio per riparare carrozze ferroviarie e locomotive. Ci sono anche imprese di legname, tessile e industrie alimentari, cos\u00ec come la produzione di mattoni. L'industria alimentare nel 2010 \u00e8 stata responsabile della produzione del 24,8% di tutta la produzione industriale e l'industria elettrotecnica ha prodotto il 15% della produzione.\nTrasporto.\nVelikie Luki \u00e8 un importante snodo ferroviario. Si trova sul tratto che collega Mosca con Riga e Toropets e Osta\u0161kov con Bologoe. Un'altra linea ferrovia collega Velikie Luki a Nevel', dove si divide in due linee ferroviarie, entrambe in direzione sud-est verso la Bielorussia: una linea per Vitebsk e un'altra per Grodno via Polotsk e Molodechno .\nL'autostrada M9 che collega Mosca con Riga aggira Velikie Luki, che ha accesso all'autostrada. Altre strade collegano Velikie Luki con Novosokol'niki, con Nevel' e con Porchov via Loknja.\nLa citt\u00e0 \u00e8 servita dall'aeroporto Velikie Luki.\nCultura.\nNel distretto sono presenti sette monumenti classificati come patrimonio culturale e storico di importanza federale e trentatr\u00e9 monumenti di importanza locale. I monumenti federali comprendono la chiesa di Kazan costruita nel XIX secolo e i bastioni, i pi\u00f9 antichi dei quali risalgono al XII secolo.\nI due musei di Velikie Luki sono il Velikiye Luki Local Museum, che espone collezioni di interesse locale, e il Ivan Vinogradov Museum-House, che si trova nella casa appartenuta ai genitori del matematico Ivan Vinogradov. La casa fu restaurata negli anni '70 con l'aiuto di Vinogradov stesso. Ha vissuto qui prima di trasferirsi a studiare a San Pietroburgo.\nSport.\nVelikie Luki \u00e8 nota per le gare di ballooning, che si tengono ogni anno nella citt\u00e0 dal 1996. Dal 1999, le competizioni sono state riconosciute a livello internazionale.\nAmministrazione.\nGemellaggi.\nLa citt\u00e0 di Velikie Luki \u00e8 gemellata con:"}
{"id": "872047", "revid": "80339", "url": "https://it.wikipedia.org/wiki?curid=872047", "title": "Velikije Luki", "text": ""}
{"id": "872049", "revid": "80339", "url": "https://it.wikipedia.org/wiki?curid=872049", "title": "Velikiye Luki", "text": ""}
{"id": "872055", "revid": "1718925", "url": "https://it.wikipedia.org/wiki?curid=872055", "title": "Parco Pertini", "text": "Il Parco Pertini, noto ancora con l'antico nome di Parterre, si trova sul viale Carducci a Livorno.\nStoria.\nIl \"Parterre\" venne realizzato su progetto e direzione dell'architetto Pasquale Poccianti, tra il 1830 ed il 1854 nei pressi del Cisternone. Nato come giardino pubblico fu uno dei primi, se non il primo in Europa, ad essere realizzato come tale. Tra la fine dell'Ottocento e gli inizi del Novecento questo spazio continu\u00f2 ad essere concepito, curato, come simbolo del \"decoro\" borghese di Livorno.\nLentamente fu trasformato in giardino zoologico, pur in assenza di strutture e assistenza tecnica adeguate. Il primo dato certo sull'introduzione di animali riguarda la donazione da parte del sindaco di Sassari di due cinghiali donati alla citt\u00e0 di Livorno ed \"esposti al pubblico nel Giardino degli acquedotti\". Alla vigilia della guerra il sovraffollamento del giardino fece registrare i primi segni di malessere all'interno dei recinti. Nel 1940 si provvide all'allontanamento in massa degli animali che vennero trasferiti nel giardino zoologico di Salsomaggiore. Il passaggio del fronte port\u00f2 alla requisizione del giardino da parte del comando alleato. \nNel 1950 il \"Parterre\" torn\u00f2 alla sua funzione originaria di parco pubblico e negli anni novanta venne ampliato sulla confinante area dell'ex fabbrica Pirelli.\nLa colonna.\nAll'ingresso del \"Parterre\" venne collocata una colonna un tempo facente parte di una fontana posta all'incrocio tra via Garibaldi e via Galilei, progettata dallo stesso Poccianti intorno al 1838.\nLa colonna, ancora nella sua collocazione originaria, fu raffigurata in un dipinto di Adolfo Belimbau, risalente al 1888 e attualmente conservato alla Galleria Nazionale d'Arte Moderna di Palazzo Pitti. La figura femminile posta sulla sommit\u00e0 \u00e8 d'ispirazione classica, raffigurando la dea della salute e dell'igiene Igea."}
{"id": "872060", "revid": "438678", "url": "https://it.wikipedia.org/wiki?curid=872060", "title": "Mattias Norrman", "text": ""}
{"id": "872061", "revid": "1318658", "url": "https://it.wikipedia.org/wiki?curid=872061", "title": "Anadyr' (citt\u00e0)", "text": "Anadyr' () \u00e8 una cittadina dell'Estremo Oriente russo, capoluogo della \u010cukotka; \u00e8 situato vicino alla foce del fiume omonimo.\nStoria.\nL'insediamento venne fondato nell'agosto 1889 con il nome di \"Novo-Mariinsk\" () e ribattezzato con l'attuale nome nel 1923; lo status di citt\u00e0 arriv\u00f2 solo nel gennaio 1965.\nGeografia fisica.\nAnadyr' \u00e8 un porto di una certa importanza situato sul passaggio tra la baia Onemen e il liman del Kan\u010dalan (a ovest) e il liman dell'Anadyr' (a est), il quale si affaccia sul golfo dell'Anadyr', insenatura del mare di Bering. La citt\u00e0 \u00e8 inoltre servita da un aeroporto, con voli regolari con parecchi centri dell'Estremo Oriente russo e l'Alaska. A sud-est, a 5,85\u00a0km dalla citt\u00e0, si trova la piccola isola Aljumka."}
{"id": "872062", "revid": "36426", "url": "https://it.wikipedia.org/wiki?curid=872062", "title": "Villa Corridi", "text": "Villa Corridi \u00e8 un'antica dimora signorile di Livorno.\nUbicata in via di Collinaia, \u00e8 circondata da una vasta area verde, che, con i suoi 63.000\u00a0m\u00b2, di cui 34.500 tenuti a prato, costituisce il pi\u00f9 vasto parco pubblico della citt\u00e0.\nStoria.\nAppartenuta alla famiglia Corridi dalla met\u00e0 dell'Ottocento, dominava le vaste propriet\u00e0 agricole che la circondavano. I Corridi erano imprenditori nel campo chimico-farmaceutico e impiantarono una distilleria, denominata \"Lo Stillo\", a breve distanza dalla propriet\u00e0. Per volont\u00e0 dei Corridi nella tenuta fu costruito uno stabilimento termale progettato da Angiolo della Valle, la cui planimetria richiamava i Bagnetti della Puzzolente disegnati da Pasquale Poccianti. Tuttavia, nel giro di pochi anni, le terme funzionarono sempre con minore fortuna e furono inevitabilmente chiuse.\nData la sua posizione favorevole, alla chiusura delle terme l'intera fattoria fu considerata dalle autorit\u00e0 sanitarie un ideale luogo di cura e nel 1904 fu trasformata in sanatorio su progetto di Adriano Alberto Padova, il quale integr\u00f2 l'edificio termale nel nucleo centrale della nuova struttura e riadatt\u00f2 la vecchia villa padronale.\nContemporaneamente, il parco, che per anni era rimasto incolto, fu risistemato in parte come giardino all'inglese e in parte come giardino all'italiana. Alcuni anni dopo fu costruita una vasta chiesa di gusto eclettico-neogotico, la quale fu intitolata al Cristo Re.\nNei successivi anni trenta fu innalzato anche un teatro di piccole dimensioni, oggi noto come Teatro Mascagni.\nNel 1968, inizi\u00f2 la dismissione di alcuni reparti del sanatorio, fino alla sua completa chiusura negli anni settanta. Successivamente la piccola cappella morturaria del sanatorio fu affidata alla Chiesa Battista, mentre il teatro annesso alla struttura ospedaliera fu completamente restaurato. La chiesa del Cristo Re fu invece abbandonata. Ad oggi alcuni padiglioni dell'ex sanatorio sono stati destinati ad uso scolastico, mentre altri (tra cui la villa Corridi vera e propria) risultano in completa rovina.\nIl parco, aperto al pubblico dagli inizi degli anni ottanta, \u00e8 ricco di essenze arboree quali: lecci, pini d'Aleppo, olmi, acacie, palme delle Canarie e palme nane.\nCappella di Sant'Edoardo.\nNei pressi della villa si trova una piccola cappella ottocentesca, eretta nel luogo in cui, nel 1867, fu assassinato Gustavo Corridi. Dedicata a sant'Edoardo, \u00e8 caratterizzata da una cupola ottagonale. All'interno si trovava una statua del defunto, opera di Vincenzo Cerri, poi trasferita a villa Fabbricotti. Oggi l'edificio \u00e8 in completo stato di abbandono."}
{"id": "872063", "revid": "36426", "url": "https://it.wikipedia.org/wiki?curid=872063", "title": "Acacie", "text": ""}
{"id": "872064", "revid": "49622674", "url": "https://it.wikipedia.org/wiki?curid=872064", "title": "Anadyr", "text": ""}
{"id": "872066", "revid": "110157", "url": "https://it.wikipedia.org/wiki?curid=872066", "title": "Provincia del \u00d4v\u00f4rhangaj", "text": " \nLa provincia del \u00d4v\u00f4rhangaj (in mongolo; \u04e8\u0432\u04e9\u0440\u0445\u0430\u043d\u0433\u0430\u0439 \u0430\u0439\u043c\u0430\u0433) \u00e8 una suddivisione della Mongolia centrale. La provincia confina a nord con la provincia dell'Arhangaj e la provincia di Bulgan, a est con le province del T\u00f4v e del Dundgov\u2019, a sud con la provincia del \u00d4mn\u00f4gov\u2019 ed infine ad ovest con la provincia di Bajanhongor. \"\u00d4v\u00f4r\" significa meridionale e \"hangaj\" montagna boscosa.\nIl capoluogo \u00e8 Arvajh\u0117\u0117r, citt\u00e0 che conta 19.058 abitanti. Si trova a 350\u00a0km dalla capitale Ulan Bator ed \u00e8 un importante mercato del bestiame. La provincia comprende la citt\u00e0 di Harhorin, nei pressi della quale si trovano le rovine dell'antica capitale Karakorum e il monastero di Erdene Zuu.\nLa popolazione nomade \u00e8 dedita principalmente alla pastorizia e solo in piccola parte all'agricoltura.\nSuddivisione amministrativa.\nLa provincia del \u00d4v\u00f4rhangaj \u00e8 suddivisa nei seguenti distretti (\"sum\"):"}
{"id": "872070", "revid": "124822122", "url": "https://it.wikipedia.org/wiki?curid=872070", "title": "Wang Zhizhi", "text": "Nato da genitori entrambi ex-giocatori di basket, era un centro alto 2,13 metri.\nCarriera.\nCon l'inaugurazione della lega nazionale, la Chinese Basketball Association, gioc\u00f2 dal 1995 nei Bayi Rockets. E dal 1995 al 1999, il suo ultimo anno nel campionato cinese, i Rockets instaurarono una supremazia che li port\u00f2 a vincere ininterrottamente 5 titoli nazionali. Durante questo periodo, inoltre, fu una delle principali risorse della nazionale cinese, che chiuse ottava alle Olimpiade del 1996 (Wang, ancora diciannovenne, segn\u00f2 11,1 punti ad incontro), e decima a quelle del 2000 (con medie di 13,5 punti ed il 54% dal campo).\nNell'estate 1996, divenne il primo giocatore cinese ad approdare in una squadra della NBA, scelto al draft dai Dallas Mavericks. Causa alcuni problemi con la propria lega, non gli fu concesso di giocare in NBA prima della stagione 2000-01, approfittando di questo tempo per vincere un ennesimo campionato in Cina. Durante il suo soggiorno oltreoceano, Wang gioc\u00f2 137 partite in 5 stagioni, anche per problemi di infortuni, giocando poco meno di 10 minuti per partita con 4,4 punti. In questi anni soggiorn\u00f2 per due anni a Dallas (2001-02), venne scambiato nel 2003 ai Los Angeles Clippers e a met\u00e0 della stagione 2004 pass\u00f2 ai Miami Heat, coi quali rimase fino al 2005.\nNel 2006 fece ritorno in Cina, e fece rientro nella nazionale che lo aveva escluso negli ultimi anni per dei guai con la federazione. Nel 2006-07 ha fatto ritorno nella CBA, guidando le classifiche dei migliori realizzatori (con 27,6 punti) e rimbalzisti (9,6 a partita) e vincendo il premio di MVP del campionato."}
{"id": "872071", "revid": "155613", "url": "https://it.wikipedia.org/wiki?curid=872071", "title": "Villa Fabbricotti (Livorno)", "text": "Villa Fabbricotti a Livorno si trova in viale della Libert\u00e0, 30. \u00c8 sede principale della Biblioteca Labronica.\nStoria.\nLa villa, d'origine medicea, nacque probabilmente per volont\u00e0 di Ferdinando de' Medici come residenza extraurbana. Dopo una serie di passaggi di propriet\u00e0, Bernardo Fabbricotti l'acquist\u00f2 nel 1881 dal signor Tommaso Lloyd. Il nuovo proprietario la fece ampliare e trasformare secondo il progetto dell'architetto Vincenzo Micheli, il quale si occup\u00f2 anche della sistemazione del parco.\nL'accesso alla propriet\u00e0 avveniva originariamente attraverso l'ingresso monumentale di via Roma, affiancato dalle scuderie e dalle casette della servit\u00f9 e successivamente dai due ingressi di piazza della Barriera Maremmana (attuale piazza Matteotti) e di viale della Libert\u00e0: con i loro cancelli, sormontati da ornamentali vasi di marmo, introducevano solennemente alla villa. Viali lussureggianti s'incrociavano circondando prati fioriti alla cui manutenzione erano addetti i giardinieri che si occupavano anche della serra e del vivaio. Tra le essenze presenti si ricordano pini, lecci, tigli, platani, palme, magnolie, eucalipti, cedri, ficus e cipressi.\nFurono costruiti una grandiosa cavallerizza ed un teatrino, con annessa pista di pattinaggio, per lo svago della famiglia. Il parco fu ornato di statue e di busti per onorare personalit\u00e0 insigni e ricordare al tempo stesso i momenti pi\u00f9 significativi della storia.\nNel 1936 i Fabbricotti furono costretti a vendere la propriet\u00e0 al Comune di Livorno: questa allora comprendeva la villa due case coloniche, l'alta torre ad uso di deposito dell'acqua (demolita negli anni sessanta) con relativi annessi e il vasto parco, per un'estensione di circa 27 ettari, poi drasticamente ridotto per fare spazio al nuovo quartiere circostante (dell'antico parco sopravvivono solo i viali di accesso (via Accademia Labronica ad est, viale dei Pini a sud, via Bartolena a nord). Durante la guerra l'immobile fu sede del comando tedesco e poi di quello americano, subendo ingenti danni. Oggi la villa \u00e8 sede della Biblioteca Labronica.\nDescrizione.\nLa villa riprende i temi dell'architettura rinascimentale e rimanda al disegno di un'altra struttura labronica: Villa Mimbelli, anch'essa progettata da Vincenzo Micheli.\nL'esterno \u00e8 caratterizzato da alcune serliane e da ampi finestroni a tutto sesto che alleggeriscono la cortina muraria, mentre l'interno si articola attorno ad uno scalone monumentale a doppia rampa.\nAl primo piano \u00e8 collocata la scultura \"Madre educatrice\", di Paolo Emilio Demi: il modello in gesso fu esposto nel 1836 all'Accademia di Belle Arti di Firenze ed entro il 1846 l'opera fu scolpita in marmo, anche se rimase incompiuta in alcune sue parti. Dapprima fu ospitata nella chiesa del Soccorso e nel 1865 fu trasportata nell'Asilo Grabau; nel 1950, dopo essere stata dotata di un nuovo piedistallo, fu spostata nella Villa Fabbricotti.\nInoltre, nel parco della villa si trovano numerose opere scultoree, come una scultura di Giovanni Paganucci e il monumento a \"Alfredo Jeri\", di Antonio Vinciguerra. Dal distrutto Palazzo Balbiani, ubicato in via Grande, provengono alcuni busti dei granduchi di Toscana, che un tempo adornavano la facciata del medesimo palazzo. Qui, per oltre mezzo secolo, fu collocata anche la statua di \"Giovanni Fattori\" che in origine si innalzava tra piazza della Repubblica e il Cisternino di citt\u00e0: realizzata nel 1925 da Valmore Gemignani, nel dopoguerra fu trasferita nel parco della villa, per ritornare nel sito originario solo nell'estate del 2008. Nel medesimo anno furono avviati i lavori di trasferimento al sito originario di alcuni dei marmi che, prima della seconda guerra mondiale, ornavano la chiesa armena di San Gregorio Illuminatore, i cui resti furono in gran parte demoliti negli anni cinquanta; tuttavia, l'operazione di trasferimento fu solo parziale e, ad oggi, molti altri pezzi di marmo e statue giacciono ancora nel parco della villa.\nNell'area verde \u00e8 collocata anche una fontana di Luigi Brizzolara, in gran parte danneggiata, proveniente dalla demolita villa Attias.\nVi si trovano inoltre una statua dell'imprenditore Gustavo Corridi, opera di Vincenzo Cerri, proveniente dalla pericolante Cappella di Sant'Edoardo e un busto dedicato al pittore livornese Giovanni Bartolena. \nSuccessivamente, nel 2012, \u00e8 stato collocato un busto in memoria di Mario Borgiotti, fondamentale uomo per le arti livornesi, realizzato dal pittore e scultore Massimo Lomi, nipote del post-macchiaiolo Giovanni anch'esso omaggiato di un busto all'interno della villa.\nNel 2018 \u00e8 stata inaugurata la statua di Snoopy, a testimonianza della storia del cane Snoopy, ucciso a Livorno il 4 agosto 2015 da un colpo di carabina mentre si trovava sul terrazzo della propria abitazione; essa vuole sensibilizzare l'uomo sul tema della violenza sugli animali."}
{"id": "872072", "revid": "21880", "url": "https://it.wikipedia.org/wiki?curid=872072", "title": "Magnolie", "text": ""}
{"id": "872073", "revid": "36426", "url": "https://it.wikipedia.org/wiki?curid=872073", "title": "Eucalipti", "text": ""}
{"id": "872075", "revid": "466539", "url": "https://it.wikipedia.org/wiki?curid=872075", "title": "Contea di Fayette (Texas)", "text": "La contea di Fayette (in inglese Fayette County) \u00e8 una contea dello Stato USA del Texas. Il nome le \u00e8 stato dato in onore al marchese de La Fayette, che aiut\u00f2 il generale George Washington nella guerra d'indipendenza americana. Al censimento del 2000 la popolazione era di 21.804 abitanti. Il suo capoluogo \u00e8 La Grange.\nGeografia fisica.\nLo United States Census Bureau certifica che l'estensione della contea \u00e8 di 2.486\u00a0km\u00b2, di cui 2.461\u00a0km\u00b2 composti da terra e i rimanenti 25\u00a0km\u00b2 composti di acqua.\nStoria.\nLa Contea di Fayette venne costituita il 14 dicembre 1837."}
{"id": "872076", "revid": "648716", "url": "https://it.wikipedia.org/wiki?curid=872076", "title": "Frank Luck", "text": "Biografia.\nCarriera nel biathlon.\nAvviato dalla famiglia allo sci di fondo fin dai tre anni di et\u00e0, nel 1980 pass\u00f2 al biathlon dove fu allenato da Frank Ullrich. A ventun anni si qualific\u00f2 per i XV Giochi olimpici invernali di , dove fin\u00ec sesto nella gara sprint; il suo primo titolo ad alto livello in campo internazionale fu l'oro nella sprint dei Mondiali del 1989.\nA causa della parotite non partecip\u00f2 ai XVI Giochi olimpici invernali di , ma nell'edizione successiva di vinse la medaglia d'oro nella staffetta 4 x ; si ripet\u00e9 anche quattro anni dopo, a . Durante i suoi diciassette anni di carriera Luck ha vinto undici titoli mondiali; con l'ultimo, nella staffetta del 2004 a Oberhof, concluse la sua carriera.\nLuck ha vinto tre volte il Trofeo Holmenkollen; le sue due vittorie nella gara a inseguimento (1999, 2000) e quella nella sprint (2002) lo collocano al quarto posto nella classifica dei plurimedagliati del trofeo. In Coppa del Mondo ha ottenuto il primo risultato di rilievo nel 1987 nella sprint di Ruhpolding (5\u00b0) e ha conquistato la prima vittoria, nonch\u00e9 primo podio, nel 1988 nella sprint di Albertville-Les Saisies.\nNel 2009 ha ammesso di aver fatto ricorso al doping durante i primi anni della sua carriera, quando militava nella nazionale tedesca orientale, e di essersene reso conto solo anni pi\u00f9 tardi. Tuttavia secondo documenti diffusi dalla polizia Luck avrebbe assunto steroidi anabolizzanti anche nel 1994.\nCarriera da allenatore.\nTerminata la sua carriera da atleta Luck \u00e8 divenuto allenatore di biathlon.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nRL = staffetta"}
{"id": "872077", "revid": "701660", "url": "https://it.wikipedia.org/wiki?curid=872077", "title": "Villa Maurogordato", "text": "Villa Maurogordato si trova in localit\u00e0 Monterotondo, a Livorno.\nStoria e descrizione.\nConosciuta anche come la Villa di Monterotondo, fu acquistata nel 1771 dal ricco commerciante livornese Giuseppe Calamai, console di Russia, e utilizzata come residenza di campagna. La famiglia Calamai detenne la villa fino al 1821, quando, in seguito a un crollo finanziario, fu venduta insieme ad altre propriet\u00e0 del Calamai al conte Giovanni Giraud, un avventuriero romano, residente a Livorno. Pochi anni pi\u00f9 tardi pass\u00f2, insieme alle altre propriet\u00e0 che il Giraud aveva comprato dal Calamai, al principe polacco Stanis\u0142aw Poniatowski che nel 1822 si era trasferito a Firenze dopo una permanenza a Roma con la moglie Cassandra Luci. In seguito alla morte del principe avvenuta nel 1833, la villa pass\u00f2 di propriet\u00e0 alla vedova, Cassandra Luci, e ai figli, che la vendettero nel 1847 al ricco mercante livornese, di origine greca, Pandely Maurogordato. \nI Maurogordato tesero a dare alla villa un aspetto signorile arricchendola di un ampio giardino romantico, che occupava i due terzi della propriet\u00e0 e la cui superficie era di circa otto ettari. All'epoca risale il tracciamento dei viali curvilinei che definendo uno slargo centrale tenuto a prato, tagliano il preesistente percorso colonnato in due punti. Questo venne ricostruito con colonne in muratura, sormontate da una struttura di ferro e prolungato nel tratto del giardino ad est della villa. All'apparato decorativo dell'edificio probabilmente lavor\u00f2 l'artista livornese Giuseppe Maria Terreni.\nAd ovest, una porzione del muro di cinta fu sostituita con una ringhiera di ferro che permetteva la vista sulla citt\u00e0. Due elementi d'arredo, una vasca e un berceaux, furono posti nel giardino. Entrambi di forma ovale e costruiti con gli stessi materiali, furono posizionati rispettivamente uno sul retro e l'altro sul fronte in corrispondenza della sala da pranzo. Davanti alla villa, su un prato leggermente inclinato vennero disposte delle palme. Altre piante quali cedri del Libano, pini d'Aleppo, eucalipti, tigli, platani, lecci, cipressi e querce costituirono le essenze principali del parco.\nNel 1871 la fonderia dei fratelli Gambaro realizz\u00f2 il giardino d'inverno, caratterizzato da una struttura in ghisa schermata mediante vetri colorati, che costituisce un interessante esempio di architettura del ferro nel territorio livornese.\nFacevano parte della propriet\u00e0, anche vari annessi sparsi per la maggior parte addossati al muro di cinta. Durante l'ultimo conflitto mondiale la famiglia dovette abbandonare la villa e nel 1949 gli eredi Maurogordato cedettero il complesso al Consorzio Provinciale Antitubercolare (poi USL).\nNel 1976 la tenuta, ad esclusione della cappella, fu venduta alla Provincia di Livorno, che a sua volta cedette l'uso del giardino al Comune di Livorno. Oggi l'immobile \u00e8 in stato di completo abbandono ed i numerosi progetti di recupero non sono mai arrivati all'approvazione finale, malgrado la villa e il suo parco siano tutelati, con dichiarazione del 9 dicembre 1980, dalla Legge 1089/1939. Gli interni negli anni sono stati depredati delle eleganti stufe in maiolica e di alcuni frontoni marmorei dei caminetti.\nLa cappella, che per alcuni anni funzion\u00f2 come succursale della parrocchia di Montenero e in seguito di Collinaia, fu ceduta dall'USL all'architetto Cavallini nell'anno 2000; l'ex luogo di culto, completamente restaurato, \u00e8 divenuto sede di un'associazione culturale."}
{"id": "872079", "revid": "36426", "url": "https://it.wikipedia.org/wiki?curid=872079", "title": "Pini d'Aleppo", "text": ""}
{"id": "872080", "revid": "1543377", "url": "https://it.wikipedia.org/wiki?curid=872080", "title": "Digital Signature Algorithm", "text": "Digital Signature Algorithm (DSA) \u00e8 uno standard FIPS per la firma digitale proposto dal National Institute of Standards and Technology (NIST) nell'agosto del 1991 per essere impiegato nel \"Digital Signature Standard\" (DSS), le sue specifiche sono contenute nel documento FIPS 186, viene definitivamente adottato nel 1993. In seguito \u00e8 stato riveduto ulteriormente nel 1996 con FIPS 186-1, nel 2000 con FIPS 186-2, nel 2009 con FIPS 186-3, e nel 2013 con FIPS 186-4.\nNegli Stati Uniti l'algoritmo DSA \u00e8 coperto da brevetto attribuito a David W. Kravitz, un ex-ricercatore della NSA; il NIST ha reso questo brevetto disponibile liberamente per qualsiasi uso.\nDescrizione dell'algoritmo.\nDi seguito vengono descritti i passi fondamentali per l'impiego di DSA, che fa uso di un sistema crittografico a chiave pubblica simile ad ElGamal.\nGenerazione delle chiavi.\nLa chiave pubblica \u00e8 \"y\", la chiave privata \u00e8 \"x\".&lt;br&gt;\nI parametri (\"p\", \"q\", \"g\") sono pubblici e possono essere condivisi da diversi utenti.\nEsistono algoritmi efficienti per il calcolo delle esponenziazioni modulari formula_8 e formula_9.\nCalcolo della firma.\nL'algoritmo esteso di Euclide pu\u00f2 essere usato per calcolare l'inverso modulare formula_15.\nDimostrazione.\nL'algoritmo \u00e8 \"corretto\" nel senso che il destinatario verificher\u00e0 sempre le firme valide.\nDa formula_22 per il piccolo teorema di Fermat. Dato che formula_23 e \"q\" \u00e8 primo segue che \"g\" \u00e8 di ordine \"q\".\nIl firmatario calcola: formula_24\nquindi&lt;br&gt;\nvisto che \"g\" \u00e8 di ordine \"q\"&lt;br&gt;\nLa correttezza di DSA \u00e8 provata da: formula_27.\nSicurezza.\nCome molti sistemi di crittografia a chiave pubblica, la sicurezza di DSA si basa sull'intrattabilit\u00e0 di un problema matematico, in questo caso sull'inesistenza di un algoritmo efficiente per il calcolo del logaritmo discreto.\nParticolare attenzione va posta al calcolo della quantit\u00e0 \"k\": deve essere generata casualmente in modo che non sia possibile risalirvi, nel qual caso sarebbe possibile risalire facilmente ad \"x\" (la chiave privata) a partire dalla firma."}
{"id": "872082", "revid": "7336", "url": "https://it.wikipedia.org/wiki?curid=872082", "title": "Fruttoligosaccaridi", "text": ""}
{"id": "872084", "revid": "1573940", "url": "https://it.wikipedia.org/wiki?curid=872084", "title": "Villa Mimbelli", "text": "Villa Mimbelli si trova a Livorno in via San Jacopo Acquaviva, 63 ed \u00e8 sede del Museo civico \"Giovanni Fattori\".\nStoria.\nL'aristocratica villa fu costruita dall'architetto Vincenzo Micheli fra il 1865 ed il 1875 su commissione del ricco mercante Francesco Mimbelli e di sua moglie Enrichetta Rodocanacchi. Inizialmente, la villa, abitata gi\u00e0 dal 1868, era circondata da un parco di modeste dimensioni, ma nel 1871 fu ampliato con l'acquisizione di ulteriori terreni; inoltre, nei pressi della propria residenza, Mimbelli fece erigere un vasto edificio su due piani per destinarlo a deposito del grano.\nDanneggiata durante la seconda guerra mondiale, dopo anni di abbandono la villa \u00e8 stata restaurata e aperta al pubblico. Dal 1994 ospita il Museo civico \"Giovanni Fattori\", che accoglie una raccolta di dipinti del famoso pittore e di altri macchiaioli e postmacchiaioli, mentre i vicini granai sono utilizzati per esposizioni temporanee.\nDescrizione.\nL'edificio \u00e8 caratterizzato da un'elegante facciata a tre ordini sovrapposti, ornata da mascheroni e decorazioni floreali. L'ingresso principale, utilizzato anche per l'accesso alle carrozze, \u00e8 coperto da con tettoia in ghisa, mentre quello laterale \u00e8 caratterizzato, al piano terra, da tre ampie aperture ad arco, che immettono direttamente nella sale da pranzo e da soggiorno. Queste ultime presentano un pregevole soffitto trattato a stucco, e delle lunette affrescate da Annibale Gatti. Sempre al piano terra \u00e8 da segnalare la presenza della sala da fumo, detta \"Sala Moresca\" per il suo inconfondibile stile orientale, dove si apprezzano filigrane in stucco e decorazioni policrome vicine al mondo islamico.\nSul lato settentrionale della villa \u00e8 inserita una monumentale scala, decorata con putti di ceramica invetriata, che conduce alle stanze del piano superiore dove erano collocati gli appartamenti privati dei coniugi Mimbelli; la scala, formata da due rampe, \u00e8 affiancata, al piano d'arrivo, da pareti con pitture di gusto settecentesco.\nParco.\nLa villa \u00e8 circondata da un rigoglioso parco di ispirazione romantica caratterizzato dalla presenza di essenze esotiche, tra cui un gran numero di esemplari di Palma delle Canarie. All'interno del parco sono ubicati una cappella ed un novecentesco teatro all'aperto non utilizzato da molti anni, attualmente ristrutturato."}
{"id": "872086", "revid": "6340", "url": "https://it.wikipedia.org/wiki?curid=872086", "title": "Paracetomolo", "text": ""}
{"id": "872088", "revid": "1793900", "url": "https://it.wikipedia.org/wiki?curid=872088", "title": "Saguenay (fiume)", "text": "Il Saguenay \u00e8 un fiume del Canada lungo 155\u00a0km.\nCorso del fiume.\nIl Saguenay nasce in Qu\u00e9bec dal Lago Saint-Jean e si getta nel San Lorenzo all'altezza di Tadoussac. Gli ultimi 100 km del corso del fiume sono il fiordo pi\u00f9 meridionale dell'emisfero boreale.\nStoria.\nIl fiume Saguenay \u00e8 stato un'importante via commerciale verso l'interno per i popoli delle Prime nazioni, cio\u00e8 gli indigeni dell'odierno Canada.\nDurante la colonizzazione francese delle Americhe, il fiume \u00e8 diventato un percorso importante per il commercio delle pellicce. I francesi hanno stabilito a Tadoussac, che si trova sull'immissione del Saguenay nel fiume San Lorenzo la prima stazione commerciale della Francia in Canada, nel 1600.\nIl fiume prende il nome dal leggendario regno di Saguenay.\nA partire dal XIX secolo, il fiume \u00e8 stato sfruttato per le industrie forestali per la pasta di legno e per le industrie della carta.\nOggi il fiume \u00e8 una meta turistica di interesse internazionale.\nNatura.\nNelle acque freddissime della sua foce si possono osservare molte balene tra cui le rare balene Beluga che amano queste acque per la loro ricchezza di krill; questo ha fatto di Tadoussac un popolare sito tra i praticanti dell'osservazione dei cetacei. \nLa confluenza del Saguenay nel San Lorenzo \u00e8 un sito protetto e parco nazionale del Canada, sotto il nome di Parco Marino del Saguenay-San Lorenzo. "}
{"id": "872089", "revid": "121643829", "url": "https://it.wikipedia.org/wiki?curid=872089", "title": "Associazione Sportiva Dilettantistica Sanvitese", "text": "LAssociazione Sportiva Dilettantistica Sanvitese, meglio nota come Sanvitese, \u00e8 una societ\u00e0 calcistica di San Vito al Tagliamento in provincia di Pordenone.\nStoria.\nVenne fondata nel 1920. Per lungo tempo ha militato nei campionati regionali. Nel primo dopoguerra riusc\u00ec ad essere promossa in Serie C. Quella che si giocava nel 1947-48 era comunque una Serie C organizzata in ambito regionale e curiosamente solo dall'anno successivo la Sanvitese ampli\u00f2 i propri orizzonti. Nel campionato successivo venne infatti inserita in Promozione in un girone dove oltre alle squadre friulane e triestine vi erano anche molte venete. Furono quattro complessivamente i campionati a livello interregionale disputati prima di venir retrocessa in ambito regionale. Ne segu\u00ec un lunghissimo periodo nel quale la Sanvitese non riusc\u00ec mai ad emergere tanto che nel 1981-1982 retrocesse addirittura in Terza Categoria. Nel 1982 ci fu la fusione tra la Sanvitese e la \"Sportiva Orcenico Superiore\" militante in Promozione che diede vita all\"Unione Sportiva Orcenico Sanvitese\". Ci vorr\u00e0 per\u00f2 un decennio per consolidare la societ\u00e0 biancorossa divenuta nel frattempo \"Unione Sportiva Sanvitese\". Nel 1992 vinse il campionato di Promozione, fu l'inizio di un'ascesa prepotente che nella stagione seguente la vide vincere anche il campionato di Eccellenza e la Coppa Italia del Friuli Venezia Giulia. Ebbe cos\u00ec inizio la lunga militanza della Sanvitese in Serie D dove subito nelle annate 1995-96 e 1996-97 colse anche dei brillanti secondi posti. Era una Sanvitese guidata da Enzo Piccoli e che in attacco aveva una punta del valore di Gianfranco Cinello, nelle sue quattro stagioni in biancorosso realizz\u00f2 53 reti. Nel complesso la Sanvitese disputa ininterrottamente venti stagioni in Serie D lottando nella maggior parte per la salvezza ma riuscendo a raggiungere anche i play-off nella stagione 2005-06. Dopo aver eliminato il Tamai la squadra allenata da Diego Zanin, all'esordio come allenatore, venne eliminata dalla Sambonifacese (0-1). L'avventura in Serie D della Sanvitese termina nella stagione 2013-14, nelle due precedenti annate era riuscita ad ottenere la salvezza ai play-out, l'ultimo posto di questa ultima annata non ammise repliche. Attualmente milita nella Promozione del Friuli-Venezia Giulia.\nColori sociali.\nMaglia bianco-rossa a strisce verticali, pantaloncini bianchi, calzettoni bianchi.\nStadio.\nIl campo di Gioco \u00e8 lo stadio di San Vito al Tagliamento ( posti sito in Viale Prodolone).\nL'impianto presenta le seguenti caratteristiche:"}
{"id": "872090", "revid": "7336", "url": "https://it.wikipedia.org/wiki?curid=872090", "title": "Fibra dietetica", "text": ""}
{"id": "872091", "revid": "1632387", "url": "https://it.wikipedia.org/wiki?curid=872091", "title": "Truth to Promises", "text": "Truth to Promises \u00e8 il primo album del gruppo power metal Symphorce pubblicato nel 1999."}
{"id": "872093", "revid": "36426", "url": "https://it.wikipedia.org/wiki?curid=872093", "title": "Orto dei semplici Elbano", "text": ""}
{"id": "872098", "revid": "287204", "url": "https://it.wikipedia.org/wiki?curid=872098", "title": "Piana Rotaliana", "text": "La Piana Rotaliana, Pianura Rotaliana o Campo Rotaliano \u00e8 una pianura del Trentino.\nGeografia.\n\u00c8 una pianura alluvionale tra il fiume Adige ed il torrente Noce, situata nella zona nord del Trentino al confine con l'Alto Adige. Ha la forma di un vasto triangolo racchiuso fra le sponde dei due fiumi e con al vertice la \"gola della Rocchetta\" che d\u00e0 inizio alla Val di Non, ed \u00e8 circondata su tre lati da un alto baluardo di pareti rocciose che la proteggono dai venti freddi e a nord/est dalla Chiusa di Salorno, provincia di Bolzano.\nNotevole la presenza di antri e grotte. La pi\u00f9 profonda \u00e8 di oltre 2.000 metri delle oltre quaranta che percorrono la Paganella, mentre non \u00e8 da confondere col latte di montagna, il \"latte di monte\" dovuto ai filoni di calcite delle grotte un tempo usate per la cura delle malattie della pelle.\nConfina a est con la collina vitivinicola di Faedo, con la famosa Strada del Vino, tramite la quale \u00e8 possibile raggiungere la vicina Val di Cembra.\nVi si trovano i comuni di Mezzolombardo, Mezzocorona e la frazione Grumo del comune di San Michele all'Adige. \nVie di comunicazione.\nDista 15 chilometri da Trento, raggiungibile sia tramite la SS12 o l'autostrada del Brennero (uscita S.Michele-Mezzocorona), sia tramite le linee ferroviarie Trento-Mal\u00e9-Mezzana e RFI. Costituisce il nodo centrale per raggiungere sia la Val di Non, sia l'altopiano della Paganella (Andalo, Molveno e Fai).\nEconomia locale.\nNella piana si produce il vino Teroldego Rotaliano il cui nome deriva probabilmente dalla parola \"Tiroler Gold\" oppure \"Oro del Tirolo\"'. Procedendo da San Michele all'Adige sia in direzione nord verso Bolzano che a sud verso Ala si ripercorre la celebre \"strada del vino\", itinerario della gastronomia trentina."}
{"id": "872102", "revid": "110157", "url": "https://it.wikipedia.org/wiki?curid=872102", "title": "Dirfi", "text": "Dirfi () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 7.308 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Dirfys-Messapia."}
{"id": "872107", "revid": "124084618", "url": "https://it.wikipedia.org/wiki?curid=872107", "title": "Villa Guerrazzi", "text": "Villa Guerrazzi si trova in via Guerrazzi presso la localit\u00e0 La Cinquantina nel comune di Cecina (LI).\nStoria.\nLa tenuta della Cinquantina viene citata almeno dal 1717, quando in un documento \u00e8 ricordata come di propriet\u00e0 di \"S.A.R. il Granduca di Toscana. Il nome deriva forse da una qualit\u00e0 di granoturco detta, in base al tempo di maturazione, della \"cinquantina\" (anzich\u00e9 primaverile, estiva o della quarantina), mentre si tratterebbe solo di una leggenda locale che il terreno fosse cos\u00ec fertile da rendere cinquanta volte il seminato. Gi\u00e0 concessa da Cosimo III de' Medici alla famiglia Albizi, pass\u00f2 nel 1738 al senatore Carlo Ginori, che in questa zona possedette tutta la fascia costiera da Vada a Bolgheri. \nL'aspetto attuale della villa risale alla seconda met\u00e0 del Settecento, quando fu ampliato il \"casone di lavoria\", una struttura destinata allo sfruttamento agricolo estensivo basato sull'impiego della manodopera avventizia che qui trova alloggio. Nel 1815 torn\u00f2 tra i beni della corona toscana, nella persona del granduca Ferdinando III, e successivamente suo figlio Leopoldo II la concesse in enfiteusi alle famiglie coloniche. Risale infatti a questo periodo la bonifica del terreno e il conseguente risanamento, che rese possibile l'insediamento stabile di braccianti avviando cos\u00ec il processo di trasformazione in fattoria.\nCon l'Unit\u00e0 d'Italia, molti beni degli stati preunitari vennero venduti a privati. Nel 1868 la villa era intestata a Francesco Michele Guerrazzi di Livorno, nipote del pi\u00f9 celebre Francesco Domenico Guerrazzi, avvocato e tribuno politico durante i moti risorgimentali, che invece non possedette mi la villa, ma qui vi trascorse comunque gli ultimi anni della sua vita, morendovi nel 1873, come ricorda anche una targa sul portale principale. \nI discendenti e i successivi proprietari, gli industriali livornesi Torelli, continuarono ad apportare piccole variazioni per adeguare la villa alle rispettive necessit\u00e0 fino a che nel 1975 il Comune di Cecina acquist\u00f2 la villa dall'ultima proprietaria Edmea. \nIn pi\u00f9 di venti anni il complesso \u00e8 stato completamente ristrutturato e attualmente, oltre al Museo comunale archeologico La Cinquantina, ospita il Museo della vita e del lavoro della Maremma settentrionale, la Scuola Comunale di Musica \"Sarabanda\", la Scuola di Teatro \"Artimbanco\" e una sala polivalente per mostre e concerti.\nDescrizione.\nIl complesso \u00e8 costituito, oltre che dalla vera e propria villa di abitazione padronale, da vari fabbricati annessi, un tempo adibiti a cantina, granaio, magazzini, scuderia, tutti immersi in un ampio parco alberato a poca distanza dal mare. Oggi circondato da un recinto, comprende anche un giardino all'italiana e una pineta. Qui \u00e8 stato ricollocata anche la tomba etrusca a tholos di Casaglia, scoperta nel 1932 e gi\u00e0 nella prima sede del museo archeologico."}
{"id": "872108", "revid": "124755558", "url": "https://it.wikipedia.org/wiki?curid=872108", "title": "MLT-3", "text": "MLT-3 \u00e8 un sistema di codifica del segnale usato nelle telecomunicazioni che usa tre livelli di tensione. Un'interfaccia MLT-3 emette meno interferenze elettromagnetiche e richiede meno larghezza di banda di molte altre interfacce binarie o ternarie che operano allo stesso tasso di dati (vedi PCM / quantizzazione) come la codifica Manchester o la codifica bipolare.\nMLT-3 ha un andamento ciclico a livelli di tensione -1, 0, +1, 0. Si muove al prossimo stato per trasmettere a 1 bit e rimane nello stesso stato per trasmettere a 0 bit. Simile alla semplice codifica NRZI, la MLT-3 ha un'efficienza di codifica di 1 bit/baud, anche se richiede quattro transizioni (baud) per completare un ciclo intero (dal basso al medio, dal medio all'alto, dall'alto al medio, dal medio al basso). Inoltre, la frequenza massima fondamentale \u00e8 ridotta a un quarto del tasso di baud. Questo fa s\u00ec che la trasmissione del segnale \u00e8 riconducibile ai cavi di rame.\nLa codifica MLT-3 \u00e8 stata introdotta inizialmente da Cisco Systems come schema di codifica FDDI per le interconnessioni di rame (TP-PMD, aka CDDI). Successivamente la stessa tecnologia fu usata nei sottolivelli 100BASE-TX che danno considerevoli similitudini tra FDDI e il livello di fissaggio delle 100BASE-[TF]X (sezione 25.3 delle specifiche IEEE 802.3-2002).\nC'\u00e8 da notare che quel sistema di segnalazione specificato dalla Ethernet 100BASE-T4, che ha tre livelli, non \u00e8 compatibile con MLT-3. Infatti usa una conversione selettiva dalla base 2 alla base 3 con mappatura diretta delle cifre in base 3 in livelli a linea (codifica 8B6T)."}
{"id": "872110", "revid": "1742595", "url": "https://it.wikipedia.org/wiki?curid=872110", "title": "L'innocente (romanzo)", "text": "L'innocente \u00e8 un romanzo scritto da Gabriele D'Annunzio nel 1892. \u00c8 il secondo dei \"romanzi della Rosa\", di cui fanno parte anche \"Il piacere\" e \"Trionfo della morte\".\nTrama.\nTullio Hermil, ex diplomatico e ricco proprietario terriero, \u00e8 da sette anni marito di Giuliana, dalla quale ha avuto due figlie: Maria e Natalia. La famiglia vive a Roma.\nEgli \u00e8 un uomo dai gusti molto raffinati ma \u00e8 dominato da un temperamento inquieto e da un'irrefrenabile sensualit\u00e0 che lo costringe a tradire costantemente Giuliana. Questa \u00e8 una donna molto dolce e remissiva, che accetta con un amore \"da sorella\" i tradimenti del marito. Ormai, Tullio e Giuliana vivono una specie d'amore platonico, fraterno, che spinge Tullio a paragonare Giuliana a Costanza, la sua sorella morta a 9 anni. In particolare, Tullio intrattiene una relazione molto nota con la contessa Teresa Raffo. Quest'ultima va via da Roma per un periodo. Durante questo periodo, Giuliana si ammala molto gravemente, tanto da doversi sottoporre a una rischiosa operazione chirurgica. L'operazione riesce bene, ma indebolisce fortemente la salute della donna, la quale rischia inoltre di morire dopo un altro eventuale parto. Le rischiose condizioni di Giuliana inteneriscono Tullio , e infatti durante la convalescenza di lei i due coniugi passano ore a leggere poesie e a parlare. Tullio capisce di essersi innamorato di nuovo di sua moglie, ma intanto scrive ancora alla sua amante. Teresa gli scrive una lettera nella quale afferma di voler incontrare l'amante a Firenze. Tullio \u00e8 tormentato dall'indecisione, ma alla fine decide di mancare al convegno amoroso con Teresa, la quale per\u00f2 lo minaccia, rispondendogli: \"\u00abSe non verrai, non mi vedrai pi\u00f9\u00bb\".\nIntanto lo stato di Giuliana va ogni giorno migliorando ed ella sta per alzarsi dal letto, su cui finora \u00e8 stata costretta dalla malattia. Il giorno in cui la convalescente si alza in piedi, Tullio le annuncia la sua partenza per Firenze a breve.\nGiuliana \u00e8 ferita dalla notizia e apprende che tutte le cure e le tenerezze che Tullio ha avuto per lei erano dovute soltanto alle sue condizioni rischiose. Entrambi credono che il loro amore non possa pi\u00f9 rivivere.\nIn realt\u00e0, quando Tullio si reca a Firenze capisce che la sua relazione con Teresa Raffo \u00e8 basata soltanto sull'ebbrezza e non sull'amore puro, che invece gli \u00e8 sempre stato mostrato da Giuliana. Quando torna a Roma per\u00f2 Tullio vede che il suo rapporto con Giuliana \u00e8 radicalmente mutato: ormai i due coniugi si sottopongono a una convivenza quasi forzata e reciprocamente passiva. Tullio nota infatti che il loro non \u00e8 pi\u00f9 un amore fraterno n\u00e9 un'amicizia, bens\u00ec un costante imbarazzo: si sentono estranei l'uno con l'altra.\nGiuliana \u00e8 sempre pi\u00f9 triste e sempre pi\u00f9 cupa, e questo provoca l'angosciosa sofferenza di suo marito.\nUn giorno Tullio nota che Giuliana \u00e8 insolitamente allegra, mentre canta l\"'aria\" di Orfeo. Nota che sua moglie si sta preparando elegantemente per uscire e si rende conto, dopo tempo, della sua bellezza nobile, graziosa ed elegante.\nGiuliana \u00e8 infatti una donna \"alta, snella e flessibile\" dai capelli castani che contrastano notevolmente con la sua pelle pallidissima, pi\u00f9 volte esaltata da camicie bianche che non si distinguono dalla sua carnagione immacolata.\nTullio, per la prima volta, riflette sul fatto che \"ella potrebbe essere un'amante deliziosa per la carne e per lo spirito\" e inizia a sospettare una possibile relazione di Giuliana con lo scrittore Filippo Arborio.\nLa relazione di Tullio con Teresa Raffo crolla definitivamente a Venezia, \"dopo un'altra vergognosa prova\".\nIntanto Giuliana, divenuta estremamente cagionevole, si ammala di nuovo e cos\u00ec la famiglia decide di partire provvisoriamente per la Badiola, villa in campagna e residenza della madre e del fratello di Tullio; l\u00ec Giuliana potr\u00e0 rimettersi in forma. Tullio \u00e8 ormai di nuovo innamorato della moglie, follemente: egli la desidera e vorrebbe tanto ricominciare con lei una relazione d'amore. \nQuando i coniugi sono da soli (situazione in cui Giuliana cerca di non trovarsi), Tullio prova a riconquistarla, accarezzandola e portandole dei fiori. Ma ella si ritrae. D'un tratto, una svolta: Giuliana accetta l'invito rivoltole dal marito di passare una giornata a Villalilla, il nido del loro amore, dove gli innamorati trascorsero i loro primi anni di nozze in un perfetto idillio di felicit\u00e0.\nEntrambi sono consapevoli dei ricordi che risveglier\u00e0 in loro la vista di quella casa dove vissero i loro pi\u00f9 bei momenti.\nInfatti appena giungono l\u00ec, Tullio confessa a Giuliana il suo rinnovato sentimento d'amore nei confronti di lei, e Giuliana, tra fiumi di lacrime, ricambia. Presi da un impeto irresistibile entrano in casa. Tutto sembra perfetto, ma dopo le ore appassionate Giuliana \u00e8 colpita da un forte malore. Quando ritornano alla Badiola, la madre di Tullio confessa al figlio di credere che Giuliana sia incinta. Tullio \u00e8 assalito da un angosciante dubbio, che purtroppo si riveler\u00e0 veritiero. \nLa coppia vive i mesi della gravidanza nel dolore e nel tormento, ma con vero amore reciproco.\nIntanto Tullio torna a Roma per qualche giorno e viene a sapere che Filippo Arborio ha contratto una malattia mortale. \nTutta la famiglia \u00e8 preoccupata perch\u00e9 \u00e8 a conoscenza del mortale rischio che Giuliana correr\u00e0 con un altro parto.\nTullio inizia a provare un odio smanioso, alimentato da incubi e visioni, nei confronti del bambino che sta per nascere. Nonostante ci\u00f2 decide di non abbandonare l'amatissima moglie, la quale \u00e8 sua complice silenziosa. Entrambi sperano che il bimbo possa morire ancor prima di venire al mondo.\nIl fatidico giorno arriva e Giuliana, tra mille difficolt\u00e0 e sofferenze disumane, riesce a superare il parto. Il bambino che nasce \u00e8 chiamato Raimondo, ed \u00e8 perfettamente sano; Tullio inizia a premeditarne l'omicidio.\nGiuliana \u00e8 a letto e non pu\u00f2 alzarsi finch\u00e9 non sar\u00e0 guarita completamente e Tullio passa intere notti e interi giorni al capezzale della moglie. I coniugi quasi dimenticano il bambino.\nEppure tutta la famiglia \u00e8 innamorata del neonato Raimondo Hermil, erede di Tullio.\nUna sera, mentre tutta la famiglia \u00e8 fuori per assistere alla messa natalizia, Tullio, con una lucidit\u00e0 e una freddezza impressionanti, espone il bambino al gelo. In circa un giorno il bambino, la povera vittima, l'Innocente da roseo diviene quasi grigiastro e muore.\nLa famiglia Hermil, in particolare la madre di Tullio, \u00e8 disperata, in preda al pi\u00f9 terribile strazio.\nDivorato dal senso di colpa e dal tormento di aver ucciso un innocente, Tullio assiste ai funerali della sua vittima senza confessarne l'infanticidio.\nLa prima pagina del libro \u00e8 infatti scritta da Tullio nel giorno dell'anniversario della morte del piccolo Innocente.\nTemi e stile.\nIl testo non rispecchia le tecniche del decadentismo di Andrea Sperelli, tantomeno l'evangelismo russo di Giovanni Episcopo. Il romanzo \u00e8 concepito come una storia moderna di sperimentalismo, in cui sono presenti vaghi accenni al tipico stile di vita ottocentesco dei dandy decadenti, mentre la matrice tematica riguarda a ritroso un percorso di redenzione impossibile: ossia l'omicidio di Tullio del neonato, per ristabilire la relazione amorosa perduta. L'esperienza del protagonista \u00e8 un fatto al di sopra delle sue possibilit\u00e0, e per questo la critica inserisce il personaggio tra quelli delle opere giovanili dannunziane, in quanto Tullio \u00e8 a met\u00e0 percorso per approdare alla fase del \"superuomo\" nietzschiano. Solo nel \"Trionfo della morte\" avr\u00e0 inizio tale percorso."}
{"id": "872113", "revid": "14002", "url": "https://it.wikipedia.org/wiki?curid=872113", "title": "Diocesi di Vercelli", "text": ""}
{"id": "872114", "revid": "81195", "url": "https://it.wikipedia.org/wiki?curid=872114", "title": "Composto aromatico", "text": ""}
{"id": "872115", "revid": "339392", "url": "https://it.wikipedia.org/wiki?curid=872115", "title": "Andrei Dmitrievi\u0107 Sakharov", "text": ""}
{"id": "872116", "revid": "19933", "url": "https://it.wikipedia.org/wiki?curid=872116", "title": "Rai Dire Gol", "text": ""}
{"id": "872117", "revid": "34222", "url": "https://it.wikipedia.org/wiki?curid=872117", "title": "Diocesi di Spoleto", "text": ""}
{"id": "872118", "revid": "767487", "url": "https://it.wikipedia.org/wiki?curid=872118", "title": "Villa Ada (Bagni di Lucca)", "text": "Villa Ada si trova in via Evangelina Wipple a Bagni di Lucca (LU).\nNata su una struttura tardo rinascimentale di propriet\u00e0 della famiglia lucchese De Nobili, fu completamente ristrutturata nell'Ottocento, da Sir Mac Bean console britannico a Livorno, e contemporaneamente vennero costruite le due alte torri esagonali che danno alla villa il suo caratteristico aspetto. \nL'edificio \u00e8 circondato da un grande parco di gusto romantico, arricchito da grotte artificiali in pietra calcarea, ringhiere in ferro battuto a forma di rami intrecciati, ed altri elementi di arredo tipici dell'epoca. Un sentiero, che parte dal terrazzo posto nei pressi della villa, conduce ad un pergolato proseguendo verso una grotta artificiale. \nLa villa, acquistata nel 1975 dal Comune di Bagni di Lucca, \u00e8 stata adibita a stabilimento per le cure termali. Ad oggi per\u00f2 la villa risulta abbandonata, con evidenti problemi strutturali dovuti alla scarsa manutenzione dell'immobile. Anche il giardino e la grotta stanno pagando la noncuranza dell'intera propriet\u00e0. Nella seconda met\u00e0 degli anni '90 la villa fu affittata al villaggio globale che ne usufruiva per cure termali e ricevimenti. Furono cominciati dei lavori di restauro, con la verniciatura della villa. Interrotti quasi immediatamente, la villa \u00e8 rimasta per anni in disuso e spesso usata come dimora da alcuni senzatetto della zona. Finalmente chiusa, la villa era stata data in affido alla Vicaria Val di Lima che ne curava il giardino, fino alla scadenza del contratto, anche se l'intera struttura avrebbe bisogno di un'imponente opera di restauro."}
{"id": "872120", "revid": "466539", "url": "https://it.wikipedia.org/wiki?curid=872120", "title": "Contea di Fayette (Virginia Occidentale)", "text": "La contea di Fayette (in inglese Fayette County) \u00e8 una contea dello Stato USA della Virginia Occidentale. Il nome le \u00e8 stato dato in onore al marchese de La Fayette, che aiut\u00f2 il generale George Washington nella guerra d'indipendenza americana. Al censimento del 2000 la popolazione era di 47.579 abitanti. Il suo capoluogo \u00e8 Fayetteville.\nStoria.\nLa Contea di Fayette venne costituita il 28 febbraio 1831.\nGeografia fisica.\nL'U.S. Census Bureau certifica che l'estensione della contea \u00e8 di 1.731\u00a0km\u00b2, di cui 1.720\u00a0km\u00b2 composti da terra e i rimanenti 11\u00a0km\u00b2 composti di acqua."}
{"id": "872121", "revid": "94902", "url": "https://it.wikipedia.org/wiki?curid=872121", "title": "Le fasi dello sviluppo psicosessuale secondo Freud", "text": ""}
{"id": "872123", "revid": "80339", "url": "https://it.wikipedia.org/wiki?curid=872123", "title": "Izhevsk", "text": ""}
{"id": "872124", "revid": "7336", "url": "https://it.wikipedia.org/wiki?curid=872124", "title": "Integratori alimentari", "text": ""}
{"id": "872126", "revid": "28592", "url": "https://it.wikipedia.org/wiki?curid=872126", "title": "Piotr Kapitza", "text": ""}
{"id": "872128", "revid": "122585861", "url": "https://it.wikipedia.org/wiki?curid=872128", "title": "Casa museo Pascoli", "text": "La Casa Museo Giovanni Pascoli si trova a Castelvecchio Pascoli, una frazione di Barga in Media Valle del Serchio. \u00c8 stata abitazione del poeta Giovanni Pascoli dal 1895 al 1912 e ancora oggi conserva la struttura e gli arredi dell'epoca.\nLa storia.\nNel 1895 Giovanni Pascoli, allora docente presso il liceo Niccolini di Livorno, era in ricerca di un luogo in campagna dove stabilirsi; conobbe casualmente l'esistenza di Barga tramite gli amici Giulio Giuliani, insegnante nel liceo di Pisa, e Carlo Conti, amministratore del Collegio San Giorgio dell'Ardenza. Pascoli vi si rec\u00f2 in visita ai primi del mese di settembre e scelse di affittare una villa settecentesca ubicata in localit\u00e0 Caprona a Castelvecchio e appartenente alla famiglia Cardosi\u00a0\u2013 Carrara. \nIl 15 ottobre 1895 si stabil\u00ec a Caprona con la sorella Maria e il cagnolino Gul\u00ec; da quel momento fino alla morte, sopravvenuta nel 1912, il poeta altern\u00f2 i soggiorni a Castelvecchio ai periodi trascorsi nelle citt\u00e0 dove lo portavano gli impegni di docenza. La \u201cbicocca di Caprona\u201d divenne il centro di uno dei pi\u00f9 prolifici e felici periodi di creazione poetica e di pubblicazione delle sue opere in versi italiani e latini, degli scritti di poetica, di antologie e di diversi saggi danteschi. Pascoli acquist\u00f2 la casa nel 1902; per riuscire a raggiungere la somma pattuita coi proprietari fu costretto a vendere cinque delle medaglie d'oro vinte al Certamen poeticum Hoeufftianum.\nDopo la scomparsa del fratello, Maria Pascoli continu\u00f2 ad abitare in solitudine la dimora di Castelvecchio fino alla morte nel 1953; in quarantuno anni non apport\u00f2 modifiche sostanziali agli arredi e all'aspetto della casa, rifiutandosi di installare luce elettrica e acqua corrente per mantenerne l'integrit\u00e0. Nel frattempo alla casa, dichiarata monumento nazionale, si affianc\u00f2 dal 1934 un nuovo edificio che ospitava l'Asilo infantile Ruggero e Caterina Pascoli.\nAlla morte nel 1953 Maria lasci\u00f2 per via testamentaria al Comune di Barga \u201cla casa, la cappella, i libri, i manoscritti di Giovannino, i premi da lui ottenuti, i ricordi di famiglia e quant'altro nella casa \u00e8 contenuto, con l'obbligo di provvedere alle spese della manutenzione\u201d. L'acquisizione del legato non fu immediata: dopo molte polemiche, solo nel settembre 1955 il Comune entr\u00f2 in possesso della casa e di tutto quello che vi era contenuto. Fino ad allora la casa era rimasta sigillata, con grande preoccupazione degli studiosi pascoliani, in quanto essa necessitava di urgenti manutenzioni, rese necessarie non solo all'incuria degli ultimi due anni, ma anche alle cattive condizioni in cui versava gi\u00e0 alla morte di Maria, per mancate manutenzioni e per eventi bellici.\nLa Casa, ufficialmente riaperta il 1\u00ba novembre 1960, ospita tuttora il complesso museale, mentre i vecchi locali dell'Asilo fungono da sede della Fondazione Giovanni Pascoli.\nLa casa.\nLa casa, sviluppata su tre piani, grazie all'impegno della sorella Maria ha mantenuto l'aspetto e l'assetto che aveva negli anni in cui vi soggiorn\u00f2 Giovanni Pascoli. Gli ambienti riflettono ancora oggi i gusti, le amicizie, le frequentazioni del poeta, mentre gli arredi e i numerosi ricordi familiari sono manifestazione della personalit\u00e0 di Maria e del suo mondo raccolto intorno alla figura del fratello.\nL'esterno.\nLa casa \u00e8 immersa in un paesaggio di grande suggestione, dominato in lontananza dalla catena delle Alpi Apuane. L'ingresso principale affaccia su un vasto giardino delimitato da un muro di cinta che giunge fino alla chiesa di San Niccol\u00f2, della quale si vede il campanile. Sotto la cinta della chiusa scorre il Rio dell'Orso. Il giardino, concepito nella zona pi\u00f9 prossima alla casa come giardino all'italiana, con aiuole geometriche e piantumazioni di alberi ornamentali, \u00e8 corredato da una zona destinata a orto, dal vigneto, dal frutteto e dalla limonaia, unendo cos\u00ec l'eleganza del giardino e la rusticit\u00e0 dell'area coltivata. Nel giardino si trovano diversi alberi: tassi, glicini, alberi da frutto, vitigni e cipressi. Di fronte alla casa una siepe delimita la tomba del cane Gul\u00ec, sepolto sotto una colonnina di pietra.\nIl primo piano.\nAl piano terra l'appartamento \u00e8 articolato nell'ingresso, cucina, sala da pranzo e da un piccolo ambiente un tempo studiolo di Maria e attualmente destinato a conservare l'archivio.\nL'archivio raccoglie: \nIl secondo piano.\nIl secondo piano, al quale si accede mediante una scala in pietra, si articola intorno ad una sala centrale, lo studio di Giovanni Pascoli. Qui si trovano le tre camere da letto, la biblioteca e il salottino di Maria. Da questi ambienti si accede all'altana, una terrazza coperta da cui si gode di un ampio panorama su Barga e le zone limitrofe.\nNello studio e nelle stanze vicine si conserva la biblioteca di Giovanni Pascoli, costituita sia dall'opera omnia del poeta che dai libri da lui utilizzati per documentarsi sui diversissimi argomenti che voleva trattare. Comprende testi classici, di storia, religione, psicologia, volumi dedicati allo studio delle lingue greca e latina, alle tradizioni popolari, raccolte poetiche e romanzi, studi sull'ornitologia e sulla botanica, e testi di archeologia. Sono presenti volumi danteschi, stampe antiche, cinquecentine, dizionari ed enciclopedie, spartiti con poesie pascoliane musicate da autori celebri come Mascagni, Leoncavallo, Zandonai e altri.\nLa cappella.\nAttigua alla casa \u00e8 la cappella sulla cui facciata una lapide riporta i versi tratti dalla poesia \u201cIl sepolcro\u201d: Lasciate quell'edera! Ha i capi fioriti. Fiorisce, fedele, / d'ottobre, e vi vengono l'api / per l'ultimo miele. La cappella \u00e8 un raccolto e severo ambiente dove sono sepolti il poeta e la sorella Maria in un'arca in marmo, opera di Leonardo Bistolfi; su di essa \u00e8 inciso il dittico latino composto dallo stesso Pascoli per la sorella: Quae nihil optasti nisi pacem pace fruaris / una cum maesto candida fratre soror (Tu che non desiderasti altro se non pace, pace tu possa godere insieme con il mesto fratello, candida sorella). I manufatti e gli affreschi sono di mano del pittore barghigiano Adolfo Balduini.\nIl portale web \"Giovanni Pascoli nello specchio delle sue carte\".\nDal gennaio 2013 il patrimonio culturale conservato presso la Casa Museo Giovanni Pascoli \u00e8 reso fruibile attraverso il portale web \u201cGiovanni Pascoli nello specchio delle sue carte\u201d Lo scopo del portale \u00e8 raccogliere e descrivere i beni culturali conservati a Casa Pascoli (archivio, biblioteca, museo), superando la diversit\u00e0 di natura in nome dell'unica e unitaria vocazione a memoria pascoliana.\nIl portale da una parte riunisce e rende consultabile tutto il complesso del patrimonio pascoliano presente a Castelvecchio costituito da archivio, biblioteca e casa-museo, fornisce una completa bibliografia pascoliana e una selezione di link alle risorse presenti su web, predispone percorsi tematici e materiali multimediali.\nDi particolare rilievo \u00e8 stato l'intervento sull'archivio che ha visto la digitalizzazione e l'inventariazione informatizzata delle carte di Giovanni e Maria Pascoli (carteggi, manoscritti, foto, documenti diversi), la predisposizione di un sistema di interrogazione e ricerca via web, il restauro delle carte maggiormente danneggiate."}
{"id": "872131", "revid": "307923", "url": "https://it.wikipedia.org/wiki?curid=872131", "title": "Aromatico", "text": ""}
{"id": "872138", "revid": "466539", "url": "https://it.wikipedia.org/wiki?curid=872138", "title": "Korol\u00ebv (citt\u00e0)", "text": "Korol\u00ebv \u00e8 una citt\u00e0 della Russia europea centrale, nell'oblast' di Mosca a poca distanza dalla capitale in direzione nordest.\nStoria.\nSul sito dell'odierna citt\u00e0 sembrerebbe attestato un insediamento slavo fin dal XII secolo, sulla via di comunicazione tra Mosca e il principato di Vladimir-Suzdal. Tuttavia, fu solo nel 1938 che venne fondata una cittadina, chiamata \"Kaliningrad\", ad opera di Sergej Korol\u00ebv, pioniere dell'industria aerospaziale sovietica. Nel 1996 la citt\u00e0 cambi\u00f2 nome, venendo dedicata al suo fondatore Korol\u00ebv.\nA tutt'oggi, il comparto aerospaziale \u00e8 ancora il settore pi\u00f9 importante della citt\u00e0, sebbene la struttura industriale sia piuttosto diversificata; questa relativa ricchezza fa s\u00ec che Korol\u00ebv sia una delle poche citt\u00e0 russe che stanno registrando aumenti di popolazione.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "872139", "revid": "287204", "url": "https://it.wikipedia.org/wiki?curid=872139", "title": "Korolev", "text": ""}
{"id": "872141", "revid": "827882", "url": "https://it.wikipedia.org/wiki?curid=872141", "title": "Under the Influence (Warrant)", "text": "Under the Influence \u00e8 il sesto album in studio del gruppo musicale statunitense Warrant, pubblicato il 12 giugno 2001 dalla Perris Records. \nSi tratta di un album composto quasi interamente da cover eccetto le ultime due tracce. \u00c8 anche l'ultimo album del gruppo con il cantante e leader storico Jani Lane."}
{"id": "872142", "revid": "339392", "url": "https://it.wikipedia.org/wiki?curid=872142", "title": "Koroljov", "text": ""}
{"id": "872143", "revid": "339392", "url": "https://it.wikipedia.org/wiki?curid=872143", "title": "Korolyov", "text": ""}
{"id": "872145", "revid": "237161", "url": "https://it.wikipedia.org/wiki?curid=872145", "title": "Villa Borbone delle Pianore", "text": "Villa Borbone delle Pianore si trova a Capezzano Pianore, presso Camaiore, nella provincia di Lucca.\nStoria e descrizione.\nIl complesso della villa \u00e8 costituito da tre edifici di epoche diverse: la parte nord \u00e8 stata costruita nel 1964, il corpo centrale alla fine del XVIII secolo, mentre la parte sud risale alla fine del XIX secolo.\nIl corpo centrale, la parte pi\u00f9 antica della villa, \u00e8 un edificio di modeste dimensioni, frutto della ristrutturazione di un mulino. Fu adibito a villa dalla duchessa di Lucca Maria Teresa di Savoia (1803-1879), moglie di Carlo Lodovico di Borbone.\nAlla costruzione era annessa una cappella che sub\u00ec diverse modifiche nel corso dell'Ottocento. Oggi si presenta con una curiosa facciata neo rinascimentale, realizzata mediante una struttura in legno dipinto con un portale con architrave, timpano e una lunetta intagliata che simula le ceramiche dei della Robbia. La struttura fu realizzata nel 1893, in occasione del matrimonio della figlia maggiore del duca di Parma Roberto I, Maria Luisa con il principe Ferdinando I di Bulgaria. All'interno si trova un altare ligneo che proviene dalla cappella della villa della Rinchiostra dei Cybo Malaspina.\nLa costruzione ottocentesca, posta a Sud, \u00e8 un imponente palazzo di tre piani che riprende alcuni temi architettonici rinascimentali. Sono ben conservate le ricche decorazioni degli interni: soffitti a cassettoni, stucchi e marmi policromi.\nIl parco, opera dell'architetto paesaggista Deschamps, fu realizzato contemporaneamente all'edificio ottocentesco. Questo \u00e8 composto sia da specie autoctone che esotiche come era d'uso nella moda dell'epoca.\nNella villa trascorse lungamente la sua esistenza la principessa Maria Teresa di Savoia, moglie di Carlo Ludovico di Borbone, gi\u00e0 Duca di Lucca ed in seguito di Parma, ed ivi mor\u00ec nel 1879. A seguito della fine del Ducato di Parma, Roberto I fece delle Pianore una delle sue residenze preferite e proprio per questo. il 9 maggio 1892 vi nacque la principessa Zita di Borbone, ultima imperatrice d'Austria, moglie dell'imperatore beato Carlo I.\nAttualmente la villa \u00e8 di propriet\u00e0 dell'Istituto Cavanis, in uso al comune di Camaiore."}
{"id": "872151", "revid": "79454", "url": "https://it.wikipedia.org/wiki?curid=872151", "title": "Digital Signature Standard", "text": ""}
{"id": "872157", "revid": "599013", "url": "https://it.wikipedia.org/wiki?curid=872157", "title": "Dsa", "text": ""}
{"id": "872167", "revid": "466539", "url": "https://it.wikipedia.org/wiki?curid=872167", "title": "Ryan Lochte", "text": "Specializzato nel dorso, nello stile libero e nei misti, ha ottenuto in carriera 6 ori, 3 argenti e 3 bronzi olimpici, ai campionati mondiali ha vinto 27 medaglie di cui 18 d'oro, \u00e8 il secondo miglior medagliato dopo il rivale Michael Phelps.\nHa battuto in carriera 17 record del mondo: 7 in vasca lunga e 10 in vasca corta; detiene tre record, quello dei 200m misti e della staffetta 4x200m sl in vasca lunga, quello dei 200m in vasca corta.\nAi campionati mondiali di nuoto \u00e8 il secondo nuotatore nella storia ad essere andato a medaglia sei volte consecutive in una stessa gara, in questo caso i 200 misti, (dopo Federica Pellegrini con 8 volte nei 200 sl).\nBiografia.\nGiochi Olimpici di Atene 2004.\nNel 2004 partecip\u00f2 ai Trials statunitensi, in cui occorre arrivare almeno secondi per ottenere un posto ai Giochi olimpici, sui 200m misti riusc\u00ec a qualificarsi con 1'59\"41, dietro a Michael Phelps che vinse in 1'56\"71. Nei 200m stile libero arriv\u00f2 quarto, non riuscendo quindi a qualificarsi per la gara individuale, ma guadagnandosi la partecipazione nella staffetta 4x200m stile libero. Quarto posto anche sui 400m misti con 4'18\"46. Ai Giochi olimpici di vinse la medaglia d'oro nella 4x200m stile libero, insieme a Michael Phelps, Peter Vanderkaay e Klete Keller, battendo l'invincibile Australia. Due giorni dopo arriv\u00f2 la medaglia d'argento sui 200m misti, in cui arriv\u00f2 ancora solamente dietro a Phelps.\nCampionati mondiali di Montr\u00e9al 2005.\nNel 2005 partecip\u00f2 ai mondiali di Montr\u00e9al, in cui ripet\u00e9 il successo nella staffetta 4x200m sl, nuotando la seconda frazione in 1'48\"22, con i compagni di squadra chiuse in 7'06\"58, davanti a Canada e Australia; sui 200m misti scal\u00f2 indietro di un posto rispetto ad Atene ed ottenne il bronzo in 1'57\"79. Fu bronzo anche nei 200m dorso, in cui arriv\u00f2 dietro ad Aaron Peirsol e Markus Rogan.\nCampionati mondiali di Melbourne 2007.\nNel 2007 a Melbourne, in occasione dei campionati mondiali, vinse i 200m dorso con il nuovo record mondiale 1'54\"32, battendo il fenomeno Aaron Peirsol, fu oro e record anche nella 4x200m sl con la stessa esatta formazione dell'Olimpiade. sui 100m dorso Peirsol si prese una rivincita con tanto di record facendo accontentare il rivale dell'argento. Lochte registr\u00f2 anche delle ottime prestazioni nelle gare dei misti ma non riusc\u00ec a salire sul podio per opera di Michael Phelps, in entrambe le competizioni vincitore con tanto di record del mondo.\nGiochi Olimpici di Pechino 2008.\nNel 2008 a Omaha, si qualific\u00f2 per i Giochi olimpici di in tre discipline: i 200m dorso e i 200m e 400m misti, sui 100m dorso la manc\u00f2 di poco arrivando terzo, mentre sui 200m stile libero dopo aver vinto le semifinali con il migliore tempo, rinunci\u00f2 alla finale, non importandogli la partecipazione nella gara individuale ma solo quella in staffetta. A Pechino vinse la medaglia d'oro nei 200m dorso dove precedette il compagno di squadra Aaron Peirsol e segn\u00f2 il nuovo record del mondo della distanza; l'altro oro arriv\u00f2 nella staffetta 4x200m sl in cui nuot\u00f2 la seconda frazione. Nell'edizione cinese dei Giochi conquist\u00f2 anche due bronzi nei 200m e 400m misti in entrambe preceduto da Michael Phelps e L\u00e1szl\u00f3 Cseh.\nCampionati mondiali di Roma 2009.\nAi campionati mondiali di Roma 2009 non riusc\u00ec a ripetere il successo sui 200m dorso, arrivando terzo dietro ad Aaron Peirsol e Ry\u014dsuke Irie; riusc\u00ec per\u00f2 a vincere le gare dei misti, nei 200 metri aggiunse anche il record a 1'54\"10, 13 centesimi meglio del tempo registrato da Phelps a Pechino l'anno prima. Sui 400 metri ottenne invece una vittoria pi\u00f9 risicata, arrivando con 4'07\"01 giusto 30 centesimi prima di Tyler Clary. In entrambe le staffette a stile libero ottenne la medaglia d'oro, nella 4x100m nuot\u00f2 un lanciato da 47\"03, mentre nella 4x200m nuot\u00f2 l'ultima frazione in 1'44\"46, ottenendo alla fine un altro record con 6'58\"55.\nCampionati mondiali di Shanghai 2011.\nIl 26 luglio 2011 si aggiudic\u00f2 l'oro nella finale dei 200m stile libero dei Mondiali di nuoto a Shanghai nell'edizione del 2011 battendo Michael Phelps e Paul Biedermann, l'attuale primatista della distanza. Batt\u00e9 ancora il compagno di squadra il 28 luglio nei 200m misti, conquistando la medaglia d'oro e con 1'54\"00 divent\u00f2 il primo uomo ad aver fatto un nuovo record del mondo dopo la fine dell'era dei supercostumi. Arrivarono altre due medaglie d'oro prima nei 200m dorso, poi sui 400m misti, rispettivamente con i tempi 1'52\"96 e 4'07\"13. Nella staffetta 4x100m sl nuot\u00f2 in batteria un lanciato da 48\"28, in finale la squadra USA arriv\u00f2 terza, dietro Australia e Francia, la medaglia di bronzo venne assegnata da regolamento anche a lui. Nella 4x200m sl vinse invece comodamente l'oro con un lanciato finale da 1'44\"56 riportando in testa la squadra. Al termine di tale competizione, con i 5 ori conquistati e il nuovo record del mondo fatto, venne eletto miglior atleta del campionato.\nGiochi Olimpici di Londra 2012.\nI Trials 2012 furono un buon successo per il fuoriclasse statunitense, che vinse i 200m dorso e i 400m misti, arriv\u00f2 secondo sui 200m stile libero e i 200m misti, mentre arriv\u00f2 solo terzo nei 100m farfalla, non potendo cos\u00ec partecipare n\u00e9 alla gara singola, n\u00e9 alla staffetta. Nei 100m stile libero arriv\u00f2 quinto nelle semifinali, ciononostante fu scelto per la finale olimpica della staffetta veloce.\nA vince i 400m misti in 4'05\"18, il secondo miglior tempo di sempre, distaccando addirittura di oltre 4 secondi l'amico Michael che fin\u00ec a un modesto quarto posto. Meno soddisfacenti le gare seguenti; sui 200m stile libero manc\u00f2 il podio arrivando solo quarto, mentre sui 200m dorso arriv\u00f2 terzo dietro a Tyler Clary e Ry\u014dsuke Irie. Sui 200m misti si ripet\u00e9 la sfida con Phelps che lo batt\u00e9 ancora per 63 centesimi di secondo, con 1'54\"90 Ryan ottenne l'argento. Si guadagn\u00f2 anche l'oro nella staffetta 4x200m sl e l'argento nella 4x100m sl, con una frazione finale da 47\"74.\nCampionati mondiali di Barcellona 2013.\nAi campionati mondiali di nuoto 2013 ripet\u00e9 i successi mondiali dell'edizione precedente sui 200m dorso, in cui si prese una piccola rivincita su Tyler Clary che arriv\u00f2 terzo, oltre che sui 200m misti, in assenza di Michael Phelps vinse il suo terzo titolo mondiale consecutivo e divent\u00f2 il miglior medagliato in assoluto con tre ori, un argento e un bronzo vinti in carriera. Nella staffetta 4x100m sl gli USA ottennero ancora il secondo posto dietro alla Francia, mentre nella 4x200m sl vinsero con 7'01\"72, due secondo abbondanti davanti alla Russia, nonostante la mancanza di Phelps. Per la prima volta partecip\u00f2 anche alla finale della 4x100m mista, nuotando il lanciato a delfino, inizialmente gli Stati Uniti vennero dati primi con 3'30\"06, ma vennero poi squalificati a causa di un cambio anticipato di Kevin Cordes nella frazione a rana.\nCampionati mondiali di Kazan' 2015.\nIl 6 agosto 2015 si aggiudic\u00f2 per la quarta volta consecutiva la medaglia d'oro sui 200 misti, con il tempo di 1'55\"81, diventando il primo nuotatore di sesso maschile (secondo in assoluto dopo Federica Pellegrini) a vincere una medaglia in sei edizioni dei Campionati mondiali. Vinse la sesta medaglia anche nella staffetta 4x200m sl, con l'argento dietro al Regno Unito, nuotando in prima frazione il tempo di 1'45\"71. Sempre a Kazan' vinse la medaglia d'oro anche nella staffetta 4x100m mista, oltre che nella 4x100m stile libero mista.\nLa squalifica per doping.\nNel luglio 2018 agenzia antidoping statunitense USADA lo ha sospeso per un anno in seguito ad un'indagine che ha accertato l'esecuzione di una trasfusione di sangue di volume superiore ai 100 millilitri in 12 ore, una quantit\u00e0 vietata dal regolamento, in assenza di una specifica autorizzazione terapeutica. La squalifica, imposta sino al 24 luglio 2019, non gli consente di partecipare ai mondiali di nuoto 2019."}
{"id": "872168", "revid": "74801", "url": "https://it.wikipedia.org/wiki?curid=872168", "title": "Nyn\u00e4shamn (comune)", "text": "Nyn\u00e4shamn \u00e8 un comune svedese di abitanti, situato nella contea di Stoccolma. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "872170", "revid": "767487", "url": "https://it.wikipedia.org/wiki?curid=872170", "title": "La mappa del nuovo mondo", "text": "La mappa del nuovo mondo \u00e8 un album del 1993 della cantante Teresa De Sio."}
{"id": "872171", "revid": "287204", "url": "https://it.wikipedia.org/wiki?curid=872171", "title": "Born Again (album)", "text": ""}
{"id": "872186", "revid": "1793900", "url": "https://it.wikipedia.org/wiki?curid=872186", "title": "Main (fiume)", "text": "Il fiume Main \u00e8 un fiume del Canada lungo 57\u00a0km.\nNasce nell'isola di Terranova nelle Long Range Mountains, nella zona nord dell'isola. \u00c8 considerato uno degli ultimi fiumi veramente selvaggi. Il suo breve corso \u00e8 molto ripido e rappresenta una meta ambita per i canoisti. Sfocia nella White Bay, nell'oceano Atlantico.\nHa un bacino di 1.048\u00a0km\u00b2."}
{"id": "872188", "revid": "601933", "url": "https://it.wikipedia.org/wiki?curid=872188", "title": "Uova fatali", "text": "Uova fatali (, pronuncia [r\u0259k\u0250\u02c8v\u0268j\u0259 \u02c8jajts\u0259]) \u00e8 un romanzo breve scritto da Michail Afanas'evi\u010d Bulgakov nel 1925.\nTrama.\nIl professor Vladimir Ipat'evic Persikov \u00e8 il direttore dell'Istituto di Zoologia di Mosca. Ha 58 anni, \u00e8 un tipo di alta statura, un po' curvo, calvo, con occhialetti, carattere un po' scontroso e solitario. Lavorano con lui all'Istituto Pankrat, guardiano zoologico, e il prof. Ivanov, libero docente. Persikov vive in una grande casa insieme a Mar'ja Stepanovna, una vecchia e devota badante di cui ha bisogno, perch\u00e9 \u00e8 stato abbandonato dalla moglie. Il 16 aprile 1928 il professore lascia per un'ora e mezza delle amebe esposte all'azione di un raggio rosso al centro di una spirale luminosa prodotta dall'energia elettrica del microscopio, e si accorge che proliferano a una velocit\u00e0 fulminea e che le nuove nate divorano quelle deboli e crescono in modo rapidissimo. Informa allora Ivanov, che costruisce con lenti varie altri apparecchi con raggi sempre pi\u00f9 grandi. I due scienziati conducono esperimenti positivi su uova di rana. La notizia si diffonde al di fuori dell'Istituto e un giornalista fantasioso, Alfred Bronskij ne amplifica la portata, parlando ormai della scoperta del \"raggio della vita\".\nIntanto a Steklovsk si verifica una moria di galline: prima quelle della vedova del pope Drozdov, poi quelle della vicina muoiono vomitando sangue. Da l\u00ec la peste delle galline dilaga in tutta la Russia, per cui le autorit\u00e0 vietano di consumare galline e uova.\nNel frattempo uno stato straniero tramite una spia offre soldi a Persikov per essere messo al corrente delle sue scoperte ed avere i disegni degli apparecchi e l'invadente giornalista Bronskij chiede al professore informazioni sulle malattie delle galline.\nTutte le galline dell'URSS sono morte e Aleksandr Sem\u00ebnovi\u010d Rokk, direttore del sovchoz \"Raggio Rosso\", si reca da Persikov con un documento ufficiale perch\u00e9 vuole gli apparecchi per far rinascere le galline dalle uova. Ne porta via tre, nonostante le preoccupate proteste del professore. \u00c8 un uomo con gambe corte, piedi piatti, occhi piccoli, abbigliamento antiquato, che prima della rivoluzione era un flautista estraneo alla politica.\nA Koncovka, nel governatorato di Smolensk, nel sovchoz di Rokk arrivano tre casse di uova, grandi e sporche, che vengono messe sotto il raggio degli apparecchi. Subito si diffonde una strana inquietudine percepita dai cani, dagli uccelli e dalle rane del circondario e quando si aprono le uova sono spariti i pulcini. Rokk va allo stagno per un bagno e nell'erba gli compare davanti un enorme rettile di 10 metri. Quando si avvicina la moglie, il serpente subito la sbrana mentre Rokk riesce a fuggire. Terrorizzato si reca dalla polizia per denunciare il fatto: due agenti armati si recano al sovchoz e non trovano anima viva; solo la serra pullula di enormi serpenti che li attaccano e li sbranano.\nQuando a Persikov vengono consegnate delle uova di gallina, invece di quelle di struzzo e di anaconda che aveva chiesto, tutto risulta chiaro, ma ormai \u00e8 troppo tardi. Dal governatorato di Smolensk la popolazione in preda al panico fugge verso Mosca, dove viene dichiarato lo stato di guerra. L'esercito affronta col gas le bestie che si riproducono velocemente e bombarda le enormi uova, ma non riesce a fermare l'assalto. La folla inferocita assale e distrugge l'Istituto di zoologia e uccide Pankrat, Persikov e Mar'ja Stepanovna. Solo un'ondata di gelo inaudito, -18\u00b0 nella notte fra il 19 e il 20 agosto 1928, riesce a fermare i rettili che stanno circondando Mosca. Sul terreno resta un putrido marciume che provoca epidemie. L'Istituto viene ricostruito nel '29 e il nuovo direttore \u00e8 Ivanov, il quale tenta invano di ottenere il raggio rosso.\nVersioni cinematografiche, radiofoniche e televisive.\nNel 1971 venne pubblicata dal periodico cattolico \"Famiglia Mese\" una versione a fumetti, dal tratto allucinato e di impatto grafico assai violento.\nNel 1977 la Rai ha trasmesso uno sceneggiato televisivo in due parti intitolato, appunto, \"Uova fatali\", per la regia di Ugo Gregoretti, con Gastone Moschin, Alessandro Haber. Lo sceneggiato in due puntate \u00e8 stato distribuito anche su DVD nel 2009 ed \u00e8 stato ritrasmesso da Rai Storia. Alle puntate dello sceneggiato se ne aggiunse una ulteriore, in cui il regista Ugo Gregoretti spiegava con dovizia di particolari i vari trucchi di scena, con particolare attenzione ai rettili antropofagi di Giorgio Ferrari.\nUn adattamento radiofonico \u00e8 stato trasmesso il 17 aprile 1981 nel programma \"Nightfall\" della CBC.\nUn adattamento cinematografico diretto da Sergej Lomkin \u00e8 stato distribuito nel 1996; nel cast vi era Oleg Ivanovi\u010d Jankovskij."}
{"id": "872194", "revid": "827882", "url": "https://it.wikipedia.org/wiki?curid=872194", "title": "Born Again (Warrant)", "text": "Born Again \u00e8 il settimo album in studio del gruppo musicale statunitense Warrant, pubblicato il 31 marzo 2006 dalla Cleopatra Records.\nIl disco.\nIl disco \u00e8 il primo registrato senza Jani Lane, sostituito dall'ex cantante dei Black 'N Blue, Jaime St. James. L'album segna inoltre il ritorno dei membri storici Joey Allen e Steven Sweet, che non suonavano col gruppo dai tempi di \"Dog Eat Dog\". Lane ritorner\u00e0 per un breve periodo in occasione di un tour seguente, prima di abbandonare definitivamente a favore dell'ex cantante dei Lynch Mob, Robert Mason.\nLa pubblicazione del disco \u00e8 stata accompagnata dal DVD \"Born Again: Delvis Video Diaries\", contenente filmati dietro le quinte e videoclip di tutti i brani presenti nell'album."}
{"id": "872195", "revid": "2051852", "url": "https://it.wikipedia.org/wiki?curid=872195", "title": "Thiago Pereira", "text": "Specializzato nei misti, \u00e8 arrivato quinto nei 200\u00a0m misti alle Olimpiadi di Atene 2004. Sempre in quell'anno vinse i 200 misti ai Campionati mondiali di nuoto in vasca corta 2004.\nAi Giochi panamericani del 2007 di Rio de Janeiro vincendo 6 medaglie d'oro, batt\u00e9 il record di ori vinti in una sola edizione dei panamericani che era detenuto da Mark Spitz. Nel 2008, ai Giochi olimpici di Pechino, entra ancora nella finale dei 200 misti, terminando quarto.\nNell'edizione del 2015 dei Giochi panamericani a Toronto, vincendo altre tre medaglie, diviene l'atleta pi\u00f9 medagliato della storia dei Giochi, con 23 medaglie vinte, scavalcando il ginnasta cubano Erick Lopez, che vinse 22 medaglie tra il 1991 e il 2003. Circa un mese dopo la manifestazione canadese vince la medaglia d'argento nei 200\u00a0m misti ai mondiali di Kazan', superato solo da Ryan Lochte.\nAl 2015, \u00e8 detentore del record sudamericano dei 200 e 400\u00a0m misti e, assieme a Rodrigo Castro, Lucas Salatta e Nicolas Oliveira, della staffetta 4x200\u00a0m stile libero.\nCarriera.\n2002 - 2004.\nIl primo successo internazionale lo ottiene ai Giochi sudamericani del 2002 quando, a soli 16 anni, vince la medaglia d'oro nei 200\u00a0m rana col tempo di 2:17.94. L'anno seguente partecipa ai mondiali di Barcellona, dove si presenta in tre gare, 200 e 400 m misti e 200 rana, e nonostante non riesca a qualificarsi per la finale, batte il suo primo record sudamericano nei 200 m misti, col tempo di 2:02.67 Poco dopo, ai XIV Giochi panamericani di Santo Domingo, vince un argento e un bronzo nei 200 e 400 m misti, battendo ancora, nei 200, il record sudamericano.\nNel 2004, dopo aver vinto due medaglie d'oro nelle gare dei misti ai Campionati sudamericani, Pereira partecip\u00f2 ai Giochi olimpici di Atene, dove nella gara pi\u00f9 corta riusc\u00ec a raggiungere la finale classificandosi al quinto posto nella gara vinta da Phelps. Nel maggio di quell'anno, Pereira aveva battuto, con 4:17.62, anche lo storico record sudamericano del connazionale Ricardo Prado dei 400 m misti. Prado, che fu anche primatista del mondo negli anni ottanta, aveva stabilito il tempo di 4:18.45 ai Giochi di Los Angeles, vent'anni prima.\nVerso fine anno vinse anche un oro a livello mondiale in vasca corta, ai mondiali di Indianapolis, dove sui 200 m misti ebbe la meglio su Ryan Lochte, esploso in quell'anno e che in futuro incrocer\u00e0 diverse volte.\n2005 - 2008.\nNel 2005 salta la maggior parte della stagione, mondiali compresi, a causa di un infortunio patito durante una partita a beach soccer. L'anno successivo partecipa ai suoi primi Giochi PanPacifici, vincendo un bronzo nei 400 m misti, in una delle tante gare dominate da Michael Phelps, dietro anche all'altro statunitense Robert Margalis. In batteria, con 4:16.86, aveva migliorato ancora il record sudamericano.\nAi Campionati mondiali di nuoto 2007 l'anno dopo arriva ad un passo dal podio nei 200 m misti, nuotando in 1:58.98, in una gara dove Phelps, Lochte e L\u00e1szl\u00f3 Cseh fecero un po' gara a parte da tutti gli altri, e dove Phelps, con 1:54:98 sigl\u00f2 il record del mondo. In quei mondiali venne squalificato nei 400 misti, ed arriv\u00f2 dodicesimo nei 100 m dorso.\nIl 2007 \u00e8 comunque un anno di grandi soddisfazioni per Thiago Pereira; ai XV Giochi panamericani che si disputavano nel suo paese, vinse 4 medaglie d'oro individuali, pi\u00f9 altre due in staffetta. Oltre alle gare a misti, vinse infatti anche i 200 m dorso e i 200 m rana, facendo meglio, con sei medaglie d'oro vinte in una sola edizione, di Mark SPitz, che nel 1967 a Winnipeg aveva vinto cinque ori ai Giochi panamericani.\nPereira disput\u00f2 anche una ottima stagione in vasca corta, classificandosi terzo assoluto nella Coppa del Mondo di nuoto 2007, dietro solo a Randall Bal e a Stefan Nystrand, tra l'altro nella prova di Berlino sui 200 m misti nuot\u00f2 in 1:53:14, battendo il record del mondo in vasca corta a Lochte, e che dopo meno di un mese sar\u00e0 battuto da L\u00e1szl\u00f3 Cseh.\nOlimpiadi di Pechino.\nAi Giochi olimpici del 2008 a Pechino, Pereira arriv\u00f2 4\u00ba nei 200 metri misti, 8\u00ba nei 400 metri misti e 19\u00ba nei 200 m rana. Nei 400 metri misti si qualific\u00f2 per la finale con il tempo di 4:11.74, sfiorando il suo record sudamericano, tuttavia in finale il suo tempo fu di 4 secondi pi\u00f9 lento e fin\u00ec ultimo. Nei 200 rana batt\u00e9 il record sudamericano con 2:11.40 ma la sua prestazione non fu sufficiente per la qualificazione alla semifinali. Nel 200 metri misti fu abbastanza continuo nei vari turni, anche non si miglior\u00f2 rispetto al record sudamericano stabilito ai Panamericani, e in finale giunse quarto con il tempo di 1:58.14, nella gara vinta da Phelps che realizz\u00f2 ancora il record del mondo, davanti a Cseh e Lochte, gli stessi che terminarono sul podio l'anno precedente ai mondiali di Melbourne.\n2009 - 2012.\nAll'inizio del 2009 Thiago Pereira si frattuta una mano, compromettendo in parte la preparazione per i mondiali di Roma.. Ai mondiali termina quarto sia nei 200 che nei 400 m misti. Nei 200 batt\u00e9 tre volte il record sudamericano e in finale nuot\u00f2 in 1:55.55, a soli 19 centesimi dalla medaglia di bronzo. Nei 400 m misti Pereira miglior\u00f2 il record sudamericano di oltre 2 secondi, portandolo a 4:08.86, ma non fu sufficiente per salire sul podio. Nel settembre del 2009 batt\u00e9 anche il record brasiliano dei 200 m dorso, nuotando in 1:58.36.\nNel 2010 a Medell\u00edn vinse tre ori individuali, nelle due gare a misti e nei 200 rana, oltre a tre medaglie d'argento. Successivamente partecipa ai Giochi PanPacifici 2010, vincendo due bronzi, in entrambe le gare dietro a Ryan Lochte e Tyler Clary. Pereira vinse poi la Coppa del Mondo di nuoto 2010, vincendo un premio di 100.000 dollari, vincendo in tutte le tappe i 400 m misti e divenendo colui che vinse pi\u00f9 eventi in una sola edizione del circuito in vasca corta.\nNel 2011, dopo essere arrivato solo sesto sui 200 m misti ai Campionati mondiali di nuoto 2011 a Shangai, vinse sei medaglie d'oro ai XVI Giochi panamericani di Guadalajara. Con quelle vittorie, Pereira divenne il brasiliano pi\u00f9 vincente nella storia dei Giochi panamericani, superando Hugo Hoyama, e con 19 medaglie totali, il secondo brasiliano pi\u00f9 medagliato dopo Gustavo Borges. Oltre che nei 200 e 400 misti, Pereira vinse anche nei 100 e 200 m dorso, e nelle staffette 4x100 m stile libero e nella staffetta 4x100 m mista, anche se nuot\u00f2 solo in batteria. Nei 200 m dorso batt\u00e9 anche il record dei Giochi panamericani, nuotando in 1'57\"19.\nAi Giochi olimpici di Londra, Pereira vinse la medaglia d'argento nei 400 m misti, nuotando in 4:08.86 (record sudamericano) e battuto solo da Ryan Lochte e terminando davanti a Michael Phelps, che in quella gara finir\u00e0 gi\u00f9 dal podio. Fin\u00ec ancora quarto sui 200 m misti, ancora una volta, come a , dietro a Phelps, Lochte e Cseh.\n2013 - 2015.\nAi mondiali del 2013 a Barcellona, Pereira vince la sua prima medaglia mondiale, terminando terzo nei 200 m misti, vinti da Ryan Lochte davanti al giapponese K\u014dsuke Hagino, e nei 400 m misti. In quell'edizione dei mondiali Pereira disput\u00f2 per la prima volta in una grande manifestazione i 100\u00a0m farfalla, dove si classific\u00f2 quindicesimo col tempo di 52\"43 (in batteria 52\"23).\nNel 2014 partecip\u00f2 ai Giochi PanPacifici a Gold Coast, piazzandosi quarto nei 200 m misti e nella staffetta 4x100 m mista, quinto nei 100 m farfalla e settimo nei 100 m dorso.\nNel 2015, ai XVII Giochi panamericani di Toronto, Pereira vinse 5 medaglie, per un totale di 23 in quattro edizioni e diventando il pi\u00f9 medagliato nella storia dei Giochi panamericani. Delle cinque medaglie, tre furono d'oro per le vittorie nelle tre staffette da parte del Brasile, mentre nei 200 m misti arriv\u00f2 secondo alle spalle del connazionale Henrique Rodrigues, mentre nei 200 rana fu terzo col tempo di 2'11\"93. Nei 400 m misti invece, Pereira pareva avere vinto, e sarebbe stato il suo terzo titolo consecutivo, tuttavia fu squalificato poich\u00e9 secondo i giudici durante una delle sue virate non riusc\u00ec a toccare con entrambe le mani la parete.\nAi campionati del mondo di Kazan', Pereira ha vinto una medaglia d'argento nei 200 misti terminando alla spalle di Lochte con un tempo di 1:56.65, vicino ai suoi tempi migliori."}
{"id": "872199", "revid": "767487", "url": "https://it.wikipedia.org/wiki?curid=872199", "title": "FireHouse", "text": "I FireHouse sono un gruppo hair metal statunitense formato nel 1989 nella Carolina del Nord.\nLa band si segnala come una delle ultime della corrente hair metal ad aver ottenuto un successo rilevante. La loro fama \u00e8 stata contrassegnata soprattutto da ballate, quali \"Love of a Lifetime\", \"When I Look into Your Eyes\" e \"I Live My Life for You\". I primi due album del gruppo hanno complessivamente venduto oltre 3 milioni di copie nei soli Stati Uniti. Negli anni successivi si sono invece costruiti enorme popolarit\u00e0 nei paesi asiatici.\nBiografia.\nI FireHouse si formarono dall'unione di due band: \"White Heat\" (in cui militavano il chitarrista Bill Leverty e il batterista Michael Foster) e \"Maxx Warrior\" (in cui militavano il cantante C.J. Snare e il bassista Perry Richardson). La band ottenne un contratto discografico con la Epic Records nel dicembre 1989. Entr\u00f2 per cui in studio per registrare il suo primo album, che venne pubblicato con il titolo \"FireHouse\" nell'estate 1990. Il primo singolo \"Shake &amp; Tumble\" ebbe un importante successo radiofonico caratterizzato da nuovi sound ovviamente richiamanti le sonorit\u00e0 hair metal del periodo, forte presenza della chitarra elettrica e complicati solfeggi vocali; tuttavia fall\u00ec l'accesso in classifica. Il gruppo pubblic\u00f2 in seguito \"Don't Treat Me Bad\", singolo dal ritornello pi\u00f9 orecchiabile che ebbe impatto sul grande pubblico e port\u00f2 i FireHouse per la prima volta nelle top 20 statunitensi. Il grande successo arriv\u00f2 con \"Love of a Lifetime\", una canzone d'amore caratterizzata da sonorit\u00e0 sicuramente dolci ma alternate da tratti distorti, la quale raggiunse il quinto posto della classifica Billboard Hot 100 e spinse l'album fino alla conquista del doppio disco di platino per le vendite negli Stati Uniti. Il debutto venne inoltre certificato disco d'oro in Canada, Giappone e Singapore.\nAlla 19\u00aa edizione degli American Music Awards, i FireHouse soffiarono il primo posto a Nirvana e Alice in Chains nella sezione nuovi artisti heavy metal. In quel periodo la novit\u00e0 in campo musicale era rappresentata dal grunge, l'hair metal era gi\u00e0 declinato ma nonostante ci\u00f2 i FireHouse si aggiudicarono il premio.\nIl secondo album del gruppo, \"Hold Your Fire\", venne pubblicato nel giugno 1992. All'interno del disco erano contenuti pezzi dai quali emergeva lo spirito realmente rock del gruppo, come i singoli \"Reach for the Sky\" e \"Sleeping with You\". Un'altra ballata di successo, \"When I Look into Your Eyes\", scal\u00f2 le classifiche statunitensi fino a raggiungere l'ottavo posto della Billboard Hot 100.\nNel 1995 i FireHouse pubblicarono il loro terzo album, intitolato semplicemente \"3\". I gusti del mercato in quel periodo si stavano sensibilmente modificando, i gruppi pi\u00f9 ascoltati suonavano musica grunge e alternative rock. Dall'album venne estratto il singolo \"I Live My Life for You\", che entr\u00f2 nella top 30 della Billboard Hot 100. I FireHouse divennero l'unica band nel loro genere capace di piazzare un brano di successo negli Stati Uniti nel tardo 1995, senza aver apportato modifiche drastiche al proprio sound.\nNel frattempo il gruppo cominci\u00f2 a farsi conoscere anche al pubblico del Sud-est asiatico. Sembrava che i singoli precedenti l'avvento di quest'album fossero stati molto apprezzati in Asia e cos\u00ec i FireHouse decisero di intraprendere un tour per promuovere il loro ultimo disco. Il tour continu\u00f2 anche negli stati Sud americani come Brasile e Argentina.\nNell'ottobre 1996 venne pubblicato \"Good Acoustics\", un lavoro acustico contenente sia nuove versioni delle maggiori hits del gruppo sia alcuni pezzi inediti. L'album divent\u00f2 presto disco d'oro in Malaysia, Thailandia e nelle isole Filippine. Il gruppo torn\u00f2 in Asia per un altro tour verso la fine dell'anno. Nel febbraio del 1997 i FireHouse suonarono in Indonesia, Singapore, Thailandia e Giappone facendo ovunque sold-out. In maggio e giugno rientrarono negli Stati Uniti, prima di tornare in Asia a luglio per 25 concerti in 25 citt\u00e0 registrando anche qui il tutto esaurito.\nIn quel periodo, la band accus\u00f2 la propria etichetta di scarsa promozione nel territorio statunitense, chiedendo la rescissione del contratto. Firmarono dunque un nuovo accordo con la giapponese Pony Canyon, con cui pubblicarono il quinto album \"Category 5\" nell'ottobre 1998. Il disco raggiunse rapidamente il quarto posto della classifica nipponica. La versione americana di \"Category 5\" sar\u00e0 pubblicata solo a partire dall'anno successivo.\nNel 1998 i FireHouse presero parte al \"Rock Never Stops Tour\" negli Stati Uniti, evento al quale parteciparono altre band come Slaughter, Warrant, Quiet Riot e L.A. Guns.\nI FireHouse continuarono i tour durante l'inverno e la primavera del 1999, facendo altri tre concerti a Tokyo, Nagoya e Osaka. Il 22 aprile 1999 la band registr\u00f2 il suo primo album dal vivo durante lo show di Osaka, pubblicato con il nome \"Bring 'em Out Live\" in Giappone nel dicembre 1999 e poi negli Stati Uniti nel luglio 2000.\nEventi recenti.\nL'avvento del nuovo secolo port\u00f2 all'allontanamento del bassista Perry Richardson, sostituito con Bruce Waibel, precedentemente noto per la sua militanza nella band di Gregg Allman. Il gruppo pubblic\u00f2 il suo nuovo album O2 nel novembre 2000. Bruce apport\u00f2 svariati cambiamenti al sound della band facilmente riscontrabili in questo disco. Poco dopo la band part\u00ec per un lungo tour di oltre due anni, concluso il quale Waibel decider\u00e0 di lasciare i FireHouse dicendo di voler trascorrere maggior tempo assieme alla propria famiglia. Nel 2003, Waibel si tolse inaspettatamente la vita all'et\u00e0 di 45 anni. Bill Leverty espresse il disagio provato dalla band in un comunicato poco dopo la notizia della morte. Inizialmente, Waibel venne sostituito dal brasiliano Dario Seixas, che suon\u00f2 il basso nell'album \"Prime Time\" pubblicato nell'agosto 2003. Seixas lasci\u00f2 il gruppo poco dopo, lasciando il posto a Allen McKenzie, che in quel periodo suonava il basso nel progetto solista del cantante Jani Lane.\nVerso la fine del 2004, i FireHouse divennero la prima rock band di fama internazionale a suonare alcuni concerti nel Nord-est dell'India. La prima data si tenne a Shillong, seguita da altre due esibizioni a Dimapur e Aizawl. In occasione del concerto di Shillong, la band si esib\u00ec di fronte a una folla di oltre 40.000 persone segnando un record di presenze per questa citt\u00e0.\nI FireHouse continuarono ad esibirsi anche durante il 2005 e nel 2006. Nel 2007 visitarono il midwest statunitense suonando in luoghi come il Dakota del Nord e prendendo parte ad alcuni festival tra cui il Rocklahoma. Nel 2008 si spostarono invece in Europa, toccando paesi quali Spagna, Grecia, Regno Unito e non per ultima in ottobre l'unica data Italiana tenutasi a Bologna.\nNel 2011 la band pubblica il suo ottavo album in studio, intitolato \"Full Circle\", comprendente nuove registrazioni di alcuni dei pezzi pi\u00f9 famosi del gruppo.\nNel 2015 viene annunciato un tour celebrativo per festeggiare i 25 anni di carriera del gruppo."}
{"id": "872202", "revid": "729019", "url": "https://it.wikipedia.org/wiki?curid=872202", "title": "Severnaja Zemlja", "text": "La Severnaja Zemlja (in russo \"\u0421\u0435\u0301\u0432\u0435\u0440\u043d\u0430\u044f \u0417\u0435\u043c\u043b\u044f\u0301 \", cio\u00e8 \"Terra del Nord\"), o Terra di Nicola II (\"\u0417\u0435\u043c\u043b\u044f\u0301 \u041d\u0438\u043a\u043e\u043b\u0430\u0301\u044f II\"), \u00e8 un arcipelago russo situato nel Mar Glaciale Artico. Amministrativamente fa parte del distretto Tajmyrskij rajon del kraj di Krasnojarsk.\nL'area totale dell'arcipelago, che \u00e8 disabitato, \u00e8 di circa 37\u00a0000 km\u00b2.\nPresso la Severnaja Zemlja \u00e8 situato il punto insulare pi\u00f9 settentrionale di tutta l'Asia: capo Artico (in russo \"\u043c\u044b\u0441 \u0410\u0440\u043a\u0442\u0438\u0447\u0435\u0441\u043a\u0438\u0439\"), sull'isola Komsomolec.\nStoria.\nL'arcipelago, che alcuni autori hanno ipotizzato coincidere, unitamente alla Penisola del Tajmyr, con la leggendaria isola di Tazata, descritta da Plinio il Vecchio nella \"Naturalis historia\", fu scoperto nell'anno 1913, nel corso della spedizione idrografica di Boris Andreevi\u010d Vil'kickij degli anni 1910-1915. Inizialmente l'arcipelago fu chiamato dai partecipanti alla spedizione con la parola \u00ab\u0422\u0430\u0439\u0432\u0430\u0439\u00bb (\"Tajv\u00e0j\"), dalle prime sillabe dei nomi delle rompighiaccio della spedizione, cio\u00e8 \u00ab\u0422\u0430\u0439\u043c\u044b\u0440\u00bb (\"Tajm\u00ecr\") e \u00ab\u0412\u0430\u0439\u0433\u0430\u0447\u00bb (\"Vajg\u00e0ch\").\nL'arcipelago ricevette il nome ufficiale \u00abTerra di Nicola II\u00bb, in onore dell'allora regnante imperatore russo, il 10 (o 23 secondo il calendario gregoriano) gennaio del 1914, quando ci\u00f2 fu dichiarato tramite il quattordicesimo decreto del Ministro della Marina. Continuano le controversie riguardo a chi sia stato l'inventore di questo nome. \u00c8 noto che Boris Vil'kickij era un suo sostenitore sia prima che apparisse il quattordicesimo decreto, sia due decenni pi\u00f9 tardi. Originariamente si riteneva che l'arcipelago fosse tutto una sola isola.\nL'11 gennaio del 1926 il Capo del Comitato Esecutivo Centrale di tutta la Russia, con un suo decreto, rinomin\u00f2 \"Severnaja Zemlja\" la Terra di Nicola II. L'isola dello Zarevic Aleksej fu rinominata Malyj Tajmyr, \"Piccolo Tajmyr\". Successivamente tra il 1931 ed il 1933 furono scoperte le isole formanti l'arcipelago, che ricevettero dai pionieri sovietici i nomi di isola Bolscevica (\"\u0411\u043e\u043b\u044c\u0448\u0435\u0432\u0438\u043a\"), Komsomolec (\"\u041a\u043e\u043c\u0441\u043e\u043c\u043e\u043b\u0435\u0446\"), del Pioniere (\"\u041f\u0438\u043e\u043d\u0435\u0440\"), della Rivoluzione d'Ottobre (\"\u041e\u043a\u0442\u044f\u0431\u0440\u044c\u0441\u043a\u043e\u0439 \u0420\u0435\u0432\u043e\u043b\u044e\u0446\u0438\u0438\") e di Schmidt (\"\u0428\u043c\u0438\u0434\u0442\u0430\").\nIl 1\u00ba dicembre del 2006 il parlamento dell'okrug autonomo del Tajmyr, che aveva proposto di restituire il precedente nome di \"Terra dello Zar Nicola II\" all'arcipelago della \"Severnaja Zemlja\", accett\u00f2 la decisione di rinominare anche \"isola dello Carevi\u010d Aleksej\" l'isola \"Piccolo Tajmyr\", \"isola di Sant'Alessandra\" l\"isola della Rivoluzione d'Ottobre\", \"isola di Sant'Olga\" l\"isola Bolscevica\", \"isola di Santa Maria\" l\"isola Komsomolec\" ed infine \"isola di Santa Tatiana\" l\"isola del Pioniere\". Tuttavia, dopo l'unione del Territorio di Krasnojarsk e dell'okrug autonomo del Tajmyr, l'assemblea legislativa del Territorio di Krasnojarsk non appoggi\u00f2 questa iniziativa.\nPosizione geografica.\nLa Severnaja Zemlja si trova nella parte centrale del Mar Glaciale Artico. Ad ovest le coste dell'arcipelago sono bagnate dal mare di Kara, ad est dal mare di Laptev. La Severnaja Zemlija \u00e8 separata dalla parte continentale del kraj di Krasnojarsk dallo stretto di Vil'kickij, lungo 130 chilometri e largo 56 (nel punto pi\u00f9 stretto tra capo \u010celjuskin e l'estremit\u00e0 meridionale delle isole di Tranze, presso le coste dell'isola Bolscevica). Il punto pi\u00f9 distante dal continente \u00e8 capo Zemljan\u00f2ij (in russo \"\u0417\u0435\u043c\u043b\u044f\u043d\u043e\u0439\") sull'isola di Schmidt, distante 470 chilometri dalla penisola del Tajmyr. L'arcipelago, che si estende per 404\u00a0km in longitudine e 380\u00a0km in latitudine, ha questi punti estremi:\nRilievi.\nDi tutta la superficie della Severnaja Zemlja il 47% \u00e8 ricoperto dal ghiaccio e il 14% della linea costiera \u00e8 coperta dal limite dei ghiacciai, che hanno scogliere alte fino a 30 metri. In totale nell'arcipelago ci sono venti grandi ghiacciai. La massima altezza sul livello del mare dell'isola della Rivoluzione d'Ottobre (che \u00e8 quella con maggiore elevazione di tutto l'arcipelago) \u00e8 di 965 metri; sull'isola Bolscevica si tocca invece un massimo di 935 metri, seguito dai 781 metri di Komsomolec, dai 382 metri dell'Isola del Pioniere e in coda dai 315 metri dell'isola Schmidt. Oltretutto, questi dati superano di molto le stime delle prime cartine geografiche, ad esempio si credeva che il punto di massima altezza sull'isola della Rivoluzione d'Ottobre fosse a 625 metri, e a 300 metri sull'isola Bolscevica, pi\u00f9 di tre volte meno dell'altezza reale."}
{"id": "872203", "revid": "80339", "url": "https://it.wikipedia.org/wiki?curid=872203", "title": "Severnaya Zemlya", "text": ""}
{"id": "872205", "revid": "7969", "url": "https://it.wikipedia.org/wiki?curid=872205", "title": "Cheetah Girls", "text": ""}
{"id": "872206", "revid": "110157", "url": "https://it.wikipedia.org/wiki?curid=872206", "title": "Ponte di Varlungo", "text": "Il ponte di Varlungo \u00e8 il ponte sull'Arno pi\u00f9 a monte del comune di Firenze, dopo il ponte ferroviario dell'Alta Velocit\u00e0 Firenze-Roma.\nCaratteristiche tecniche.\nIl ponte di Varlungo \u00e8 un viadotto a due vie lungo 375 metri, di fattura moderna, ha un'altezza massima di 18 metri, la sua unica campata ha una luce di 127 metri. La struttura \u00e8 in acciaio e cemento armato. \nRealizzazione.\nLa realizzazione \u00e8 iniziata nel 1979 per terminare nel 1981. Il progetto \u00e8 opera dell'ingegner L. Scali e dell'architetto Adriano Montemagni. Il ponte \u00e8 interessato a pi\u00f9 componenti di traffico: si va dalla funzione di raccordo autostradale (Firenze Sud), al collegamento veloce con tutto il comune di Bagno a Ripoli (con Grassina e Antella in testa), al semplice attraversamento dell'Arno e, per finire, al traffico pedonale.\nTali diversit\u00e0 di utenza hanno influenzato il progetto nel suo complesso declinando il ponte in pi\u00f9 sedi stradali pensate per i vari utilizzi. Una parte della struttura \u00e8 quindi rappresentata da due strade soprelevate (una per senso di marcia), ad alto scorrimento, che si raccordano prima con il centro di Bagno a Ripoli (e pi\u00f9 in generale con la zona sud di Firenze) poi, subito prima del casello autostradale di Firenze Sud, con Grassina e Antella. La seconda parte della struttura \u00e8 rappresentata dalla bassa strada centrale, dedicata al traffico locale con opportune sedi dedicate al traffico pedonale. La struttura sopraelevata sostiene l'attraversamento inferiore che risulta a un'unica campata."}
{"id": "872214", "revid": "1793900", "url": "https://it.wikipedia.org/wiki?curid=872214", "title": "Great Whale", "text": "Il Great Whale () \u00e8 un fiume del Canada lungo 724\u00a0km.\nNasce in Qu\u00e9bec dal lago Bienville, scorre in direzione ovest, sino a gettarsi nella baia di Hudson.\nProprio alla foce fiume si incontrano gli unici due centri abitati: Kuujjuarapik (Poste-de-la-Baleine), villaggio Inuit e Whapmagoostui, villaggio Cree.\nHa un bacino di 42.700\u00a0km\u00b2 ed una portata di 680\u00a0m\u00b3/s."}
{"id": "872216", "revid": "1573940", "url": "https://it.wikipedia.org/wiki?curid=872216", "title": "Navteq", "text": "Navteq era una societ\u00e0 fondata nel 1985 con sede a Chicago, nell'Illinois, che produceva sistemi informativi geografici (GIS) usando un'ampia gamma di applicazioni, inclusi navigatori satellitari e applicazioni basate sulla rete internet, come Google Maps, Yahoo! Maps e Mapquest. Tra i suoi maggiori clienti figurano anche BMW, Citro\u00ebn, Chrysler, Garmin, Becker e Navigon.\nEra la principale concorrente della compagnia olandese Tele Atlas.\nFlight Simulator X di Microsoft usava Navteq per la rilevazione automatica del terreno.\nNel 2007 Navteq acquista Map Network, il pi\u00f9 grande fornitore di mappe per il turismo statunitense.\nIl 1\u00ba ottobre 2007 viene annunciata la vendita di Navteq a Nokia. Nel luglio del 2008 l'antitrust statunitense avalla l'acquisizione, Nokia per 8,1 miliardi di dollari ingloba Navteq all'interno del suo gruppo.\nNel 2012 Navteq \u00e8 confluita nel nuovo brand di Nokia chiamato HERE."}
{"id": "872217", "revid": "1543377", "url": "https://it.wikipedia.org/wiki?curid=872217", "title": "Aristagora", "text": "Biografia.\nFiglio adottivo e nipote di Istieo, i Persiani lo fecero diventare tiranno di Mileto. Aristagora conquist\u00f2 il controllo della citt\u00e0 quando Istieo venne nominato governatore dal re persiano Dario I. Quando Nasso si ribell\u00f2 nel 502 a.C., i governanti persiani dell'isola chiesero aiuto ad Aristagora ed egli assunse il controllo anche di questa isola greca. Si alle\u00f2 con Artaferne, il satrapo di Lidia, che gli consegn\u00f2 una flotta di navi. Sfortunatamente Aristagora litig\u00f2 con l'ammiraglio Megabate riguardo all'invasione e dunque quest'ultimo inform\u00f2 gli abitanti di Nasso dell'arrivo della flotta. \nL'invasione fall\u00ec e l'alleanza con Artaferne si ruppe. Nel tentativo di salvarsi dall'irritazione dei Persiani, cominci\u00f2 a progettare un piano di rivolta, con l'aiuto di Mileto e di altre isole della Ionia. Istieo sperava che egli incominciasse la sua propria rivolta a Mileto, asserendo che i Persiani lo avrebbero sconfitto e avrebbero permesso proprio a Istieo di riappropriarsi del potere.\nA Mileto, nel 499 a.C., Aristagora aveva il supporto della maggior parte dei cittadini, fatta eccezione di alcuni individui, come lo storico Ecateo. Venne stabilita una democrazia. Presto anche le altre citt\u00e0 e le isole ionie si ribellarono a loro volta contro i Persiani, dando inizio alla Rivolta ionica.\nAristagora poi, verso il 496 a.C., viaggi\u00f2 verso la terraferma della Grecia per cercare altri alleati per la rivolta. A Sparta cerc\u00f2 di convincere il re Cleomene I, sostenendo che una invasione preventiva in Persia sarebbe stata facile da realizzare; vi erano molte localit\u00e0 ricche di risorse da poter saccheggiare lungo il viaggio e la capitale dell'impero, Susa, distava \"solo\" tre mesi di viaggio. Le varie localit\u00e0 citate vennero indicate da Aristagora a Cleomene I su una tavoletta di bronzo, (detta anche \"tavola della terra\") in cui era rappresentato il mondo allora conosciuto; Cleomene per\u00f2 respinse la sua offerta. \nAristagora trov\u00f2 maggiore successo ad Atene (che gli invi\u00f2 circa 20 navi), perch\u00e9, secondo Erodoto, era pi\u00f9 facile convincere un'assemblea di centinaia di Ateniesi piuttosto che un singolo re spartano. Aristagora chiese aiuto anche ad un'altra poleis greca: Eretria, che gli invi\u00f2 solo cinque navi.\nCon l'aiuto ateniese ed eretrio, Aristagora condusse un assalto contro Sardi, la capitale persiana della Lidia. Quando la rivolta venne sconfitta e Istieo ritorn\u00f2 ad essere tiranno di Mileto, Aristagora si rifugi\u00f2 in Tracia, dove tent\u00f2 di fondare una colonia, lungo il fiume Strimone, nello stesso luogo dove poi sarebbe sorta la colonia ateniese di Anfipoli. Venne ucciso dai Traci mentre stava attaccando una citt\u00e0 confinante con la Tracia."}
{"id": "872218", "revid": "767487", "url": "https://it.wikipedia.org/wiki?curid=872218", "title": "Decade of Disrespect", "text": "Decade of Disrespect 85-95 \u00e8 una raccolta live dei Tuff, uscito nel 1996 per l'Etichetta discografica R.L.S. Records.\nIl disco raccoglie tracce live o demo registrate tra il 1985 e il 1995, alcune registrate anche con il singer precedente Jim Gillette. Il titolo dell'album \u00e8 ispirato a quello della raccolta dei M\u00f6tley Cr\u00fce \"Decade of Decadence\" del 1991."}
{"id": "872219", "revid": "171091", "url": "https://it.wikipedia.org/wiki?curid=872219", "title": "Colle del Piccolo San Bernardo", "text": "Il colle del Piccolo San Bernardo (\"col du Petit-Saint-Bernard\" in francese, \"col di petcho\u00f9-S\u00e8n-Bernar\" in patois valdostano, \"Lljicken Beerg\" in t\u00f6itschu) \u00e8 un valico alpino delle Alpi Graie tra Italia e Francia che collega il vallone di La Thuile, valle laterale della Valle d'Aosta, con la Val d'Is\u00e8re (Tarantasia). La sua altitudine, 2188\u00a0m s.l.m., lo rende il colle meno elevato delle Alpi Nord-occidentali e pertanto il passaggio pi\u00f9 facile tra le vallate savoiarde e valdostane.\nStoria.\nIl colle \u00e8 frequentato fin dall'antichit\u00e0, come testimoniano ancora i numerosi reperti archeologici e storici che vi si trovano. L'apertura dei tunnel transalpini del Monte Bianco, del Frejus e del Gran San Bernardo ha largamente contribuito a far diminuire la sua importanza.\nAntichit\u00e0.\nL'importanza del colle inizia dal neolitico. Le tracce di un vasto cerchio di pietre, o cromlech, sono ancora visibili oggi, malgrado i degradi irreparabili commessi durante la realizzazione della strada carrozzabile (RN90 / SS 26). Secondo certi autori, i lavori della strada avrebbero distrutto un dolmen centrale. Il cromlech traccia un'ellisse di cui l'asse maggiore, perpendicolare alla strada statale, misura circa 72 metri. La sua datazione \u00e8 problematica.\nI Salassi, trib\u00f9 celtica della Valle d'Aosta, attrezzarono in seguito il colle per comunicare con i Ceutroni, loro cugini della Tarantasia. Pu\u00f2 darsi che sia stato utilizzato nel 218 a.C. dall'armata di Annibale per attraversare le Alpi.\nIn seguito, nel 45 a.C., i Romani costruirono, su ordine di Giulio Cesare, una strada che congiungeva Milano a Vienne. \u00c8 questa la via, chiamata \"Alpis Graia\", che sar\u00e0 utilizzata fino al 1858, data in cui sar\u00e0 rimpiazzata dalle attuali strade statali SS26 e RN90. I Romani costruirono anche una \"mansio\", destinata ad ospitare i viaggiatori e a fornir loro dei cavalli freschi. Le sue fondamenta sono ancora visibili sul versante italiano del passo. Essi avrebbero anche edificato un tempio dedicato a Giove, simile a quello del colle del Gran San Bernardo. Questo tempio sarebbe stato ornato da una statua del dio posta sulla sommit\u00e0 di una colonna, la \"Columna Jovis\", localmente in francese \"Colonne de Joux\" (nome derivato da \"Jovis\", genitivo di Giove - in latino \"Jupiter\"). Il sistema viario veniva pi\u00f9 comunemente chiamato Via delle Gallie\nMedioevo.\nDopo la caduta dell'Impero romano d'Occidente, all'inizio del medioevo, i centri di potere si spostano da Milano a Pavia e da Lione a Vienne; cos\u00ec il passaggio del colle del Piccolo San Bernardo \u00e8 in parte soppiantato dal passaggio del colle del Moncenisio, itinerario meno ripido e meno pericoloso. La \"mansio\" romana cade allora in rovina o \u00e8 distrutta durante le grandi invasioni, ma alcuni autori parlano della costruzione di un primo manufatto cristiano fin dal V secolo. Sembra inoltre che, da quel periodo, il colle sia diventato un riparo dei briganti.\nSan Bernardo e l'ospizio.\nIntorno all'anno mille San Bernardo di Mentone (923-1008), futuro patrono degli alpinisti e specialista nella lotta contro il paganesimo, sale al colle per cacciare i demoni ed i briganti. Fonda il primo ospizio, destinato ad assicurare la protezione dei pellegrini contro i briganti e le bizzarrie del clima. L'ospizio dapprima viene costruito sul versante orientale (valdostano); in seguito, danneggiato, viene ricostruito dal vescovo Pietro II di Tarantasia sul suolo della propria diocesi, sul versante ovest (versante savoiardo). Bernardo concepiva la sua organizzazione come un servizio di assistenza gratuita aperto a tutti, talvolta centro di soccorso per i poveri e gli ammalati, rifugio per i pellegrini, i religiosi, i mercanti ed i soldati. Per questo motivo egli riprese l'antica organizzazione romana.\nNel 1752 una bolla del papa Benedetto XIV affida ufficialmente l'ospizio e tutti i suoi beni all'Ordine dei Santi Maurizio e Lazzaro, il quale si incarica del suo funzionamento fino all'inizio del XX secolo, servendo pi\u00f9 di diecimila pasti all'anno, soprattutto ai \"maronniers\", persone dei villaggi vicini i quali, in cambio dell'esenzione dal servizio militare, dovevano guidare i viaggiatori che lo desideravano nell'attraversamento del colle. Dopo il suo abbandono e la sua distruzione parziale durante la seconda guerra mondiale, l'ospizio non \u00e8 mai pi\u00f9 stato riaperto.\nLa frontiera e l'epoca moderna.\nIl colle del Piccolo San Bernardo segna, lungo lo spartiacque tra i ruscelli delle \"lanches de Savoie\" e la Dora di Verney, la frontiera naturale (e secolare) tra la Savoia e la Valle d'Aosta. Questa linea rappresenta esattamente un asse di simmetria del cromlech del Piccolo San Bernardo, e ha delimitato fino al 1715 il confine comunale tra S\u00e9ez e La Thuile.\nNel 1715, a causa di una epidemia che imperversa in Savoia, i pastori di La Thuile erigono una barriera sanitaria all'ovest del colle, nei dintorni dell'ospizio. Essi annettono di fatto il territorio protetto. Nel 1725 una sentenza ristabilisce parzialmente la situazione iniziale: solamente una met\u00e0 del territorio \"confiscato\" dai valdostani ritorna ai savoiardi.\nDurante la Rivoluzione la Francia annette tutto il pianoro; dopo il Congresso di Vienna del 1815 si ritorna alla situazione precedente.\nAl tempo dell'annessione definitiva della Savoia nel 1860, Napoleone III autorizza l'Italia appena nata a spingere la frontiera fino al di l\u00e0 dell'ospizio e ad inglobarne le sue dipendenze.\nDopo la seconda guerra mondiale, il trattato di Parigi, siglato nel 1947, stipula il ritorno della frontiera allo spartiacque. Ma la commissione topografica incaricata di dare esecuzione al trattato commette un errore facendo passare la frontiera presso la \"Colonna di Joux\". Il comune di S\u00e9ez protesta e viene eseguita una correzione, facendo correre la frontiera lungo l'asse minore del Cromlech. In cambio l'Italia ottiene che il confine corra sulla cima del Mont Belv\u00e9d\u00e8re, e non sul suo versante orientale.\nDominio fra i primissimi di Casa Savoia gi\u00e0 dal X secolo, La Thuile ricopr\u00ec uno strategico ruolo militare tra il XVIII e la prima met\u00e0 del XX secolo, essendo il Piccolo San Bernardo a guardia del passaggio fra Tarantasia e il Ducato d'Aosta.\nFino al 1706 l'imbocco della Moriana (pi\u00f9 importante perch\u00e9 dava accesso pi\u00f9 diretto a Torino) e della Tarantasia fu difeso dalla fortezza di Montm\u00e9lian, che sorgeva poco prima della confluenza fra i fiumi Arc e Is\u00e8re. Dalla parte valdostana l'accesso alla pianura era bloccato dal forte di Bard.\nDurante il XVIII secolo il destino di queste terre fu quello di essere costantemente invase e controllate da forze proprie o alleate del Regno di Francia, allorch\u00e9 quest'ultimo si trovava in campo opposto al Regno di Sardegna. Cos\u00ec avvenne durante la Guerra di successione spagnola (1703-1713) e la Guerra di successione austriaca (1742-1748), ma anche durante la Rivoluzione francese (1792-1796).\nAi tempi della successione di Spagna il valico non fu difeso a causa della scarsit\u00e0 di uomini a disposizione del duca di Savoia, che li concentr\u00f2 nel forte di Bard. Le vicende andarono diversamente all'inizio della successione d'Austria. Il 10 settembre 1742 la Savoia fu occupata dall'armata del re di Spagna, alleato della Francia; il re Carlo Emanuele III reag\u00ec conducendo personalmente in Tarantasia una colonna attraverso il Piccolo San Bernardo, ma in dicembre il re fu costretto a ripiegare verso i valichi per non essere imbottigliato nelle alte valli a causa della neve: la sera del 1\u00ba gennaio 1743 la colonna sabauda di Tarantasia complet\u00f2 il transito del Piccolo San Bernardo.\nGi\u00e0 il 18 gennaio 1743 Carlo Emanuele III incaric\u00f2 il luogotenente ingegnere Remb\u00f2 di condurre una visita di \u00abriconoscimento\u00bb dei luoghi e siti da difendere nel Ducato d'Aosta; in base ad essa si progettarono tre ridotte con baraccone relativo per trincerare il Piccolo San Bernardo e fu redatto un piano difensivo dell'intero comprensorio fra il valico e il colle di San Carlo, con le \u00abIstruzioni datte ai rispettivi Comandanti della Tuille, e Valli\u00bb in vista di un attacco nemico. L'11 marzo Carlo Emanuele III diede le prime disposizioni in merito e prima della fine del mese si erano stanziate 25.000 lire e stipulati e approvati i contratti per la realizzazione dei\n\u00ab[\u2026] Trinceramenti, Baracconi, ed altri Travagli da farsi nella Valle d'Agosta e nelle montagne denominate La Thuille, La Blanche, e piccol S.t Bernardo, e luoghi circonvicini, dovunque verr\u00e0 ordinato per diffesa di que contorni [\u2026]\u00bb\nTuttavia, i lavori al Piccolo San Bernardo iniziarono \u00abverso il fine di maggio\u00bb a causa dell'altitudine e della neve che impediva l'accesso e l'intervento edilizio. Oltre a realizzare i baracconi nella zona del valico, vennero ristrutturati i trinceramenti del Principe Tommaso a guardia del Col d'Arpy, la cui strada immette direttamente su Morgex tagliando fuori tutta la Valdigne. Dall'altra parte gli spagnoli rinforzarono il presidio della Tarantaise e fortificarono Bourg-Saint-Maurice, ai piedi della strada del Piccolo San Bernardo, alla fine di luglio. Ciononostante nel 1743 le fortificazioni valdostane non furono attaccate dagli Spagnoli, n\u00e9 lo furono per tutto il corso della guerra. \nNel 1792 la Savoia fu occupata stabilmente dalle truppe rivoluzionarie e le posizioni del Piccolo San Bernardo tornarono a segnare un confine fra due terre che straniere non erano. Per tutto il 1793 l'armata sarda tenne le posizioni impedendo ai Francesi di prendere il controllo del valico e minacciare il Piemonte come era avvenuto novant'anni prima. \u00c8 citata per quest'epoca la presenza di opere fortificate anche alle falde del Mont Valaisan, probabilmente nel sito detto oggi la Redoute Ruin\u00e9e, dove sorge una fortificazione permanente francese. \nLe opere sabaude, in gran parte obliterate dal forte ottocentesco, governavano da quell'altura l'intero settore del valico, i trinceramenti degli anni '40 del XVIII secolo e il versante savoiardo sopra La Rosi\u00e8re. I trinceramenti del Piccolo San Bernardo cessarono di svolgere la funzione per cui erano stati creati il 23 aprile 1794, quando il capitano Begoz del Reggimento bernese di Rockmondet al servizio del Re di Sardegna consegn\u00f2 la ridotta del Mont Valaisan, permettendo ai repubblicani di minacciare sul fianco sinistro i difensori del valico, attestati nelle opere sopra descritte, e costringendoli ad un rapido ripiegamento, per andare a ricompattarsi presso il campo del Principe Tommaso, lasciando in mano francese La Thuile (che si tent\u00f2 invano di riprendere a giugno). Tali posizioni rimasero invariate fino al 1796, quando la Guerra delle Alpi fin\u00ec con la vittoria francese, grazie alla Campagna d'Italia guidata da Napoleone Bonaparte.\nLa struttura difensiva del valico fu spogliata a partire dall'inizio del XIX secolo, in seguito all'abbandono del complesso difensivo.\nOggi il terreno ha conservato ancora notevoli vestigia delle opere fortificate di cui fanno menzione i documenti. Lo studio di tali strutture, rilevate in seguito a ricognizione archeologica e messe a confronto con le testimonianze archivistiche, \u00e8 attualmente in corso d'opera.\nIl giardino botanico alpino Chanousia.\nDal 1860 al 1909 l'ospizio del Piccolo San Bernardo, allora in territorio italiano, \u00e8 stato diretto dall'abate Pierre Chanoux. Quest'ultimo, appassionato di botanica, realizz\u00f2 a partire dal 1880 davanti all'ospizio un piccolo giardino alpino, la cui nascita \u00abvenne formalizzata nel 1893 con una delibera del comune di La Thuile\u00bb, e chiamato \"Chanousia\" in onore del suo fondatore.\nDiretto o sostenuto successivamente da famosi studiosi italiani come i professori Lino Vaccari e Marco De Marchi, venne ad ospitare pi\u00f9 di 4000 specie di piante alpine. Completamente devastato nei combattimenti della seconda guerra mondiale, fu in seguito abbandonato.\nNel 1978 la Soci\u00e9t\u00e9 de la Flore Vald\u00f4taine, sotto la direzione di Efisio Noussan, gli ridiede vita. Si trova attualmente in territorio francese ed \u00e8 cogestito dal dipartimento della Savoia.\nL'epoca moderna.\nQuando fu iniziata la stazione sciistica di La Rosi\u00e8re, nei primi anni cinquanta, i suoi fondatori avevano gi\u00e0 pensato ad un collegamento invernale, attraverso il colle, con i loro vicini valdostani di La Thuile. Infatti la strada del colle \u00e8 chiusa durante i mesi dell'innevamento. Dal 1984 la seggiovia di Chadonnet e lo skilift di Bellecombe, lato francese, e la seggiovia del Belvedere, lato italiano, permettono questo collegamento. Il collegamento apre agli sciatori un comprensorio, chiamato \"Espace San Bernardo\", di 3000 ettari e 160\u00a0km di piste, servito oggi da 38 risalite meccaniche.\nDal 2012 sono presenti anche due webcam e una stazione meteo.\nPasseggiate.\nIl colle costituisce il punto di partenza per la salita alla vetta del Lancebranlette (circa tre ore), che offre un punto di vista originale della vetta del Monte Bianco (orientamento nord-sud).\nLago Verney.\nAppena sotto il Colle, in territorio italiano, si trova il lago Verney (\"fr\"., Lac du Verney), uno dei pi\u00f9 grandi laghi naturali della Valle d'Aosta. Il lago, di origini glaciali e molto profondo (fino a 40 metri) ospita una gran quantit\u00e0 di pesci ed \u00e8 quindi meta di pescatori.\nBibliografia.\nMolte opere sono state dedicate al colle. Tra le pi\u00f9 utili:"}
{"id": "872225", "revid": "7077", "url": "https://it.wikipedia.org/wiki?curid=872225", "title": "Quinta Coalizione", "text": ""}
{"id": "872227", "revid": "1516566", "url": "https://it.wikipedia.org/wiki?curid=872227", "title": "Erica (araldica)", "text": "In araldica l'erica compare raramente e per lo pi\u00f9 nell'araldica civica dei paesi del nord Europa."}
{"id": "872228", "revid": "287204", "url": "https://it.wikipedia.org/wiki?curid=872228", "title": "Jurgen Rosenthal", "text": ""}
{"id": "872229", "revid": "599013", "url": "https://it.wikipedia.org/wiki?curid=872229", "title": "Figlie di Ges\u00f9 (Verona)", "text": "Le Figlie di Ges\u00f9 sono un istituto religioso femminile di diritto pontificio: le suore di questa congregazione pospongono al loro nome la sigla F.d.G.\nStoria.\nLa congregazione venne fondata dal sacerdote italiano Pietro Leonardi (1769-1844): membro della congregazione dell'Oratorio, promosse diverse iniziative umanitarie per l'assistenza gratuita agli infermi e l'educazione dei giovani abbandonati.\nDopo il periodo napoleonico, durante il quale Leonardi pat\u00ec anche il carcere per la sua fedelt\u00e0 a Pio VII, nel 1812 fond\u00f2 a Verona le Figlie di Ges\u00f9 con lo scopo di sostituire le congregazioni soppresse nell'istruzione della giovent\u00f9. L'istituto venne approvato da Luigi di Canossa, vescovo di Verona, nel 1866; le Figlie di Ges\u00f9 conobbero una rapida diffusione soprattutto nei ducati estensi.\nLe Figlie di Ges\u00f9 ottennero il pontificio decreto di lode il 21 dicembre 1941 e vennero approvate definitivamente dalla Santa Sede il 1\u00ba dicembre 1954.\nAttivit\u00e0 e diffusione.\nOggi le numerose sedi della congregazione ospitano scuole d'infanzia, primarie e secondarie di primo grado.\nOltre che in Italia, sono presenti in Africa (Angola, Costa d'Avorio) e nelle Americhe (Argentina, Brasile); la sede generalizia \u00e8 a Verona.\nAl 31 dicembre 2005, la congregazione contava 327 religiose in 46 case."}
{"id": "872236", "revid": "563666", "url": "https://it.wikipedia.org/wiki?curid=872236", "title": "Pietro Leonardi (presbitero)", "text": "Fondatore di Figlie di Ges\u00f9 (Verona)\nBiografia.\nNato in una famiglia agiata e di buon livello culturale, frequent\u00f2 la scuola presso il seminario fin da giovanissimo. I primi segni della vocazione interiore sorsero dopo l'incontro con il papa Pio VI, di passaggio a Verona nel 1782; ma solo dopo qualche anno, superata l'opposizione del padre, entr\u00f2 in seminario per studiare teologia. Fu ordinato sacerdote nel 1794, poi si trasfer\u00ec a Padova per completare gli studi presso la Facolt\u00e0 Teologica. Non consegu\u00ec la laurea, ma la sua preparazione dottrinale gli consent\u00ec di affrontare l'impegno della predicazione, soprattutto verso i giovani.\nColpito dalle pessime condizioni in cui vivevano i degenti negli ospedali, si dedic\u00f2 insieme ad altri sacerdoti e laici della citt\u00e0 alle opere di carit\u00e0, occupandosi dell'assistenza spirituale e materiale dei poveri e degli ammalati: nel 1796 fond\u00f2 l'associazione Sacra Fratellanza de' Preti e Laici Spedalieri.\nPer migliorare le condizioni di vita dei ragazzi orfani e poveri, istruendoli e avviandoli al lavoro, apr\u00ec una scuola professionale, l'Asilo dei Raminghelli.\nNel 1804 incontr\u00f2 a Parigi papa Pio VII, da cui ricev\u00e9 l'approvazione per le opere gi\u00e0 intraprese. Leonardi espose al papa anche i suoi progetti per la fondazione di un nuovo Istituto religioso, e il pontefice gli assicur\u00f2 che avrebbe esaminato la regola, una volta tornato a Roma. A Parigi ebbe anche l'occasione di conoscere le opere di carit\u00e0 istituite da san Vincenzo de' Paoli: su quell'esempio, tornato a Verona, istitu\u00ec una scuola per sordomuti.\nFu incarcerato due volte per alcune attivit\u00e0 ritenute illecite Scontati due anni di pena, durante i quali scrisse un trattato di ascetica, torn\u00f2 alla sua opera di assistenza dei giovani, dedicandosi in particolare alla formazione scolastica delle ragazze orfane e indigenti. Nel 1812, fond\u00f2 la congregazione delle Figlie di Ges\u00f9.\nPietro Leonardi \u00e8 stato proclamato venerabile da papa Giovanni Paolo II il 3 marzo 1990."}
{"id": "872238", "revid": "1971044", "url": "https://it.wikipedia.org/wiki?curid=872238", "title": "Rino (torrente - Ardesio)", "text": "Il Rino \u00e8 un torrente della provincia di Bergamo. Nasce dalla cima di Timogno, nelle Alpi Orobie e confluisce dopo 7\u00a0km da sinistra nel Serio ad Ardesio, in Val Seriana. Il torrente scorre interamente nel comune di Ardesio, bagnando le frazioni Ave, Valle e Piazzolo."}
{"id": "872239", "revid": "1271401", "url": "https://it.wikipedia.org/wiki?curid=872239", "title": "Orto botanico comunale di Lucca", "text": "L'Orto botanico comunale di Lucca \u00e8 un'istituzione scientifica fondata nel 1820 da Maria Luisa di Borbone. \u00c8 situato in via del Giardino Botanico, nel centro storico di Lucca. Si estende per circa due ettari di superficie e ospita centinaia di specie vegetali.\nStoria.\nOrigini.\nGi\u00e0 dalla seconda met\u00e0 del XVI secolo la citt\u00e0 di Lucca, anche se priva di un vero Orto botanico, era consapevole dell'importanza della coltivazione di piante utilizzabili a scopo medicinale, per cui aveva trovato un compromesso con privati per lo svolgimento di questa attivit\u00e0; sorsero cos\u00ec gli \"Orti dei semplici\" ovvero giardini in cui si coltivavano piante a scopo di studio e di utilizzo nelle farmacie e negli ospedali. Tra i lucchesi ebbero un \"giardino dei semplici\" Giovan Battista Fulcheri (1540-1605) e Vincenzo Malpighi Montecatini (1530-1600), quest'ultimo citato tra i fondatori degli Orti Botanici. Risale al 1629 un \"appaltato\" a Gregorio e Tomaso Fulcheri con l'uso di casa con giardino a patto che si impegnassero nella coltivazione di vegetali utili alla citt\u00e0.\nNell'XVIII secolo, con il diffondersi tra i patrizi lucchesi del pensiero illuminista, emerse la necessit\u00e0 di un'Universit\u00e0 che potesse tenere alta la qualit\u00e0 tecnica di chi professava le arti liberali. La nuova Universit\u00e0 ebbe sede al Real Collegio e vide dal 1802 lo sviluppo di una facolt\u00e0 medica che si mostr\u00f2 subito interessata allo studio e alla coltivazione di vegetali. Nel 1813 part\u00ec, proprio dalla Facolt\u00e0 di Medicina, la proposta per l'istituzione di un Orto botanico, ritenuto utile ai fini di una produzione locale di erbe medicinali. La sconfitta di Napoleone a Lipsia comport\u00f2 per\u00f2 l'abbandono della citt\u00e0 di Lucca da parte della principessa Elisa, che aveva espresso parere favorevole alla fondazione dell'Orto. Per questo motivo il progetto venne accantonato fino al 1815 quando, con il Congresso di Vienna, lo stato lucchese venne trasformato in Ducato e sal\u00ec al trono Maria Luisa di Borbone che riorganizz\u00f2 l'Universit\u00e0 attrezzandola dei pi\u00f9 raffinati strumenti didattici: furono creati l'Osservatorio astronomico, il Teatro anatomico, il Museo di Storia Naturale, e infine, nel 1820, l'Orto botanico. Il giardino fu realizzato nella zona sud orientale della citt\u00e0, in un'area libera da costruzioni in quanto fino ad allora utilizzata parte come campo di calcio e parte come luogo di sepoltura per gli eretici ed i morti in tempo di interdetto.\nXIX secolo.\nPrimo direttore dell'Orto botanico fu, dal 1820 al 1833, Paolo Volpi, un illustre botanico e clinico. In seguito l'incarico fu assunto da Benedetto Puccinelli, importante ricercatore che studi\u00f2 anche le felci e i funghi, facendo realizzare ad acquarello dal pittore Giuseppe Bertini diverse tavole dei macromiceti, oggi conservate nelle raccolte museali dell'Orto; quest'ultimo era frequentato dagli studenti della facolt\u00e0 di farmacia, medicina e chirurgia ma anche di fisica-matematica. Sempre ad opera del Puccinelli, ma pubblicato postumo, fu un volume dal titolo \"Descrizione dei funghi indigeni dell'agro lucchese\". Nel 1843 si tenne a Lucca, presso l'aula didattica dell'Orto, il quinto Congresso degli Scienziati Italiani, un'occasione preziosissima di incontro e confronto con la partecipazione dei maggiori esponenti della ricerca e della didattica.\nFin dalla fondazione l'Orto ebbe l'assetto planimetrico attuale: Il cancello monumentale, opera dell'architetto Lorenzo Nottolini, era originariamente sormontato da due sfingi, oggi sostituite da leoni in cotto; oltrepassando quest'ultimo si trova la montagnola (l'area in cui si coltivano le piante caratteristiche della flora mediterranea e di altre aree a clima temperato caldo) l'arboreto, le serre, i locali per gli erbari e un'aula didattica. Al tempo di Volpi e Puccinelli non esistevano ancora il laghetto e le specie igrofile venivano coltivate in una piccola vasca ottagonale ancor oggi visibile.\nIl Puccinelli lasci\u00f2 anche un catalogo delle specie coltivate, dal quale risulta che vi erano oltre 200 specie diverse per 728 generi. Ancora oggi presente \u00e8 l'attivit\u00e0 della preparazione ed invio di un \"Indice dei Semi\", il quale viene spedito agli altri orti del mondo, offrendo la disponibilit\u00e0 a scambi gratuiti.\n\u00c8 presumibile che molti dei vegetali sperimentati nell'Orto Botanico venissero poi impiantati nei famosi giardini delle ville lucchesi, dove ancora oggi si vedono maestosi alberi di specie esotiche, messi a dimora nel XIX secolo.\nAlla morte del botanico Puccinelli e sotto il Granducato di Toscana, nel 1851 fu nominato come nuovo direttore il professor Attilio Tassi, gi\u00e0 aiuto alla cattedra di botanica dell'Universit\u00e0 di Pisa e poi professore di botanica a Lucca dal 1850, che ricopr\u00ec questo ruolo fino al 1859 circa, anno in cui termin\u00f2 il Granducato di Toscana. Segu\u00ec nella direzione dell'Orto il professor Cesare Bicchi, medico formatosi nella facolt\u00e0 lucchese, gi\u00e0 allievo ed aiuto del Puccinelli. Con la direzione del Bicchi l'Orto vide, pur tra varie difficolt\u00e0, l'accrescimento delle strutture e delle collezioni fino all'inizio del XX secolo. Il Bicchi lott\u00f2 a lungo per impedire che diventasse un parco aperto al pubblico, cessando in tal modo le sue funzioni di istituto scientifico e fece realizzare il nuovo laghetto per la coltivazione delle piante igrofile, ampli\u00f2 la biblioteca e form\u00f2 un suo erbario.\nXX secolo.\nNel 1901 la propriet\u00e0 dell'Orto pass\u00f2 definitivamente dal demanio al Comune di Lucca, il quale gi\u00e0 da anni ne sosteneva economicamente l'attivit\u00e0 e ne assegn\u00f2 l'uso al nuovo Istituto Tecnico \u201cF. Carrara\u201d. Nacquero apposite cattedre, tra cui quelle di botanica ed agraria, e la direzione fu affidata ad un professore dell'istituto stesso. Nel 1904 l'Orto venne aperto al pubblico, ma il provvedimento fu sospeso per le proteste.\nCon la nomina del professor Pierucci come direttore, seguirono anni in cui l'Orto attravers\u00f2 uno dei periodi pi\u00f9 brutti della sua lunga storia, venendo addirittura dato in affido ad un giardiniere dopo la prima guerra mondiale. Solo nel 1931 con la direzione del dottor Pera, agronomo, fu riattivata la produzione di piante ornamentali, mantenuto un adeguato numero di giardinieri addetti alla loro cura, recuperata la biblioteca, restaurati libri e locali e realizzato un nuovo laboratorio. A partire dal 1980 si \u00e8 avuto un continuo incremento delle collezioni e l'aumentare dell'interesse, non solo degli studiosi, ma anche degli appassionati di botanica e di giardinaggio.\nIn questo quadro dal 1986 opera presso l'Orto l'A.Di.P.A, un'associazione botanica che mantiene la documentazione inerente ad ogni singola pianta, svolge programmi di educazione alle semine insieme a studenti e si procura piante rare che vengono aggiunte alla collezione cittadina a scopo di ricerca e didattica. Dal 2001 grazie alla collaborazione con tale associazione vengono organizzate sulle mura della citt\u00e0 le mostre Verdemura e Murabilia, importanti eventi per gli appassionati di giardinaggio e collezionismo botanico.\nAttualmente l'Orto botanico di Lucca insieme a quello di Firenze, Pisa e Siena fa parte degli antichi orti botanici ancora attivi sul territorio toscano.\nCronologia dei direttori.\nDai primi anni del 2000 l'Orto. divenuto propriet\u00e0 comunale agli inizi del XX sec., viene rappresentato amministrativamente dall'Opera delle Mura di Lucca. Dal 2019, con lo scioglimento dell'Opera delle Mura, \u00e8 nuovamente gestito dal Comune di Lucca, e in particolare dal Settore Promozione del Territorio, Ufficio cultura.\nLe collezioni.\nAlberi e arbusti.\nLa gran parte degli alberi e arbusti, per lo pi\u00f9 esotici, \u00e8 situata in una zona specifica dell'Orto detta \"arboreto\" che oggi ha perso lo schema geometrico originario dei suoi parterre. Alcune specie legnose furono introdotte nella prima met\u00e0 del XIX secolo: per esempio il cedro del Libano (\"Cedrus libani\"), la magnolia (\"Magnolia grandiflora\"), l'olivo odoroso (\"Osmanthus fragrans\"), la sequoia (\"Sequoia sempervirens\"), il bosso (\"Buxus sempervirens\") ed il tasso (\"Taxus baccata\"); altre vennero inserite successivamente al 1850 come l'albero dei ventagli (\"Ginkgo biloba\"), la michelia (\"Michelia figo\"), il bosso delle baleari (\"Buxus balearica\"), il cipresso di Lawson (\"Chamaecyparis lawsoniana\"), la falsa canfora (\"Cinnamomum glanduliferum\"), la crittomeria (\"Cryptomeria japonica\"), l'acero tataricum (\"Acer tataricum\"), il pino strobo (\"Pinus strobus\") e il cipresso calvo (\"Taxodium distichum\"). Altre specie ancora vennero introdotte a partire dal secolo XX: la lagerstroemia (\"Lagerstroemia indica\"), il pino strobo himalayano (\"Pinus wallichiana\"), il faggio rosso (\"Fagus sylvatica\"), l'abete del Caucaso (\"Abies nordmanniana\"), il pino nero (\"Pinus nigra\") con una circonferenza di 2,62 metri e altezza di 30, il cefalotasso (\"Cephalotaxus fortunei\"), il podocarpo (\"Podocarpus nerifolius\") e la torreya (\"Torreya nucifera\").\nIl cedro del Libano, piantato da Paolo Volpi nel 1822, presente nell'Orto con i suoi 6 metri di circonferenza, 22 metri di altezza ed una vasta chioma, deriva dal seme dell'esemplare allora presente all'Orto botanico di Pisa. Rappresenta l'albero pi\u00f9 importante e la pianta simbolo dell'Orto.\n\u00c8 possibile tuttora leggere l'antica targa in ceramica riferita a questo esemplare, che recita:\n\"Hortus sanitatis\".\nSettore che comprende una ricca collezione di specie medicinali, circa 500 specie provenienti dai diversi continenti. Fu formata nel 1982 e riprende le antiche tradizioni dell'Istituto, quando era frequentato soprattutto da studenti di medicina e farmacia. Tra le specie presenti si ricordano l'origano (\"Origanum vulgare\"), il tasso barbasso (\"Verbascum thapsus\"), la menta (\"Mentha spicata\"), il timo (\"Thymus vulgaris\"), la melissa (\"Melissa officinalis\"), il ginseng americano (\"Panax quinquefolium\"), la rauvolfia (\"Rauwolfia serpentina\"), il benzoino (\"Styrax benzoin\"), il ricino (\"Ricinus communis\"), la cannella (\"Cinnamomum verum\"), la serenoa (\"Serenoa repens)\" la quassia di Suriname (\"Quassia amara\"), la senna di Alessandria (\"Cassia acutifolia\") e il boldo (\"Peumus boldus\").\nPiante spontanee.\nComprende una collezione di piante finalizzate all'alimentazione umana, in particolar modo piante indigene del territori lucchese: \"costole d'asino\" (\"Hypochaeris radicata\"), la \"radicchiella\" (\"Crepis capillaris\"), il \"radicchio selvatico\" (\"Hyoseris radiata\"), l'\"uva turca\" o \"uvino\" (\"Phytolacca americana\"), gli \"strigoli\" (\"Silene vulgaris\"), la \"carota selvatica\" (\"Daucus carota\"), il \"crescione d'acqua\" (\"Nasturtium officinale\"), il \"luppolo\" (\"Humulus lupulus\").\nIgrofile.\nLe igrofile, piante che vivono in ambienti permanentemente umidi, sono coltivate presso il laghetto dell'Orto (percorribile attraverso passerelle di legno) e nella pi\u00f9 antica vasca ottagonale. All'ombra di due imponenti cipressi calvi (\"Taxodium distichum\") e ai bordi degli specchi d'acqua del laghetto si trovano collocate molte specie tipiche di zone palustri della Toscana settentrionale. Queste piante sono molto interessanti perch\u00e9 rare e spesso a rischio di estinzione nel loro habitat naturale. Tra le specie presenti si segnalano la ninfea bianca (\"Nymphaea alba\"), la ninfea gialla (\"Nuphar lutea\"), la felce florida (\"Osmunda regalis\"), la tifa (\"Typha angustifolia\") e la rosolida (\"Drosera rotundifolia\"), una pianta definita carnivora in quanto, per sopperire alla mancanza di azoto, cattura piccoli insetti grazie ai peli viscosi delle foglie, il pioppo tremulo (\"Populus tremula\"), l'ontano nero (\"Alnus glutinosa\"), su cui sale il rampicante periploca maggiore (\"Periploca graeca\"), l'acero da zucchero (\"Acer saccharum\") e l'acero rosso (\"Acer rubrum\"). Sul lato occidentale del laghetto \u00e8 stata creata una sfagneta, ovvero una zona caratterizzata dalla presenza di muschi detti \"sfagni\" (\"Sphagnum\"); su questi muschi vegetano alcune piante, molte delle quali sono rari relitti glaciali.\nSucculente.\nCollezione formata a partire dal 1980, comprende piante pi\u00f9 comunemente conosciute come piante grasse, adatte a vivere in ambienti molto aridi, spesso caratterizzati da temperature elevatissime durante il giorno e relativamente basse nella notte. La raccolta \u00e8 collocata all'interno delle serre monumentali, ove d'inverno vengono mantenute condizioni di caldo secco senza far mai scendere la temperatura sotto zero. Le serre dedicate sono due: nella prima si trovano piante tipiche dei deserti africani e asiatici, nella seconda quelle dei deserti americani. Grazie al gruppo \u201cAmici dell'Orto\u201d che si occupa del comparto, l'Orto si \u00e8 arricchito di 430 piante succulente tra le quali si ricordano tra le specie afro asiatiche del genere \"Euphorbia\" (\"Euphorbia triangularis\"), tra quelle americane i \"Cereus\" (\"Cereus jamacaru\") e inoltre \"Stapelia\" spp., \"Parodia\" spp. e \"Mammillaria\" spp.\nPiante della foresta pluviale e delle zone tropicali.\nNelle altre serre sono coltivate, per la gran parte in vaso, piante caratteristiche delle foreste pluviali e delle zone tropicali. In questo caso durante l'inverno viene mantenuta una temperatura sempre superiore ai dieci gradi centigradi ed elevatissima umidit\u00e0. Da maggio a settembre le piante vengono spostate all'esterno; tra le specie presenti si ricordano il fico beniamino (\"Ficus benjamina\"), la guayabita del Per\u00fa (\"Psidium littorale\"), la felce a corna d'alce (\"Platycerium bifurcatum\"), la \"Cycas circinalis\", la \"Chorisia insignis\" e la \"Dypsis lutescens\". Dal 2010 l'orto vanta, grazie alle donazioni di Antonio Curti, di una notevole collezione di frangipani (\"Plumeria\" sp.pl.).\n\"Ericaceae\" e \"Theaceae\".\nMeritano di essere menzionate tra le colture dell'Orto Botanico i rododendri, appartenenti alla famiglia delle \"Ericaceae\" (situate in due aiuole con oltre 200 specie) e le camelie, appartenenti alla della famiglia delle \"Theaceae\". Queste ultime, importate nel XVIII secolo, si diffusero nel secolo seguente grazie anche alle condizioni climatiche favorevoli, per cui Lucca divent\u00f2 uno dei centri di collezionismo con un grande numero di appassionati e coltivatori. Fra i pi\u00f9 pregevoli giardini che ospitavano le collezioni di camelie ci furono quelli dei Mansi, degli Orsi, dei Burlamacchi. Intorno al 1985 l'Orto Botanico insieme alla Societ\u00e0 Italiana della Camelia avvi\u00f2 un progetto di individuazione delle varie specie di camelia. Furono visitati giardini pubblici e privati mirando alla ricerca di esemplari di almeno un secolo. Si pervenne poi alla coltivazione di piante all'interno dell'Orto dando cos\u00ec inizio alla attuale collezione che comprende il \"Rhododendron japonicum\", il \"Rhododendrum concinnum\" e il \"Rhododendrum nudiflorum\", mentre tra le \"Theaceae\" si ricorda la \"Gordonia axillaris,\" \"Camellia fraterna\", \"Camellia granthamiana\", \"Camellia sinensis\" e cultivar antiche di \"Camellia japonica\", iscritte nei Repertori Regionali della LR 64/04. La collezione \u00e8 stata restaurata nel 2011.\nVitigni.\nL'Orto Botanico di Lucca con la Banca Regionale del Germoplasma ha anche una consolidata attivit\u00e0 di recupero e ricerca di variet\u00e0 coltivate che rischiano la scomparsa in quanto cadute in disuso: per esempio la raccolta di vitigni tipici del territorio lucchese, coltivati lungo il Muro occidentale e raffigurati nelle loro variet\u00e0 su tavole dipinte ad acquerello conservate nel Museo Botanico. Gi\u00e0 nella seconda met\u00e0 del XIX secolo questo tipo di ricerca era svolta presso l'Istituto e ad opera del professor Bicchi era stato pubblicato un volume con la descrizione dei generi di vite presenti nel territorio lucchese.\nLa montagnola.\nPiccola altura artificiale ove sono coltivate le specie xerofile mediterranee e quelle tipiche delle Alpi Apuane e dell'Appennino Lucchese. In cima alla montagnola \u00e8 presente un notevole esemplare di tasso (\"Taxus baccata\") con circonferenza di 1.58 m e un'altezza di 10 m. Tra le piante presenti si ricordano le filliree (\"Phillyrea angustifolia\" e \"Phillyrea latifolia\"), il lentisco (\"Pistacia lentiscus\"), il pistacchio (\"Pistacia vera\"), il pungitopo (\"Ruscus aculeatus\"), il corbezzolo (\"Arbutus unedo\"), il carrubo (\"Ceratonia siliqua\") ed un notevole esemplare di bosso (\"Buxus sempervirens\") alto 6 m e con una circonferenza di 0,90.\nLa biblioteca.\nL'Orto botanico possiede una biblioteca ricca di 2000 volumi tra i quali ve ne sono alcuni pregevoli dei secoli XVII e XIX. Essa si arricch\u00ec di continuo e il Bicchi, in particolare, fece acquisire vari volumi tra cui alcuni molto importanti verso il 1870, dalla collezione privata del professor Teodoro Caruel. Secondo un elenco compilato dal Bicchi nel 1904, i libri a quell'epoca erano pi\u00f9 di mille. Dopo la stasi del periodo compreso tra il 1906 e il 1930, si iniziarono ad acquistare delle riviste botaniche fino a costituire, a partire dal 1974, una biblioteca moderna.\nNel settembre 2016 la Biblioteca storica \u00e8 stata definitivamente restaurata.\nIl Museo botanico.\nFondato nel 1985 e intitolato a Cesare Bicchi, il Museo Botanico raccoglie diversi erbari illustranti principalmente la flora lucchese. I maggiori sono gli erbari creati da Benedetto Puccinelli (\"Herbarium Lucensis\") dal 1830 al 1850, comprendenti circa 1700 specie di fanerogame e l'erbario di Cesare Bicchi (\"Herbarium Bicchianum\") che \u00e8 pi\u00f9 ricco del precedente contenendo circa 6500 entit\u00e0 vegetali, rappresentanti oltre alle fanerogame, anche pteridofite, alghe e funghi. Vi sono poi alcuni erbari minori, tra cui uno del XVIII secolo. Nel museo si trovano anche una raccolta xilologica con sezioni di legni di diverse specie arboree. La xiloteca \u00e8 composta da oltre 160 pezzi ed \u00e8 stata formata o acquisita nel XIX secolo. Molto antica ed importante \u00e8 anche la collezione pomologica, costituita da modelli in gesso di frutta coltivata nelle campagne lucchesi nei secoli XVIII e XIX. In particolar modo essa conta 62 esemplari di frutta di varie specie e 29 esemplari di agrumi. Nel 1904 i pezzi erano in totale 137; molti di questi andarono perduti nella prima met\u00e0 del XX secolo durante gli anni di incuria.\nQuesta collezione risale alla prima met\u00e0 del XIX secolo, quando fu acquistata dal Duca di Lucca Carlo Lodovico, per collocarla nel Museo di Storia Naturale, situato presso il Palazzo Ducale. Solo nel 1856, dopo che il Museo fu trasferito, il direttore Alessandro Carina dispose che tutti gli oggetti utili allo studio della botanica fossero trasferito presso l'Orto.\nPi\u00f9 recente \u00e8 la collezione micologica, con modelli in gesso di macromiceti. Completano il museo infine alcune felci paleozoiche fossili provenienti dal massiccio dei Monti Pisani e i modellini di macchine agricole in legno e metallo in uso in Toscana alla met\u00e0 dell'Ottocento, donati all'Orto botanico dal Governo Provvisorio nel 1859.\nLeggenda.\nAl laghetto \u00e8 legata una nota leggenda lucchese, originatasi nel XVII secolo e arricchitasi nel tempo ad opera della fantasia popolare. Secondo tale leggenda la bellissima nobildonna Lucida Mansi, viziata, amante degli eccessi e del lusso sfrenato, fece un patto con il diavolo. Un giorno, infatti, notando delle lievi rughe sul suo volto, essa inizi\u00f2 a disperarsi rimpiangendo la trascorsa giovent\u00f9; pianse a tal punto da richiamare l'attenzione del diavolo che le si present\u00f2 sotto le sembianze di un bellissimo ragazzo offrendole trent'anni di giovinezza in cambio della sua anima. La donna accett\u00f2 senza esitazione trascorrendo i suoi trent'anni all'insegna dei piaceri e della dissolutezza fino al giorno in cui il Diavolo torn\u00f2 a riscuotere il suo credito e la trascin\u00f2 con s\u00e9 su un carro infuocato attraversando l'intera citt\u00e0 fino ad inabissarsi nel laghetto dell'Orto. Si narra che tutt'oggi, nelle notti di luna piena, sia possibile notare riflesso nell'acqua il volto di Lucida che si guarda compiacente allo specchio.\nInformazioni utili.\nOrari e apertura per la visita"}
{"id": "872242", "revid": "21880", "url": "https://it.wikipedia.org/wiki?curid=872242", "title": "Orto Botanico di Lucca", "text": ""}
{"id": "872243", "revid": "36426", "url": "https://it.wikipedia.org/wiki?curid=872243", "title": "Rododendri", "text": ""}
{"id": "872251", "revid": "767487", "url": "https://it.wikipedia.org/wiki?curid=872251", "title": "Teresa Salgueiro", "text": "\u00c8 conosciuta principalmente per essere stata, a partire dal 1987 al 2007 la voce del complesso musicale dei Madredeus, per poi continuare la carriera da solista.\nBiografia.\nIn giovent\u00f9 Teresa Salgueiro era solita cantare il fado e la bossa nova nelle strade e nei bar di Lisbona. A sedici anni si trasfer\u00ec insieme ad alcuni amici nella citt\u00e0 vecchia, continuando ad esibirsi nei quartieri del \"Bairro Alto\" e di \"Alfama\".\nNel 1987 Teresa incontr\u00f2 il chitarrista e produttore Pedro Ayres Magalh\u00e3es e, insieme al violoncellista Francisco Ribeiro, al fisarmonicista Gabriel Gomes e al tastierista Rodrigo Le\u00e3o, decisero di formare i Madredeus. A partire da quell'anno il complesso ha realizzato undici album riscuotendo, anche grazie a numerosi tour, un grande successo in tutto il mondo.\nInsieme a Magalh\u00e3es, ha interpretato una delle parti principali nel film di Wim Wenders Lisbon Story, girato nel 1994, curandone inoltre la colonna sonora, pubblicata con il titolo di \"Ainda\".\nTeresa Salgueiro ha cantato come ospite speciale anche negli album di Carlos Nu\u00f1ez ed Ant\u00f3nio Chainho, pubblicati nel 2000.\nNel novembre del 2005 ha pubblicato il suo primo album da solista, intitolato \"Obrigado\", che si fregia della partecipazione di musicisti del calibro di Caetano Veloso, Carlos Nu\u00f1ez e Jos\u00e9 Carreras.\nNel 2007, con una decisione a sorpresa, lascia i Madredeus per seguire la carriera solista. Nello stesso anno \u00e8 ospite dell 57\u00aa edizione del Festival di Sanremo dove insieme agli Stadio di Gaetano Curreri interpreta una nuova versione del brano \"Guardami\"."}
{"id": "872259", "revid": "1810027", "url": "https://it.wikipedia.org/wiki?curid=872259", "title": "Chiesa di San Giuseppe dei Nudi", "text": "La chiesa di San Giuseppe dei Nudi \u00e8 una delle chiese monumentali di Napoli, si erge nell'omonima via. \nStoria e descrizione.\nIl tempio venne eretto da Giovanni del Gaizo nel 1785 su commissione dell'Arciconfraternita e Real Monte di San Giuseppe, formata principalmente da nobili, avvocati, architetti, artisti, prelati (pontefici inclusi) desiderosi di dedicarsi anche ad attivit\u00e0 benefiche. La chiesa \u00e8 un ampliamento del precedente edificio religioso agostiniano dedicato a Santa Maria dell'Olivo.\nNonostante un successivo intervento effettuato da Luigi Angiolia nel 1888, il tempio ha conservato l'articolazione ad aula quadrata, coperta da volte con due cappelle affondate e il coro absidale poligonale.\nLa chiesa ha un impianto a croce greca. Sul fondo vi \u00e8 l'altare maggiore, scolpito da Antonio Di Lucca e sovrastato da un dipinto di Achille Jovene del 1852, rappresentante \"San Giuseppe e la pia opera di vestire gli ignudi\"; mentre l'altare laterale sinistro \u00e8 sormontato da una splendida \"Adorazione dei Pastori\" di Girolamo Starace-Franchis (noto ai pi\u00f9 per aver realizzato degli affreschi nella Reggia di Caserta) e quello destro da una \"Santa Margherita da Cortona\" di ignoto artista del XVIII secolo. Sulla volta si conservano in pessime condizioni degli affreschi eseguiti da Gaetano D'Agostino durante il gi\u00e0 citato restauro tardo-ottocentesco. Al di sopra dell'ingresso vi \u00e8 la cantoria sulla quale \u00e8 posizionato un pregevole organo settecentesco in legno dorato (quasi certamente suonato da Giovanni Paisiello che fu nominato dall'arciconfraternita maestro ordinario di cappella nel 1801).\nLa sagrestia contiene arredi settecenteschi e tre dipinti, meritevoli di essere restaurati quanto prima: \"Il Transito di San Giuseppe\" di ignoto pittore sull'altarino e \"L' incontro dei Santi Pietro e Paolo\" e \"Il Martirio di San Gennaro alla Solfatara\" attribuiti a Niccol\u00f2 De Simone alle pareti. In un vano successivo si ammirano alle pareti altre due tele di discreta qualit\u00e0: \"L'Immacolata con i santi Pietro, Paolo e Gennaro\" di Giovanni Cingeri - un probabile allievo del tardo Solimena - (datata 1757) e \"Il Transito di San Giuseppe\" di Gaetano D'Agostino (datato 1888).\nSi pu\u00f2 accedere ai locali dell'ente sia dall'interno, che dal numero civico 19 di via Giuseppe Mancinelli. In essi si conservano: una cappella privata, l'archivio storico dell'opera, un prezioso fondo musicale con manoscritti di opere (in parte inedite) di maestri della Scuola musicale napoletana e una consistente raccolta di dipinti (tra i quali si annoverano: un gran numero di ritratti di papi, cardinali, sovrani e nobili, una \"Madonna dell'Umilt\u00e0\" su tavola del XV secolo, delle tele di importanti pittori locali come Onofrio Palumbo, Francesco De Mura, Giuseppe Bonito e Giovanni Sarnelli), sculture, paramenti sacri e reliquie (tra quest'ultime spicca la celebre \"mazzarella\" di San Giuseppe).\nL'arciconfraternita.\nIl Real Monte ed Arciconfraternita di San Giuseppe dell\u2019Opera di Vestire i Nudi fu fondata il 6 gennaio 1740. Su consiglio e incoraggiamento del padre spirituale Giuseppe Maria di San Carlo dei Carmelitani Scalzi, e per iniziativa di alcuni nobili napoletani: Francesco Cerio, Domenico Orsini e Nicola Antonio Pirro Carafa. Il 30 giugno 1740 con l'adesione del Re di Napoli Carlo di Borbone assume il nome di Regal Monte e Congregazione di San Giuseppe dell\u2019Opera di Vestire i Nudi e Vergognosi. Scopo precipuo era la donazione di sette vesti per altrettanti poveri e bisognosi, che continu\u00f2 fino alla prima met\u00e0 del Novecento, e fu poi sostituito da altre attivit\u00e0 caritatevoli. \nFurono ascritti alla confraternita i papi Pio VI, Pio VII, Leone XII, Pio IX, Leone XIII, Pio X e Pio XII, nonch\u00e9 i sovrani del Regno di Napoli: Carlo VII ne fu superiore perpetuo e protettore, cos\u00ec come Ferdinando I, Francesco I, Ferdinando II e Francesco II. Alla confraternita furono ascritto anche i cardinali Luigi Ruffo Scilla, Filippo Giudice Caracciolo, Vitaliano Borromeo, Luigi Valenti Gonzaga, Federico Spinelli, Giovanni Maria Riminaldi, Stefano Borgia, Sisto Riario Sforza, Giuseppe Antonio Ermenegildo Prisco e Alessio Ascalesi e l'arcivescovo Vincenzo Maria Sarnelli.\nIl giorno 18 novembre 2019 la Chiesa di San Giuseppe dei Nudi \u00e8 stata eretta Cappella Magistrale dell'Ordine Costantiniano di San Giorgio da parte di S.A.R. il Principe Don Pedro di Borbone delle Due Sicilie, gi\u00e0 Signore Fratello onorario dell'Arciconfraternita, mentre i locali dell'Arciconfraternita giuseppina sono divenuti anche sede dello stesso Ordine in Napoli."}
{"id": "872261", "revid": "984922", "url": "https://it.wikipedia.org/wiki?curid=872261", "title": "Emilio Catellani", "text": "Biografia.\nDopo aver conseguito la maturit\u00e0 artistica, esordisce sul quotidiano catanese \"Espresso Sera\" con una strip comica intitolata \"Il paradiso pu\u00f2 attendere\", realizzata in collaborazione con Enrico Barbuto.\nNel 1990 entra a far parte della Scuola Disney diretta da Giovan Battista Carpi, laboratorio di formazione per nuovi disegnatori disneyani, e come tale debutta sul numero 2 del mensile \"Minni e company\" con la storia \"Brrr...il fantasma in giallo\".\nDal 1993 al 1994 affianca Gabriela Lovati nella realizzazione di illustrazioni a colori e in b/n a corredo dei testi redazionali del settimanale \"Topolino\".\nInoltre fino al 2001 realizza numerose storie a fumetti per i mensili diretti da Elisa Penna \"GM-Giovani Marmotte\", il gi\u00e0 citato \"Minni e company\" e per i fascicoli editi da De Agostini delle collane \"GM esplora\" e \"Topogeo\".\nPer il mensile \"Diabolik\" scrive in coppia con Mario Gomboli il soggetto \"L'altra donna\" pubblicato nel luglio 2004.\nSempre dal 2004 si dedica alle illustrazioni per testi di editoria scolastica.\nNel 2005 realizza i disegni di \"Uccido e Vittoria\" su sceneggiatura di Diego Cajelli per il volume \"50\u00d7100 \u2013 50 matite per i 100 anni di CGIL\" che vede la luce solo nel 2010, pubblicato da Ediesse.\nPer diversi anni svolge l'attivit\u00e0 di istruttore di \"fitness\" e bodybuilding.\nNel 2016 ritorna a disegnare i personaggi Disney con una storia sceneggiata da Massimo Marconi, \" Pippo e il carburante dello sportivo \", destinata ad un volume speciale dedicato alla corretta alimentazione sponsorizzato dai supermercati CONAD.\nNello stesso anno debutta come attore nella pi\u00e8ce teatrale di Luca Andreini \" Rumoroso silenzio \" nel ruolo del \" Custode delle masserizie \" e come doppiatore nell'edizione italiana della serie tv \" Fauda \" curata da Sanver production e trasmessa da Netflix\nVive a Bergamo."}
{"id": "872262", "revid": "1318658", "url": "https://it.wikipedia.org/wiki?curid=872262", "title": "Palazzo Pfanner", "text": "Palazzo Pfanner o Palazzo Controni-Pfanner si trova ai margini delle Mura di Lucca, con accesso da via degli Asili 33.\nStoria.\nLa costruzione di Palazzo Pfanner risale al 1660. Furono i Moriconi, membri del patriziato mercantile lucchese, a commissionarlo. Travolti dal fallimento economico essi furono costretti nel 1680 a vendere l'edificio ai Controni, anch'essi mercanti della seta ascesi al rango nobiliare. I Controni si dedicarono all'ampliamento dell'edificio: intorno al 1686 sovrintesero ai lavori per la realizzazione dello scalone monumentale su progetto, si presume, di Domenico Martinelli, architetto e ingegnere lucchese noto per la sua intensa attivit\u00e0 presso le corti europee di Vienna e Praga; ai primi del Settecento commissionarono, con ogni probabilit\u00e0 a Filippo Juvarra, la riqualificazione del retrostante giardino; sempre nello stesso periodo affidarono a pittori 'quadraturisti' locali l'affrescatura delle volte dello scalone e degli interni della residenza nobiliare. \u00c8 nella residenza che i Controni, nel 1692, ospitarono il principe Federico di Danimarca di passaggio a Lucca nel corso del suo Grand Tour, famoso per il \"flirt\" con la giovane locale Maria Maddalena Trenta.\nLa vicenda della famiglia Pfanner s'intrecci\u00f2 con la secolare storia del palazzo verso la met\u00e0 dell'Ottocento. Fu infatti Felix Pfanner (1818-1892), nativo di H\u00f6rbranz (Austria), ma di famiglia bavarese, ad acquistare progressivamente l'intera struttura dopo avervi installato, a partire dal 1846, la sua birreria, la prima del Ducato di Lucca e una delle prime in Italia. Negli anni di attivit\u00e0 della birreria il giardino del palazzo divenne luogo d'incontro dei lucchesi e di personalit\u00e0 provenienti da tutto il mondo, per degustare birra e passare del tempo in compagnia. La storica Birreria Pfanner, ameno luogo di produzione e mescita collocato tra il giardino e le cantine del palazzo, chiuse nel 1929.\nIl palazzo \u00e8 tuttora di propriet\u00e0 della famiglia Pfanner la quale, a partire dal 1995, ha intrapreso un'impegnativa opera di restauro promuovendone altres\u00ec la valorizzazione attraverso l'apertura al pubblico e l'organizzazione di esposizioni e concerti.\nInterno.\nLa residenza di Palazzo Pfanner, unica parte del palazzo attualmente visitabile, racchiude al suo interno un ampio salone centrale affrescato negli anni venti del Settecento dal quadraturista Pietro Paolo Scorsini, da cui si dipartono sale laterali arricchite da mobili d'epoca, pregiate suppellettili, oggetti sacri e una trecentesca statua lignea raffigurante l'arcangelo Michele. Tra le parti pi\u00f9 significative vi \u00e8 lo scalone monumentale che porta al \"\"piano nobile\",\" adornato con affreschi risalenti a inizio Settecento e attribuiti ai pittori Bartolomeo De Santi e Lorenzo Castellotti. La residenza ospita un'esposizione permanente di strumenti medico-chirurgici e antichi testi di medicina appartenuti a Pietro Pfanner (1864-1935), chirurgo, filantropo e sindaco di Lucca dal 1920 al 1922.\nGiardino.\nIl giardino si sviluppa tra l'attuale palazzo a sud e le mura urbane a nord, come gi\u00e0 si pu\u00f2 vedere nella carta del Sinibaldi del 1843. Il giardino \u00e8 uno degli esempi meglio conservati di giardino barocco in stile italiano, e sembra che sia stato progettato da Filippo Juvarra in prima persona. Tra gli elementi pi\u00f9 scenografici ricordiamo la massiccia presenza di statue settecentesche raffiguranti dei dell'Olimpo e personaggi della mitologia greca.\nSuperato il cancello d'ingresso si apre una zona pavimentata in pietre squadrate, in cui sono posti quattro vasi in terracotta con piante di cycas, che delimitano il percorso di accesso al giardino. Questo \u00e8 suddiviso geometricamente in sette ampi spazi rettangolari delimitati da vialetti rettilinei. L'area verde di fronte al palazzo \u00e8 suddivisa in quattro zone erbose, bordate da siepi di bosso e alloro, con al centro una vasca ottagonale, decorata con quattro statue allegoriche raffiguranti gli elementi: \"Vulcano\" (fuoco), \"Mercurio\" (aria), \"Dionisio\" (terra) e \"Oceano\" (acqua). Vicino al palazzo sono ubicate invece le statue dell'allegoria delle quattro stagioni.\nAll'interno delle aree erbose, sono presenti oltre a fioriture stagionali piante di tasso, pini, alberi da frutto e magnolie. Tra le piante del giadino molte sono secolari e particolarmente antiche, famosi sono i boschetti di Bamb\u00f9 che risalgono agli albori del giardino. Dalla parte opposta dell'ingresso, addossato al muro di cinta, si trova la limonaia, sormontata da una balaustra sulla quale si ergono i leoni ed al centro un basilisco, emblema dei Controni. Ai lati del portale in legno ci sono due nicchie contenenti a destra la statua di \"Ercole\" e a sinistra quella di \"Cibele\". I due viali principali che definiscono gli spazi erbosi sono delimitati da numerosi vasi contenenti piante di limoni e di rose.\nPer la sua architettura e l'ampio giardino \u00e8 stato utilizzato da numerosi registi come set, incarnando a pieno l'immaginario del \"palazzo della nobilt\u00e0 papalina\". Ad esempio \u00e8 il palazzo del marchese del Grillo nell'omonimo film con Alberto Sordi (1981), la residenza della famiglia dei Sant'Agata in \"Arrivano i bersaglieri\" di Luigi Magni e il giardino in \"Ritratto di signora\" con Nicole Kidman del 1996.\nAttualmente nelle scuderie di Palazzo Pfanner ha sede il ristorante \"L'imbuto,\" gestito dallo chef Cristiano Tomei e presente nella guida Michelin. il Palazzo Pfanner \u00e8 oggi sede di eventi, e da qualche anno \u00e8 possibile anche soggiornarvici."}
{"id": "872263", "revid": "112138123", "url": "https://it.wikipedia.org/wiki?curid=872263", "title": "Riserva naturale orientata Serre della Pizzuta", "text": "La riserva naturale orientata Serre della Pizzuta \u00e8 un'area naturale protetta situata nel comune arb\u00ebresh\u00eb di Piana degli Albanesi, nella citt\u00e0 metropolitana di Palermo ed istituita con Decreto Assessoriale 744/44 del 10 dicembre 1998.\nTerritorio.\nLa riserva comprende i rilievi calcarei di Maja e Pelavet (m 1279), le Serre della Pizzuta (m 1333) e la Costa di Carpineto (m 1188). Il primo domina la Portella della Ginestra, luogo noto per la strage mafiosa del 1947. Il Monte Pizzuta \u00e8 la cima pi\u00f9 alta dei Monti di Piana degli Albanesi ed ospita due grotte di importanza speleologica: lo Zubbione profondo circa e la Grotta del Garrone, un grande antro nei pressi della Portella del Garrone (m 1144). Quest'ultima era un valico di importanza strategica percorso da una Regia Trazzera (N 32 del catasto delle R.T.) che separa Monte Pizzuta dalla Costa di Carpineto. Le rocce che vi affiorano risalgono al Giurassico ed al Cretaceo. Il versante occidentale della Pizzuta ospita i resti delle neviere, antiche conche artificiali utilizzate per la conservazione del ghiaccio. \u00c8 caratterizzata da un sistema roccioso in cui \u00e8 molto spiccato il carsismo sia di superficie, sia sotterraneo. Nella riserva sono presenti la grotta dello Zubbione e quella del Garrone. Affascinanti i panorami, che abbracciano Piana degli Albanesi, il suo lago e le vette limitrofe.\nFlora.\nIl paesaggio della riserva naturale \u00e8 dominata da ambienti rupestri e da ampi territori di prateria mediterranea o gariga, a tratti interrotti da residui di lecceta e roverelle, testimonianza della foresta mediterranea sempreverde che un tempo ricopriva queste zone.\nNella zona di Portella delle Neviere sopravvive una boscaglia di agrifoglio.\nNumerose le specie di orchidee selvatiche che crescono nel territorio della Riserva, tra cui la \"Ophrys fusca\" subsp. \"sabulosa\", endemica della Sicilia.\nNel territorio della riserva, ad una altitudine compresa tra 800-1.300\u00a0m, cresce infine la \"Viola ucriana\", un raro endemismo puntiforme presente solo in questa stazione, con un areale complessivo di appena 0,2\u00a0km\u00b2.\nNella grotta del Garrone il peculiare microclima ha favorito la sopravvivenza di felci molto rare per l'isola: la lingua cervina (\"Phyllitis scolopendrium\") e la scolopendria emionitide (\"Phyllitis sagittata\").\nFauna.\nI mammiferi sono rappresentati dalla volpe, la martora, la donnola e l'istrice. In entrambe le grotte si ritrova il pipistrello \"Rhinolophus ferrumequinum\".\nNumerose le specie di uccelli presenti fra cui si possono ricordare la cinciarella, la cinciallegra, il rampichino, la ghiandaia, l'usignolo e il gheppio.\nTra i rettili meritano un cenno la lucertola campestre e la lucertola sicula, il ramarro, il gongilo e la luscengola nonch\u00e9 il biacco, la vipera e il colubro d'Esculapio.\nMerita infine una menzione una specie dell'entomofauna: il raro panfago marmorizzato, grossa cavalletta dalle ali atrofizzate, endemica della Sicilia e di Tunisia e Algeria."}
{"id": "872264", "revid": "1568601", "url": "https://it.wikipedia.org/wiki?curid=872264", "title": "Riso (torrente)", "text": "Il Riso \u00e8 un torrente della provincia di Bergamo. Nasce sulle propaggini del monte Grem, nei pressi del Colle di Zambla, nelle Alpi Orobie e confluisce dopo 7\u00a0km da destra nel Serio a Ponte Nossa, in Val Seriana, dopo aver percorso la valle omonima. Il torrente scorre nei comuni di Oneta, Gorno e Ponte Nossa."}
{"id": "872267", "revid": "767487", "url": "https://it.wikipedia.org/wiki?curid=872267", "title": "Regurgitation", "text": "Regurgitation \u00e8 una raccolta non ufficiale dei Tuff, uscita nel 1997 per l'Etichetta discografica R.L.S. Records. Il disco raccoglie tracce live o demo registrate tra il 1985 e il 1995.\nL'album venne pubblicato con bootleg in Portogallo nel 1997. Venne poi rimasterizzato nel 2000 per la R.L.S. Records."}
{"id": "872268", "revid": "7077", "url": "https://it.wikipedia.org/wiki?curid=872268", "title": "Quarta Coalizione", "text": ""}
{"id": "872271", "revid": "1677399", "url": "https://it.wikipedia.org/wiki?curid=872271", "title": "Paolo Bertolucci", "text": "Soprannominato \"braccio d'oro\" per il suo tocco e il suo talento tennistico, vanta sei titoli nel circuito maggiore in singolare, su 12 finali disputate, grazie ai quali si colloca al terzo posto assoluto nella classifica delle vittorie ATP dei tennisti italiani nell'era Open. Con il 12\u00ba posto dell'agosto 1973 vanta la sesta miglior classifica ATP raggiunta da un tennista italiano dall'introduzione del sistema di calcolo computerizzato. Nelle prove del Grande Slam ha raggiunto i quarti di finale al Roland Garros nel 1973.\n\u00c8 stato il primo giocatore italiano a vincere tre tornei nella stessa stagione ed \u00e8 l'unico ad aver realizzato questa impresa sulla terra rossa.\n\u00c8 stato componente della pi\u00f9 forte squadra italiana di Coppa Davis di tutti i tempi, contribuendo alla conquista del trofeo nel 1976 e al raggiungimento della finale in altre tre occasioni (1977, 1979 e 1980).\nIn doppio \u00e8 stato uno dei maggiori talenti mai espressi dal tennis italiano, conquistando 12 titoli su 19 finali disputate, tra cui spicca il trionfo insieme ad Adriano Panatta al torneo di Monte Carlo del 1980, unico successo ottenuto da una coppia italiana nel Principato in era Open.\nCarriera sportiva.\nNel 1966, ancora quattordicenne, conquist\u00f2 i Campionati Italiani Under 16 e nel 1969 trionf\u00f2 tra gli Under 18 del proprio paese.\nNel 1972 vinse il torneo di Catania (non ancora facente parte del circuito maggiore), sconfiggendo in finale Martin Mulligan per 6-4, 6-4, 7-6.\nNel 1973 giunse nei quarti di finale al Roland Garros, grazie al successo negli ottavi, in tre set, sulla testa di serie n\u00b0 4 Arthur Ashe, prima di arrendersi a Nikola Pili\u0107 in quattro set. Nello stesso anno raggiunse la semifinale agli Internazionali d'Italia, primo tennista italiano dell'era Open a compiere l'impresa, dove fu sconfitto in cinque partite dall'imminente numero 1 del mondo Ilie Nastase.\nIl 23 agosto 1973 raggiunse il suo best ranking ATP alla posizione numero 12, la sesta pi\u00f9 alta raggiunta da un tennista italiano nell'era Open e il primo maggio 1974, grazie alla posizione n\u00ba 14, scavalc\u00f2 Adriano Panatta diventando il nuovo numero uno italiano.\nIl 12 maggio 1974, al torneo di Firenze, disput\u00f2 la sua prima finale nel circuito maggiore, e fu sconfitto dallo stesso Panatta per 3-6, 1-6. Al torneo di Bournemouth approd\u00f2 in finale grazie al successo in semifinale su Hans Kary, che riusc\u00ec a portarlo al terzo set dopo avergli annullato 10 match-point nel secondo. Nell'atto conclusivo, il 26 maggio 1974, Bertolucci si arrese al numero 1 del mondo Ilie Nastase col punteggio di 1-6, 3-6, 2-6, \nIl 18 maggio del 1975, trionfando a Firenze su Georges Goven in due set, si aggiudic\u00f2 il primo dei suoi sei titoli ATP, il primo vinto da un tennista italiano nell'era Open dopo i tre conquistati da Adriano Panatta. \nIl 4 aprile del 1976 conquist\u00f2 il torneo di Barcellona, imponendosi in quattro set su Jun Kuki col punteggio di 6-1, 3-6, 6-1, 7-6, dopo aver sconfitto in semifinale, per l'unica volta in carriera, Adriano Panatta per 6-7, 6-3, 12-10. Il 9 maggio dello stesso anno biss\u00f2 il successo dell'anno precedente a Firenze, piegando in finale le resistenze del francese Patrick Proisy col punteggio di 6-7, 2-6, 6-3, 6-2, 10-8.\nNel 1977, la sua annata migliore, divenne il primo giocatore italiano nell'era Open a vincere tre tornei nella stessa stagione. Il 24 aprile, a Firenze, alz\u00f2 il trofeo per il terzo anno di fila (record di vittorie assolute e consecutive nel torneo, detenuto a pari merito con Thomas Muster), sconfiggendo John Feaver per 6-4, 6-1, 7-5. Il 15 maggio ottenne il successo pi\u00f9 importante della sua carriera a livello individuale, conquistando il torneo di Amburgo (equipollente all'attuale ATP World Tour 500 Series), superando Manuel Orantes, 4\u00ba giocatore del mondo, in quattro set con lo score di 6-3, 4-6, 6-2, 6-3. Bertolucci divent\u00f2 il terzo tennista italiano nell'era Open a essersi aggiudicato un titolo sconfiggendo in finale un top 10. Il sesto e ultimo torneo conquistato da Bertolucci arriv\u00f2 il 19 giugno a Berlino, quando ebbe la meglio in finale su Ji\u0159\u00ed H\u0159ebec, col punteggio di 6-4, 5-7, 4-6, 6-2, 6-4, diventando il pi\u00f9 giovane tennista italiano (25 anni, 10 mesi e 16 giorni) ad aver conquistato sei titoli del circuito maggiore.\nNel 1978, al torneo di Bournemouth, Bertolucci fu sconfitto in finale, in tre set, da Jos\u00e9 Higueras per 2-6, 1-6, 3-6.\nNel marzo 1980 al Cairo fu Corrado Barazzutti a superarlo nell'atto conclusivo col punteggio di 4-6, 0-6. \nNell'aprile dello stesso anno, insieme ad Adriano Panatta, conquist\u00f2 la prova di doppio del torneo di Monte Carlo, unico titolo vinto da una coppia italiana nel Principato in era Open, grazie al successo in finale su John McEnroe e Vitas Gerulaitis col punteggio di 6-2, 5-7, 6-4. \nNel novembre 1980 sul sintetico di Bologna si arrese in finale a Tom\u00e1\u0161 \u0160m\u00edd per 5-7, 2-6. \nL'ultimo risultato di rilievo a livello individuale fu la finale raggiunta al torneo di Venezia del 1981, la sua dodicesima in carriera. A trionfare fu Mario Martinez con un doppio 6-4.\nBertolucci fu componente fondamentale della squadra italiana che nel 1976 vinse la Coppa Davis \u2014 e che nei quattro anni successivi raggiunse per ben tre volte la finale \u2014 insieme ad Adriano Panatta, Corrado Barazzutti e Tonino Zugarelli (soprannominati \"i quattro moschettieri italiani\"). In questa competizione gioc\u00f2 40 incontri vincendone 8 su 10 in singolare e (tutti in coppia con Adriano Panatta) 22 su 30 in doppio. Assieme a Panatta, nel 1976, durante la finale di Davis contro il Cile, a Santiago del Cile, indoss\u00f2 una maglietta rossa in segno di protesta contro la dittatura di Augusto Pinochet.\nTra le sue prestazioni migliori in Coppa Davis spicca la vittoria in doppio nella semifinale di Roma, sempre insieme a Panatta, contro l'Australia rappresentata dagli allora numeri uno e vincitori di Wimbledon Peter McNamara/Paul McNamee.\nTermin\u00f2 la carriera agonistica nel 1983.\nDopo il ritiro.\nFu capitano della squadra italiana di Coppa Davis dal 1997 al 2000. Nel 1998 guid\u00f2 la Nazionale alla finale, risultato che mancava dal 1980, subendo per\u00f2 la sconfitta da parte della Svezia a Milano. Il suo ultimo anno da capitano coincise con la prima retrocessione della storia del sodalizio nel Gruppo I, avvenuta ad opera del Belgio.\nAttualmente \u00e8 commentatore televisivo per Sky Sport. Nel 2015 ha pubblicato per l'editore Ultra sport la sua biografia, \"Pasta kid\", nomignolo affibbiatogli dal famoso giornalista americano Bud Collins per la sua passione per la buona tavola e il fisico non proprio atletico.\nRecord.\nInoltre:\n\u00c8 stato il primo tennista italiano dell'era Open ad aver:"}
{"id": "872272", "revid": "7077", "url": "https://it.wikipedia.org/wiki?curid=872272", "title": "Sesta Coalizione", "text": ""}
{"id": "872275", "revid": "599013", "url": "https://it.wikipedia.org/wiki?curid=872275", "title": "Chiesa di Sant'Orsola a Chiaia", "text": "La chiesa di Sant'Orsola a Chiaia (o di Sant'Orsola dei Mercedari Spagnoli, o anche Parrocchia di Santa Maria della Mercede a Chiaia) \u00e8 una chiesa di Napoli, sita in largo Sant'Orsola lungo via Chiaia.\nStoria.\nLa struttura religiosa, in passato, altro non era che una piccola cappella gentilizia costruita intorno alla met\u00e0 del XVI secolo dal nobile spagnolo Annibale de Troyanis y Mortella e dedicata a Sant'Orsola. Nel 1569 fu donata ai padri dell'Ordine di Santa Maria della Mercede, che nel 1576 la demolirono per far posto ad una fabbrica pi\u00f9 grande a cui fu annesso il nuovo convento. Nel 1850 la chiesa fu rimaneggiata; nel 1875 il chiostro che ospitava il cimitero dei monaci fu demolito e al suo posto fu costruito il Teatro Sannazaro. Il convento continu\u00f2 ad essere abitato dai Padri Mercedari fino al 1923.\nDescrizione.\nL'edificio, seppur abbia perso buona parte del suo pregio originario, poich\u00e9 quasi nulla \u00e8 rimasto delle strutture iniziali dopo i restauri dell'Ottocento, mostra, di quest'ultimo periodo, dei pregevoli affreschi sugli archi della navata e sulla volta, eseguiti da G. Gravante (\"Storie della Vergine\", 1851, \"Redenzione dei cattivi\", 1852). Nel transetto destro sono esposte due tavole seicentesche ( \"Il San Girolamo\" e \"La Maddalena in estasi\"), in origine situate nella cripta, e una tela raffigurante \"Il Martirio di Sant'Orsola\".\nSulla cantoria in controfacciata si trova l'organo a canne, costruito nel 1853 da Raffaele De Feo. Lo strumento \u00e8 a trasmissione integralmente meccanica e dispone di 10 registri, e la sua consolle - a finestra - ha un'unica tastiera e pedaliera. Il materiale fonico \u00e8 integralmente racchiuso all'interno della cassa lignea decorata con intagli e dorature, e la mostra (composta da tre cuspidi di canne di principale collocate entro altrettanti campi) \u00e8 chiusa da portelle."}
{"id": "872277", "revid": "399", "url": "https://it.wikipedia.org/wiki?curid=872277", "title": "Torre Guinigi", "text": "La Torre Guinigi \u00e8 la pi\u00f9 importante torre di Lucca, nonch\u00e9 una delle poche rimaste all'interno della citt\u00e0, visitabile con accesso dalla via Sant'Andrea 45.\nStoria.\nLa torre, costruita in pietre e mattoni, \u00e8 uno dei monumenti pi\u00f9 rappresentativi e famosi di Lucca; la sua caratteristica principale \u00e8 la presenza di alcuni lecci sulla sua sommit\u00e0.\nAi primi del Trecento, Lucca andava fiera delle oltre 250 torri e dei numerosi campanili che arricchivano la citt\u00e0 in epoca medievale, entro una cerchia di mura molto pi\u00f9 stretta dell'attuale. I Guinigi, ormai padroni della citt\u00e0, vollero ingentilire le loro severe dimore con una torre alberata, che divenne simbolo di rinascita, in cima al simulacro della loro signoria. \nPer volont\u00e0 dell'ultimo discendente della famiglia, la torre alberata e il palazzo di via Sant'Andrea passarono al comune di Lucca.\nTra le torri medievali, appartenute a famiglie private, essa \u00e8 l'unica che non sia stata mozzata o abbattuta nel corso del XVI secolo.\nDescrizione.\nLa torre, situata all'angolo tra via Sant'Andrea e via delle Chiavi D'Oro, si innalza per 44,25 metri, distinguendosi da tutti gli edifici del centro storico. Il raggiungimento della cima \u00e8 permesso da 25 rampe di scale - per complessivi 241 gradini - abbastanza agevoli nella prima parte ma non nell'ultima, dove si pu\u00f2 continuare a salire solo grazie a rampe metalliche di ridotte dimensioni. Appesi alle pareti interne, \u00e8 possibile ammirare numerosi quadri raffiguranti scene di vita medievale. Dalla sommit\u00e0 si pu\u00f2 ammirare il centro della citt\u00e0, piazza Anfiteatro e il paesaggio delle montagne circostanti, le Alpi Apuane a nord-ovest, gli Appennini a nord-est e il monte Pisano a sud.\nIl giardino pensile.\nSulla cima della torre si trova il giardinetto pensile, costituito da un cassone murato riempito di terra, nel quale sono state messe a dimora sette piante di leccio.\nNon si sa esattamente quando il giardino fu realizzato, ma in un'immagine contenuta nelle Croniche di Giovanni Sercambi (secolo XV), si pu\u00f2 vedere che tra le tante torri di Lucca ve n'era una coronata d'alberi. Si suppone dunque che l'impianto sulla torre Guinigi sia molto antico, anche se i lecci oggi presenti sono stati sicuramente ripiantati nel tempo."}
{"id": "872279", "revid": "7077", "url": "https://it.wikipedia.org/wiki?curid=872279", "title": "Settima Coalizione", "text": ""}
{"id": "872281", "revid": "1568601", "url": "https://it.wikipedia.org/wiki?curid=872281", "title": "Romna", "text": "La Romna \u00e8 un torrente che scorre in Lombardia, nella provincia di Bergamo. \nPercorso.\nNasce dal \"Monte di Sovere\", nelle Alpi Orobie, e con un bacino idrografico pari a 21.52 km\u00b2 \u00e8 il principale corso d'acqua della val Gandino.\nNel suo tratto iniziale percorre la \"Valle Piana\", stretta tra i monti Corno e Grione, per raggiungere quindi il centro abitato di Gandino, poco prima del quale riceve le acque dei torrenti che scendono dalle vallecole del monte Farno, quali la \"valle del Groaro\" e la \"valle d'Agro\". \nSegna la parte pi\u00f9 a monte della val Gandino, dividendo amministrativamente il capoluogo gandinese con il comune di Peia. Entra quindi nel territorio di Leffe, dove riceve le acque del torrente Rino, e poi in quello di Cazzano Sant'Andrea. \nInfine giunge nei limiti amministrativi di Casnigo dove, nei pressi del centro sportivo consortile, ingloba il torrente Re. Nel suo ultimo tratto scorre a fianco della strada provinciale S.P.42 Fiorano-Gandino, lungo il fondovalle che porta allo sbocco in val Seriana. \nDopo 12\u00a0km di corso confluisce da sinistra nel Serio a Casnigo, in localit\u00e0 \"Baia del Re\"\nNel corso dei secoli, il torrente diede un enorme contributo allo sviluppo industriale della zona, con le sue acque che vennero sfruttate dagli opifici posti nella zona tra Peia e Gandino.\nTuttavia, a partire dalla seconda met\u00e0 del XX secolo, fu al centro di un continuo e pesante inquinamento, causa degli scarichi del distretto industriale leffese, risultando uno dei torrenti pi\u00f9 inquinati della provincia di Bergamo."}
{"id": "872283", "revid": "767487", "url": "https://it.wikipedia.org/wiki?curid=872283", "title": "The History of Tuff", "text": "The History of Tuff \u00e8 una raccolta dei Tuff, uscita nel 2001 per l'Etichetta discografica R.L.S. Records."}
{"id": "872284", "revid": "599013", "url": "https://it.wikipedia.org/wiki?curid=872284", "title": "Chiesa di Santa Maria di Monteverginella", "text": "La chiesa di Santa Maria di Monteverginella \u00e8 un luogo di culto d'origine medioevale della citt\u00e0 di Napoli. Alla sinistra dell'edificio si trova un ulteriore luogo di culto denominato Cappella di Santa Maria della Concezione.\nStoria.\nL'edificio, con l'annesso monastero, venne fondato nel 1314 da Bartolomeo di Capua, protonotario del re Roberto d'Angi\u00f2, che in questo luogo aveva una propria residenza.\nNella nuova costruzione venne accorpata l'antica edicola di Santa Maria di Alto Spirito. Nel 1588 termin\u00f2 la costruzione della navata principale della nuova chiesa cinquecentesca, nata sulla precedente chiesa trecentesca. Il complesso sub\u00ec un parziale rimaneggiamento ad opera dell'architetto e ingegnere Vito Alfieri e nel XVII secolo ad opera di Francesco Antonio Picchiatti.\nLa decorazione interna a stucchi e marmi si deve a Domenico Antonio Vaccaro, che vi lavor\u00f2 nel 1726. \nNel 1843, la chiesa venne nuovamente ristrutturata da Gaetano Genovese, il quale elimin\u00f2 gran parte delle decorazioni settecentesche.\nDopo alcuni anni di chiusura, la chiesa riapre al pubblico nell'ottobre del 2019.\nInterno.\nL'interno \u00e8 a croce latina, a navata unica e cinque cappelle per lato. Sul soffitto sono collocate tre tele raffiguranti \"Visione di San Guglielmo da Vercelli, Apparizione di Cristo a San Guglielmo da Vercelli, Madonna con Bambino in gloria e santi,\" opera di Domenico Antonio Vaccaro del 1728. Sempre allo stesso artista si deve il disegno del pavimento in cotto e marmi policromi della navata e della sagrestia.\nNelle cappelle laterali e nel transetto si ammirano numerose opere pittoriche realizzate da vari artisti, come: Luca Giordano, Mattia Preti, Andrea De Lione, Fabrizio Santafede, Francesco Di Maria, Simone Papa, Avanzino Nucci, Ferrante Amendola, Carlo Mercurio, Michele De Napoli, Antonino Licata.\nDel 1656 \u00e8 l'altare maggiore, realizzato in marmo pregiato e pietre dure da Francesco Antonio Picchiatti. Gli affreschi seicenteschi del transetto sono di Belisario Corenzio.\nNella chiesa \u00e8 conservato il corpo di San Francesco Caracciolo dei Chierici Regolari Minori. \nSono inoltre conservati i corpi di 3 sante martiri: Santa Cristina, Santa Ermione e Santa Gatuzia. \nIl chiostro.\nIl chiostro, di forma rettangolare, \u00e8 caratterizzato da ventotto pilastri in piperno e da pilastri ornati con capitelli tuscanico in travertino nell'ambulacro. Gli stucchi delle finestre sono attribuiti a Domenico Antonio Vaccaro; al centro, il pozzo risalente al XVII secolo.\nDurante la seconda guerra mondiale, in seguito all'esplosione della motonave Caterina Costa, che imbarcava i rifornimenti per le truppe italiane in Africa, un grosso frammento di carrucola cadde nel chiostro senza procurare danni. In ricordo dello scampato pericolo le Figlie di Maria Ausiliatrice - Salesiane di Don Bosco collocarono il frammento ai piedi della statua della \"Madonna\"."}
{"id": "872285", "revid": "114593219", "url": "https://it.wikipedia.org/wiki?curid=872285", "title": "Villa Bernardini", "text": "Villa Bernardini \u00e8 una villa di campagna che si trova a Vicopelago, una frazione di Lucca.\nAppartenuta alla famiglia Bernardini, una delle pi\u00f9 antiche e potenti famiglie lucchesi, \u00e8 ancora oggi abitata dai suoi eredi e conserva al suo interno l'arredamento originario.\nTrasformata in parte in una casa-museo, la villa \u00e8 spesso utilizzata anche come location per matrimoni e ricevimenti.\nStoria.\nCome recita l'iscrizione \u201cBernardinus Bernardinius A.D. MDCXV\u201d posta sull'architrave del portone principale, la villa risale al 1615 e fu costruita per volere di Bernardino Bernardini, uno dei pi\u00f9 noti politici del tempo. \nTramite alcuni documenti conservati all'Archivio di Stato di Lucca, \u00e8 stato possibile scoprire l'esistenza di una casa murata preesistente, la quale era circondata da un grande campo con alberi, viti e gelsi. Probabilmente la villa \u00e8 stata costruita ampliando tale casa e anche se non si conosce il nome dell'architetto, si pu\u00f2 presupporre che appartenesse alla scuola di Matteo Civitali, visto le varie caratteristiche architettoniche tipiche di quella scuola, come l'uso della pietra serena sia internamente che esternamente.\nAbbellimenti e modifiche furono eseguiti pi\u00f9 tardi in occasione del matrimonio, avvenuto nel 1742, di Francesco Bernardini e Marianna Parenzi, una nobildonna lucchese.\nLa villa.\nLa villa si trova al centro di un grande parco, circa tre ettari, il quale fu impiantato interamente sul terreno di riporto, creando cos\u00ec un dislivello di oltre sei metri fra la strada e l'accesso alla villa.\nL'edificio presenta una forma quasi cubica posta su pianta pressoch\u00e9 quadrata, tipica dell'architettura tardo-rinascimentale, con tetto a padiglione e dotata di ampie gronde in legno. Tutti gli ambienti sono illuminati da grandi finestre rettangolari, incorniciate da pietra serena, e allineate simmetricamente in un preciso ordine verticale. \nL'entrata principale \u00e8 preceduta da un portico quadrangolare, accessibile tramite dei gradini e caratterizzato da tre archi della stessa dimensione. Nella parte superiore del loggiato \u00e8 posto lo stemma della famiglia, raffigurante la croce di Sant'Andrea bianca in campo rosso con una mezzaluna dritta al centro.\nL'interno.\nSeminterrato.\nIn origine, il seminterrato comprendeva la cucina, due pozzi (oggi completamente prosciugati a causa dell'abbassamento delle falde acquifere), la legnaia, il tinaio, la cantina e il cigliere, usato per la conservazione della frutta, dei salumi e delle cibarie. Esisteva anche una stanza adibita alla preparazione del pane, del burro, del formaggio e alla lavorazione degli alimenti da conservare.\nPiano terra.\nIl salone d'ingresso \u00e8 diviso in due parti da un arco ornato da stucchi, sul quale sono riprodotti gli stemmi delle famiglie Bernardini e Parenzi. Sulle pareti laterali spiccano quattro grandi tele, contornate da cornici in stucco e rappresentanti scene della storia di Ercole: \"Ercole al bivio\", \"Ercole che regge il globo\", \"Ercole che uccide l'Idra\" e \"Ercole che cattura Cerbero\". Queste tele, eseguite da pittori lucchesi, sono copie di dipinti di Annibale Carracci (gli originali si trovano nel Camerino Farnese a Roma, tranne la tela di \"Ercole al bivio\" che invece \u00e8 conservata al Museo nazionale di Capodimonte a Napoli).\nDal salone d\u2019ingresso si accede a tutti gli ambienti del piano terra, tra cui un salottino per signore e una stanza maschile per il fumo, e, opposta all'entrata, si trova il portone che conduce al retro della villa e al caratteristico teatro di verzura.\nPrimo piano.\nSalendo le scale di pietra serena, si accede agli ambienti del primo piano che presentano una planimetria speculare a quella del piano terra, fatta eccezione per la divisione in due salotti del grande salone. Uno di questi d\u00e0 accesso ad un piccolo terrazzo in pietra serena con balaustrata in marmo di Carrara, mentre l\u2019altro salotto \u00e8 caratterizzato da un grande quadrante in stucco di un orologio posto sulla parete di fondo. \nQuasi tutti i soffitti dei locali al primo piano sono a cassettoni, realizzati in abete di Moscovia e conservati cos\u00ec come erano in origine. Solo il soffitto del salotto anteriore fu modificato nella prima met\u00e0 del XVIII secolo, con la realizzazione di una volta a botte quasi piana che copre il sottostante soffitto a cassettoni. \nDalle due sale si pu\u00f2 accedere ai vari ambienti, tra cui la camera padronale in stile impero di Eleonora Bernardini.\nL'arredamento.\nI vari ambienti della villa sono arredati con mobili originali, di cui moltissimi commissionati dai Bernardini stessi, come si pu\u00f2 notare dagli stemmi di famiglia scolpiti o dipinti sopra. \nOltre alle quattro tele nel salone principale, sono presenti nei vari ambienti altre opere di notevole rilevanza: quattro grandi tele rappresentanti scene di battaglie attribuite al Borgognoni; quattro dipinti di Jacopo Bassano raffiguranti le stagioni; due tele di soggetto mitologico del Diecimino; una grande tela di Pietro Paolini riproducente Cristo e la Maddalena; vari dipinti di nature morte tra le quali di Mario Cassisa e di Paolo Porpora. Sono presenti, inoltre, diversi ritratti di personaggi appartenenti alla famiglia, come quelli di Martino Bernardini e del teologo Paolino Bernardini.\nL'esterno.\nGiardino Romantico.\nAntistante l'entrata della villa si trova un giardino cuoriforme, circondato lateralmente da due viali e contornato sui lati esterni da grandi siepi di \"Lauro cerasus\" dal taglio a parallelepipedo e da due \"Sequoia sempervirens\". \nAntecedente la costruzione della villa, il giardino si presentava come una chiusa dal taglio rettangolare di stampo tardo medievale. In seguito, in occasione del matrimonio tra Francesco Bernardini e Marianna Parenzi nella prima met\u00e0 del XVIII secolo, fu trasformato in un giardino alla francese con aiuole di varie forme che percorrevano i viali. Di quella impostazione sono rimaste tutt'ora quattro aiuole di bosso e diverse piante di bosso modellate a sfera. \nNel XIX secolo, seguendo la moda e il gusto del tempo, il giardino venne mutato in un giardino informale all'inglese tramite il collocamento di grandi alberi ad alto fusto.\nTeatro di verzura.\nNella parte posteriore della villa \u00e8 situato il teatro di verzura, realizzato intorno alla met\u00e0 del XVIII secolo per volere di Marianna Parenzi e rimasto invariato nel corso del tempo. La cavea di profilo mistilineo pu\u00f2 ospitare circa 600 persone e si pu\u00f2 godere di un'acustica eccellente visto la sua collocazione alla base di una collina. \nIl teatro di verzura fu realizzato sbancando il terreno ed \u00e8 formato da due doppi ordini di pareti di \"Buxus sempervirens\", che delimitano un\u2019ampia scarpata, e sono caratterizzati da figure sferiche, ottenute tramite il modellamento del verde, che descrivono i nodi di riferimento acustico e visuale. Altre due pareti di bosso sono situate pi\u00f9 in alto, creando cos\u00ec un'alternanza di zone piene e zone vuote, fino alla chiusura del teatro tramite un muro di bosso, che lo separa dal bosco retrostante.\nAll'interno della villa \u00e8 conservato il modellino ligneo del teatro di verzura, dove posta sul retro \u00e8 presente la firma del progettista, il cui nome per\u00f2 risulta ancora incerto. Il modellino presenta dettagli in pi\u00f9 rispetto a quello reale, che possono considerarsi come ipotesi progettuali mai realizzate. Infatti, non esiste traccia alcuna n\u00e9 della scalinata centrale, n\u00e9 della fontana circolare contornata da quattro \"parterre\" fioriti, n\u00e9 della realizzazione di due sole \"parterre\" divisi da un viale centrale.\nGiardino Segreto.\nNella zona ovest si trova il giardino segreto, luogo dedicato al riposo e alle conversazioni, originariamente nascosto alla vista da una recinzione in muratura molto alta. In seguito ai lavori di ammodernamento eseguiti nella prima met\u00e0 del Settecento, il muro venne demolito per permettere il collegamento visuale con gli altri due giardini, lasciando in piedi solo le due colonne che danno accesso al parco. Al suo interno \u00e8 presente una vasca circolare, intorno alla quale sono poste quattro panchine curvilinee in pietra serena alternate a quattro grandi piedistalli, su cui sono poste statue raffiguranti allegorie delle quattro stagioni. All'inizio dell'Ottocento, fu interrotta l'originaria simmetria con l'inserimento di quattro tigli a est della fontana, sovrastando due delle quattro statue.\nLa limonaia.\nNell'angolo nord-ovest del giardino segreto \u00e8 stata costruita una limonaia, ricovero invernale per le conche dei limoni, che nel periodo aprile-ottobre ornano la villa. All'interno, la parete nord \u00e8 completamente adornata con piante secolari di \"Ficus Repens\" e accostata alla parete opposta all'ingresso \u00e8 presente una vasca di marmo in stile impero, la quale, in origine, veniva utilizzata per l'irrigazione dei limoni."}
{"id": "872287", "revid": "466539", "url": "https://it.wikipedia.org/wiki?curid=872287", "title": "Bell 212", "text": "Il Bell 212 \u00e8 un elicottero utility medio biturbina con rotore a due pale, progettato dalla statunitense Bell alla fine degli anni sessanta. La versione militare prende il nome negli Stati Uniti di UH-1N (anche noto come \"the Twin Two-Twelve\" \"biturbina due e dodici\" e \"Twin Huey\") ed \u00e8 tuttora impiegata negli USA e da molteplici forze armate e operatori governativi e civili di vari paesi. In Italia ne \u00e8 stata costruita una versione sotto licenza dalla Agusta, ora AgustaWestland, denominata Agusta-Bell 212, in sigla AB-212.\nStoria.\nBasato sul 205, nella versione con fusoliera allungata, il 212 fu originariamente sviluppato per le Forze armate Canadesi con la designazione CUH-1N, che in seguito diventer\u00e0 CH-135. Il primo volo fu effettuato nel 1968. L'ordine originale delle Forze armate Canadesi era di 50 esemplari con una opzione per ulteriori 20. Nello stesso tempo, le forze armate degli Stati Uniti ordinarono 141 Bell 212 designati UH-1N.\nSviluppo.\nNel 1971 il 212 venne sviluppato per applicazioni civili e tra i primi utilizzatori civili ci fu la Helikopter Service AS norvegese per utilizzo di supporto alle piattaforme petrolifere \"offshore\".\nGli elicotteri UH-1N in carico ai marines statunitensi vennero in larga parte modificati con il sistema di stabilizzazione SCAS - \"Stability Control Augmentation System\" che prevede l'introduzione di servocomandi per il controllo del rotore principale come ausilio alla stabilit\u00e0 durante il volo. Questa modifica sostituisce la barra giroscopica \"stabilization bar\" installata sulla sommit\u00e0 del rotore principale, introducendo una stabilizzazione gestita dal computer avionico.\nIl Bell 412 \u00e8 un ulteriore sviluppo del Bell 212, che si differenzia principalmente per l'adozione di una trasmissione con rotore principale a quattro pale.\nCaratteristiche.\nIl rotore principale del Bell 212 \u00e8 motorizzato con due turbine Pratt &amp; Whitney Canada PT6T che prendono il nome di PT6T-3 Turbo Twin Pac. Il complesso ha una potenza di 1342 kW (1800 shp). In caso di avaria ad un motore, il restante pu\u00f2 fornire 671\u00a0kW (900 shp) per 30 minuti o 571\u00a0kW (765 shp) continuativi, consentendo al 212 a vuoto di continuare a mantenere le prestazioni standard che avrebbe a peso massimo.\nL'elicottero ha una configurazione a 16 posti, con un pilota, un co-pilota e 14 passeggeri, uguale a quella del Bell 205. Nella configurazione cargo, il Bell 212 ha una capacit\u00e0 interna di 6,23\u00a0m\u00b3. La versione civile pu\u00f2 trasportare un carico esterno di 2\u00a0268\u00a0kg (5\u00a0000 libbre), la versione militare per le forze armate USA pu\u00f2 trasportare 1\u00a0534\u00a0kg (3\u00a0383 libbre).\nItalia.\nLe forze armate italiane si sono dotate della versione dell'elicottero prodotta dalla Agusta, gli Agusta Bell 212.\nEsercito Italiano.\nL'Esercito Italiano ha ricevuto 19 AB 212, iniziando nel 1975. Il modello ha trovato impiego come elicottero da collegamento, per il trasporto tattico, per evacuazione medica e per il pattugliamento in zone di crisi internazionali (Bosnia, Libano).\nMarina Militare.\nLa Marina Militare Italiana ha acquisito, a partire dal 1976, 68 di questi elicotteri in versione AB 212 ASW-ASuW e li utilizza sia per compiti antisommergibile, armati di siluri e con sonar filabile, sia per la ricerca e salvataggio. Le dimensioni medie, consentono le operazioni sia dai ponti delle fregate e dei cacciatorpediniere, oltre che dalle unit\u00e0 maggiori. Inizialmente gli AB 212 costituivano il reparto di volo degli incrociatori classe Doria che ne potevano imbarcare fino a quattro e in seguito del Vittorio Veneto che ne poteva imbarcare fino a nove velivoli.\nAttualmente la Marina Militare dispone di elicotteri AB 212 nella versione ASW-ASuW e NLA\nAB 212 ASW-ASuW.\nLa versione ASW-ASuW ha una struttura irrobustita con protezione contro la salsedine per l'impiego prolungato a bordo delle unit\u00e0 navali. L'elicottero \u00e8 dotato di sensori e armamento per la lotta antinave e antisommergibile, quali il radar APS-705, il sonar ASQ-13B e il FLIR (Forward Looking Infra-Red) \u201cSTAR SAFIRE II\u201d e pu\u00f2 inoltre essere dotato di apparato LINK / TG-2, per la guida di missili superficie-superficie tipo Teseo e trasportare fino a due siluri MK-46. L'elicottero monta anche galleggianti di emergenza per il volo sul mare.\nAB-212 ECM/ELINT Gufo.\nDopo l'acquisizione cinque esemplari (7-47,7-53, 7-54, 7-55, 7-56) degli ultimi due lotti vennero trasformati nella versione ECM/ELINT Gufo per la guerra elettronica.\nL'acronimo ECM indica la presenza di dispositivi elettrici o elettronici designati ad ingannare o eludere radar, sonar e vari dispositivi di scoperta del tipo ad raggi infrarossi o laser. Mediante jamming pu\u00f2 essere utilizzato in funzione sia offensiva, disturbando ad esempio i segnali radio del nemico sovrapponendone un altro con identica frequenza e con la stessa modulazione, sia in fase difensiva proteggendo il velivolo disturbando ad esempio il sistema di autoguida di un missile.\nL'acronimo ELINT (ELectronic Signals INTelligence) rappresenta un sistema che in caso di conflitto possa individuare l'esatta posizione di batterie di missili, artiglieria antiaerea e postazioni radar nemiche; gli elicotteri destinati alla versione Gufo sono stati privati delle apparecchiature ASW e ASuW e dotati del sistema ESM/ECM ELT-165.\nAB 212 NLA.\nIl 2 maggio 1994 \u00e8 stato costituito un reparto Eliassalto, inizialmente nominato Nucleo lotta anfibia (NLA), che era stato ufficialmente costituito il precedente 1\u00ba febbraio ed aggregato al 4\u00ba Gruppo elicotteri di Grottaglie, con lo scopo di dotare la Forza Armata di una componente elicotteristica imbarcata specializzata nelle operazioni di supporto alle Forze da Sbarco del Reggimento San Marco. Per tale impiego la Marina ha sviluppato una specifica configurazione dei propri elicotteri.\nLa versione NLA dispone di sedili piloti corazzati e di corazzature removibili sul pavimento cabina. L'elicottero \u00e8 dotato di illuminazione interna ed esterna compatibile con l'impiego di visori NVG (Night Vision Goggles) e tranciacavi e pu\u00f2 essere armato di due mitragliatrici pesanti HMP (Heavy Machine-gun Pod) calibro 12.7mm, due mitragliatrici leggere MG 42/59 brandeggiabili, due lanciarazzi HL 19/70. L'equipaggiamento comprende inoltre il SIAP (Sistema Integrato di Autoprotezione Passiva) con sensori antimissile e sistema di lancio automatico di falsi bersagli radar (chaff) e IR (flare). L'elicottero \u00e8 in grado di trasportare da 2 a 5 operatori del Reggimento San Marco o delle Forze Speciali.\nAeronautica Militare.\nL'Aeronautica Militare Italiana, ricevette i primi tre esemplari nel 1979 e li impieg\u00f2 per compiti di collegamento e ricerca e soccorso, principalmente in montagna. Nel 1984 \u00e8 stata introdotta la versione E, dotata di autopilota, radio HF e VHF, sistemi TACAN (navigazione tattica con radiofaro) e IFF (identificazione amico-nemico) e, pi\u00f9 di recente, apparati di visione notturna. Potevano essere aggiunti all'occorrenza galleggianti o pattini da neve. Il totale degli elicotteri acquisiti \u00e8 stato di 36.\nNella seconda met\u00e0 del 2005, venne avviato un piano di ammodernamento e installazione di armamento di autodifesa e contromisure, con lo scopo di consentire missioni sia diurne che notturne di trasporto di personale, trasporto sanitario (CASEVAC), trasporto sanitario d'urgenza (MEDEVAC) e ricognizione (RECCE). La necessit\u00e0 di un elicottero di questa categoria \u00e8 apparsa evidente durante alcune missioni all'estero in presenza di una minaccia reale.\nAlcuni AB 212 sono stati modificati dall'Aeronautica con la collaborazione dell'AgustaWestland. Le modifiche principali sono consistite nell'installazione di due mitragliatrici brandeggiabili MG 42/59 da 7,62\u00a0mm ai portelloni laterali, due lanciatori di flare ai lati della trave di coda comandati manualmente dai piloti e dai mitraglieri, blindatura in ceramica e kevlar alla parte inferiore della fusoliera e sedili corazzati con protezioni laterali per i piloti.&lt;ref name = \"RA7-8/05\"&gt;Rivista Aeronautica 7-8/05.&lt;/ref&gt;\nIn questa configurazione, denominata AB 212 ICO (Incremento della Capacit\u00e0 Operativa), l'equipaggio \u00e8 costituito da due piloti e due mitraglieri, di cui uno \u00e8 anche operatore dei sistemi di bordo e l'altro aerosoccorritore. I mitraglieri indossano maschere ad ossigeno come protezione e per comunicare tra loro e coi piloti tramite un interfono, in quanto direttamente a voce sarebbe praticamente impossibile in volo coi portelloni aperti.\nLe modifiche hanno appesantito l'elicottero limitandone le prestazioni, il peso a vuoto \u00e8 di 2\u00a0812\u00a0kg, il peso massimo al decollo di 5\u00a0080\u00a0kg, la velocit\u00e0 massima di 215\u00a0km/h, la quota massima operativa di 3\u00a0048\u00a0m e l'autonomia di 400\u00a0km.\nNell'ottobre 2005 tre AB 212 ICO erano in servizio nella 609\u00aa Squadriglia Collegamenti e Soccorso (SCS) \"Bufali\" del 9\u00ba Stormo di base sull'aeroporto di Grazzanise. I piani dell'Aeronautica Militare prevedevano di assegnare altri tre AB-212 ICO alla 604\u00aa Squadriglia SCS di Grosseto. Nella riorganizzazione dell'AMI venne deciso di assegnare tutti gli AB 212 ICO ad un unico reparto specializzato.&lt;ref name = \"RA3/08\"&gt;Rivista Aeronautica 3/08.&lt;/ref&gt; Cinque AB 212 ICO sono stati assegnati al 21\u00ba Gruppo \u201cTigri\u201d riattivato il primo marzo 2006 sulla base di Grazzanise, come parte del 9\u00ba Stormo dipendente dalla 1\u00aa Brigata Aerea \"Operazioni Speciali\" di Padova. In precedenza il 21\u00ba Gruppo \"Tigri\" era un gruppo caccia su Tornado ADV disattivato il primo marzo 2001 e parte del 36\u00ba Stormo di aeroporto di Gioia del Colle.\nDal 2006 l'AB 212 ICO \u00e8 attivamente impiegato con ottimi risultati in Afghanistan nell'operazione ISAF (\"International Security Assistance Force\"). Dall'aprile al settembre 2006 tre AB 212 ICO del 21\u00ba Gruppo sono stati impiegati in Afghanistan come parte della task force \"Tiger\". Dal settembre al dicembre 2006 tre AB 212 ICO del 21\u00ba gruppo impiegati da personale della 604\u00aa SCS di Grosseto e della 651\u00aa SCS di Istrana sono stati impiegati in Afghanistan come parte della task force \u201cSeagull\u201d. Dal giugno al dicembre 2007 tre AB 212 ICO del 21\u00ba gruppo sono stati impiegati in Afghanistan come parte della task force \u201cAir Kabul\u201d. In Afghanistan gli AB 212 ICO volano sempre missioni in coppia, il terzo elicottero viene tenuto pronto come riserva. Dagli AB 212 ICO impiegati in Afghanistan sono stati rimossi i verricelli di recupero, date le condizioni ambientali di alta quota e temperatura il recupero in \"hovering\" sarebbe impossibile per il peso eccessivo degli elicotteri.\nI reparti del 15\u00ba Stormo che hanno in dotazione gli AB 212, hanno anche sviluppato capacit\u00e0 Combat SAR, con un elicottero dedicato alla Ricerca e al Soccorso pronto al decollo in 30 minuti di giorno ed in 120 minuti di notte per 365 giorni all'anno, il cui coordinamento \u00e8 sotto l'autorit\u00e0 del Centro Coordinamento Soccorso del Comando Operativo Forze Aeree (COFA) di Poggio Renatico in provincia di Ferrara. Il Comando Operazioni Aeree ha alle sue dipendenze un Rescue Coordination Center (RCC) che ha il compito di Comando e Controllo degli assetti SAR (Ricerca e Soccorso) la cui funzione \u00e8 affidata al 15\u00ba Stormo di Cervia da cui dipendono l'81\u00b0 Centro Addestramento Equipaggi (CAE), l'83\u00ba Gruppo C/SAR e la 615\u00aa Squadriglia Collegamenti di Cervia-Pisignano, l'82\u00ba Centro C/SAR di Trapani, l'84\u00ba Centro C/SAR di Brindisi, l'85\u00ba Centro C/SAR di Pratica di Mare., l'80\u00b0 Centro C/SAR di DECIMOMANNU (CA).\nUtilizzatori.\nMilitari.\n\"vedi\" Bell 214\n\"vedi\" Agusta-Bell AB 212 ASW"}
{"id": "872290", "revid": "219110", "url": "https://it.wikipedia.org/wiki?curid=872290", "title": "Villa Bottini", "text": "La villa Bottini o Buonvisi al giardino si trova a Lucca in via Elisa, immediatamente fuori della medievale Porta San Gervasio.\nStoria e descrizione.\nCostruita da Bernardino Buonvisi nella seconda met\u00e0 del XVI secolo, ha la forma di un parallelepipedo sormontato da una loggia belvedere. Posta sull'asse longitudinale del giardino, d\u00e0 origine a due spazi verdi di diversa dimensione.\nLa propriet\u00e0, di forma rettangolare, \u00e8 recintata da un muro nel quale si aprono rinascimentali finestre inginocchiate e tre portali: due di questi sono posti in corrispondenza del viale trasversale del giardino pi\u00f9 ampio, il terzo \u00e8 il portale principale di accesso ed \u00e8 posto sulla via Elisa.\nAll'interno dell'edificio, al piano terra, si pu\u00f2 ammirare la suggestiva decorazione affidata al ciclo di affreschi con scene mitologiche ed allegoriche che Ventura Salimbeni realizz\u00f2 negli ultimi anni del XVI secolo. Nel piano seminterrato si trova, ben conservato, l'impianto dell'antica cucina e dei locali di servizio.\nLa villa ha subito varie vicissitudini, rimanendo anche per lungo tempo chiusa e abbandonata. Agli inizi dell'ottocento fu acquistata da Elisa Bonaparte sorella di Napoleone. Nei primi anni del novecento divenne di propriet\u00e0 dei marchesi Bottini di Lucca, successivamente pass\u00f2 ai Motroni Andreozzi e quindi ai Marcheschi ed infine fu acquistata dalla regione Toscana che, dopo il restauro, la cedette al comune di Lucca. Adesso \u00e8 aperta al pubblico ed \u00e8 usata come ambiente di rappresentanza del Comune e sede dell'Ufficio Cultura.\nIl giardino.\nIl primitivo impianto del giardino era costituito, nella parte pi\u00f9 ampia, da quattro aiuole intersecate da due viali, come rappresentato in alcune carte storiche risalenti alla seconda met\u00e0 del XVII secolo. Nella parte terminale a nord, un elaborato portale introduceva, e introduce tutt'oggi, al ninfeo, un'area sistemata a prato ombreggiata da lecci, che accoglie una fontana addossata al muro di cinta. Il bel giardino confer\u00ec una specie di soprannome a quel ramo della famiglia che ne era proprietaria; infatti questo fu chiamata \"Buonvisi al giardino\".\nNella sistemazione ottocentesca le aiuole rettangolari vennero sostituite da un disegno sinuoso dei viali che dette origine ad una trama di aiuole molto articolata e di forma arrotondata. Attualmente la parte posteriore del giardino, dopo decenni di incuria, si presenta di nuovo divisa da viali ortogonali che si intersecano nel punto in cui si trova una vasca ottagonale e che danno origine a quattro aiuole rettangolari a prato. Queste hanno al centro piccole vasche circolari poste a filo del terreno e sono arricchite da tassi, ippocastani, magnolie, lecci, platani e cedri del Libano. Un ampio viale divide il giardino prospiciente l'ingresso in due spazi verdi decorati da due fontane, circondate da magnolie e conifere."}
{"id": "872292", "revid": "767487", "url": "https://it.wikipedia.org/wiki?curid=872292", "title": "Live in the U.K. (Tuff)", "text": "Live in the U.K. \u00e8 un live album dei Tuff, uscita nel 2003 per l'Etichetta discografica R.L.S. Records.\nLe tracce dalla 1 alla 12 sono registrate live nel Regno Unito in un tour con i Shameless, mentre dalla 13 alla 15 sono registrate live ai KNAC studio."}
{"id": "872293", "revid": "2130303", "url": "https://it.wikipedia.org/wiki?curid=872293", "title": "Chiesa dell'Immacolata e San Vincenzo", "text": "La chiesa dell'Immacolata e San Vincenzo e l'annesso convento, sono stati fondati a Napoli nel XVIII secolo. La struttura si erge in piazzetta San Vincenzo, nel Rione Sanit\u00e0. Fu chiusa al culto nel 1861 e fu riaperta solo nel 1975 per poi essere definitivamente sconsacrata nel 1984. Dal 2013 \u00e8 sede del Nuovo Teatro Sanit\u00e0.\nDescrizione.\nIl tempio venne fondato allorquando padre Gregorio Maria Rocco, da Chiaia, si trasfer\u00ec in questa zona; quind\u00ec inaugur\u00f2 la costruzione del nuovo complesso che avrebbe potuto ospitare fino 250 fanciulle.\nLa chiesa fu edificata dopo la distruzione di quella precedente (intitolata Santa Maria di Nazareth); per opera di Bartolomeo Vecchione (che fu l'artefice anche delle abitazioni poste sul lato sinistro della via San Vincenzo) nel 1758. Nell'ipogeo della chiesa vi \u00e8 uno spazio in cui sono stati raccolti i corpi della peste del 1656; il luogo \u00e8 grande quanto l'interna pianta della chiesa.\nIl principale tesoro che custodisce la chiesa \u00e8 un dipinto di Pietro Bardellino, rappresentante \"San Vincenzo Ferreri intercede presso l'Immacolata\", datato 1754.\nNel presbiterio, rivestito di stucchi di epoca settecentesca, vi \u00e8 il sepolcro e la lapide sepolcrale di \"Sabato Manso\" (1747).\nSulla destra della chiesa \u00e8 visibile la facciata dell'ex-convento di San Vincenzo Ferreri.\nNella chiesa sono esposti anche il monumento di Francesco Pagano (1741) e la lapide sepolcrale (1750) del benefattore Sabato Manzo che destin\u00f2 i fondi alla costruzione della chiesa.\nNuovo Teatro Sanit\u00e0.\nAll'interno della chiesa dal 2013 ha sede il Nuovo Teatro Sanit\u00e0, un teatro di circa 100 posti nato da un sodalizio tra Mario Gelardi, l'associazione culturale \"Sott'o Ponte\" e un gruppo di privati del Rione Sanit\u00e0. Questo teatro, proprio per la posizione in cui si trova, ricopre un rilevante ruolo culturale e sociale, come evidenziato, tra gli altri, da Roberto Saviano: \"Il Nuovo Teatro Sanit\u00e0 \u00e8 la speranza dove ormai tutti credono che non ce ne sia pi\u00f9, anche e soprattutto chi ci vive.\"."}
{"id": "872298", "revid": "1305772", "url": "https://it.wikipedia.org/wiki?curid=872298", "title": "Kuujjuarapik", "text": "Kuujjuarapik \u00e8 un villaggio situato nella regione di Nunavik, all'interno del Qu\u00e9bec, in Canada. Il villaggio, che si trova alla foce del fiume Great Whale sulla costa della baia di Hudson, \u00e8 l'insediamento Inuit pi\u00f9 meridionale della zona.\nInfrastrutture e trasporti.\nKuujjuarapik \u00e8 collegata al resto del Canada solo per mezzo del locale aeroporto; in estate \u00e8 raggiungibile anche in barca."}
{"id": "872299", "revid": "595001", "url": "https://it.wikipedia.org/wiki?curid=872299", "title": "Villa Grabau", "text": "Villa Grabau si trova in localit\u00e0 San Pancrazio presso Lucca.\nStoria e descrizione.\nLa villa, risalente al XVI secolo, dal 1610 fu di propriet\u00e0 dei Diodati ed in seguito appartenne ai Gualanducci, agli Orsetti, fino a quando nell'Ottocento fu acquistata da Carlo Ludovico Schwartze, che la lasci\u00f2 in eredit\u00e0 alla moglie Carolina von Grabau, prozia degli attuali proprietari.\nAlla villa, che rispecchia la tipologia classica delle aristocratiche residenze lucchesi, si accede attraverso un viale, fiancheggiato da alte siepi di lecci potate geometricamente, che, in prossimit\u00e0 della villa, si divide costeggiando un'ampia zona a prato di forma ovale. Il giardino sul retro della casa, posto ad un livello superiore, \u00e8 introdotto da un muro di contenimento riccamente decorato da mosaici, da quattro fontane a muro con al centro mascheroni e sormontato da una raffinata balaustra. L'accesso avviene attraverso un cancello ai cui lati vigilano due cani in pietra.\nIl giardino \u00e8 composto da due grandi aiuole ovali, ornate da vasi di limoni, e da un'alta siepe curvilinea di lecci, posta nella parte terminale, che definisce uno spazio ad anfiteatro al cui centro si colloca una grande vasca circolare con zampillo. Statue di figure femminili introducono a passaggi aperti nella siepe, che conducono al selvatico in cui si dipanano vialetti tortuosi, arredati con panchine, un tavolo in pietra e sculture, tra le quali spicca una tartaruga con grifo, originariamente posta al centro della vasca circolare.\nDue annessi di pregevole valore sono posti ai lati del selvatico, ad est si trova una serra riscaldata con stufe e ad ovest una limonaia caratterizzata da aperture ovali bugnate. Con la ristrutturazione ottocentesca dello Schwartze sono andati perduti i giardini terrazzati posti davanti alla facciata principale, mentre non ha alterato quello a nord e il grazioso teatro di verzura, realizzato con siepi di bosso potato, posto di fianco alle scuderie. La zona ovest \u00e8 stata quella maggiormente interessata dalle trasformazioni ottocentesche, che si sono concretizzate nella realizzazione di aree boscate con esemplari di sequoie, liriodendri, cipressi, ed altre essenze secondo il nuovo interesse al collezionismo botanico collegato alla diffusione dei trattati specialistici.\nA villa Grabau sono state girate alcune scene del film \"I pi\u00f9 grandi di tutti\" di Carlo Virz\u00ec (2012)."}
{"id": "872300", "revid": "36426", "url": "https://it.wikipedia.org/wiki?curid=872300", "title": "Liriodendri", "text": ""}
{"id": "872303", "revid": "1305772", "url": "https://it.wikipedia.org/wiki?curid=872303", "title": "Whapmagoostui", "text": "Whapmagoostui (in cree: \u1427\u140b\u1438\u14a3\u146f\u1525\u1450\u1403 o \"Waapamekushtui\"), Qu\u00e9bec, \u00e8 il villaggio cree pi\u00f9 settentrionale. Situato sulla baia di Hudson presso la foce del fiume Great Whale.\nToponimo.\nWhapmagoostui significa \u00ab fiume del beluga \u00bb."}
{"id": "872304", "revid": "57872", "url": "https://it.wikipedia.org/wiki?curid=872304", "title": "Santo Stefano d'Aveto", "text": "Santo Stefano d'Aveto (\"San St\u00eava d'\u00c0veto\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nTerritorio.\nIl territorio comunale \u00e8 ubicato in val d'Aveto, nei pressi del fiume Aveto, in una conca alpestre dominata dalla sommit\u00e0 del monte Maggiorasca (1.809 m) e del monte Bue (1.775 m). Situato a 1.012 m s.l.m. ad est di Genova, \u00e8 il comune pi\u00f9 elevato della Liguria.\nDal paese e dalle diverse frazioni sono possibili diverse escursioni naturalistiche verso il monte Groppo Rosso (1592\u00a0m), al monte Roncalla (1658\u00a0m), al Maggiorasca (1804 m), al monte Penna (1735\u00a0m) - raggiungibile dall'abitato di Casoni - e al monte Aiona (1702\u00a0m); quest'ultimo \u00e8 raggiungibile dalla frazione di Amborzasco.\nTra le altre vette del territorio il monte Bue (1777 m), il monte Picchetto (1774 m), il monte Croce Martincano (1723 m), il Groppo delle Ali (1698 m), il monte Nero (1676 m), la Rocca del Prete (1666 m), il monte Cantornoro (1654 m), il monte Cerighetto (1527 m), il monte Chiodo (1466 m), il monte Martellina (1443 m), il monte Romezzano (1422 m), il monte di Mezzo (1329 m), il Poggio di Gavadi (1216 m).\nIl suo territorio fa parte del Parco naturale regionale dell'Aveto.\nClima.\nLa Liguria viene spesso accostata al clima mite mediterraneo delle sue coste, caratterizzato da inverni miti ed estati non troppo calde, ma non appena ci si addentra nell'entroterra la situazione cambia radicalmente. Grazie alla sua altitudine, Santo Stefano d'Aveto gode di un clima prettamente appenninico, con estati fresche ed inverni freddi e mediamente nevosi. In estate le temperature sono gradevoli e solo in concomitanza di forti ondate di calore si possono superare i 30\u00a0\u00b0C, le giornate sono spesso raffrescate da temporali pomeridiani e non a caso la val d'Aveto \u00e8 una delle zone pi\u00f9 piovose della Liguria.\nGli inverni non sono cos\u00ec freddi, soprattutto paragonandoli a quelli dell'altro versante appenninico esposto ai gelidi venti da nord, ma la neve pu\u00f2 fare comparsa pi\u00f9 volte in paese, anche abbondantemente. Salendo di quota, ma gi\u00e0 nella frazione di Rocca d'Aveto, la neve \u00e8 pi\u00f9 frequente, fino ad arrivare al Prato della Cipolla e il monte Bue dove le nevicate sono decisamente pi\u00f9 frequenti e abbondanti e le temperature possono raggiungere i -15 nelle giornate pi\u00f9 fredde (-19 nel 2018). La relativa vicinanza al mare, per\u00f2, ne fa essere oggetto di richiami miti e umidi da sud che portano la pioggia in quota anche in pieno inverno. Le nevicate possono protrarsi fino ad aprile, ma in qualche caso possono arrivare fino alle porte dell'estate: negli annali sono ricordate le eccezionali nevicate a Rocca d'Aveto (1.255 metri) nel giugno 2006 in cui caddero 10\u00a0cm di neve; il 25 maggio 2013, la coltre bianca ricopr\u00ec anche il paese, cosi come nel recente 5 maggio 2019.\nStoria.\nL'insediamento umano in questa zona probabilmente risale all'epoca preistorica e divenne ben presto centro importante della val d'Aveto, soprattutto per la favorevole posizione geografica, confine tra diverse culture locali, in primis la civilt\u00e0 dei Liguri. Secondo alcune fonti storiche proprio alle pendici del monte Penna si svolse una delle ultime battaglie dell'Impero romano per la dominazione sui Liguri.\nFin dall'epoca longobarda la zona era sotto il dominio dei monaci dell'Ordine di San Colombano dell'abbazia di San Colombano di Bobbio, che fondarono anche il monastero di Torrio.\nNel XII secolo, pi\u00f9 precisamente nel 1164, il feudo di Santo Stefano e l'intera valle furono ceduti alla famiglia Malaspina da Federico Barbarossa tramite un diploma imperiale. Questi ultimi dotarono il villaggio e il territorio circostante di numerose fortificazioni e castelli, tra cui l'ancora presente castello malaspiniano presso il paese. Successivamente, nel 1495, i conti Fieschi di Lavagna, gi\u00e0 presenti nelle altre valli adiacenti, comprarono il feudo dagli stessi Malaspina e tale vendita a Giovanni Luigi Fieschi fu confermata dall'imperatore Massimiliano I prima e da Carlo V poi.\nNel 1547, a seguito della celebre e storica congiura dei Fieschi, contro la famiglia genovese Doria, il territorio fu assoggettato a questi ultimi, nella persona dello stesso ammiraglio Andrea Doria, e inglobato quindi nei territori della Repubblica di Genova. La propriet\u00e0 del feudo santostefanese pass\u00f2 dal 1649 alla discendenza dei Doria Pamphilj. La nuova dominazione della famiglia Doria caus\u00f2 nel tempo malcontento tra la popolazione locale, a causa dei continui soprusi e malgoverno del feudo, che scaten\u00f2 una vera e propria insurrezione popolare nel 1796 conclusa con l'uccisione dei padroni del locale castello; i Doria mantennero comunque la signoria santostefanese fino al 1797.\nDa tale anno con la dominazione francese di Napoleone Bonaparte rientr\u00f2 dal 2 dicembre nel dipartimento dei Monti Liguri Orientali, con capoluogo Ottone, all'interno della Repubblica Ligure. Dal 28 aprile del 1798 con i nuovi ordinamenti francesi, Santo Stefano d'Aveto rientr\u00f2 nell'XI cantone, come capoluogo, della giurisdizione dei Monti Liguri Orientali e dal 1803 centro principale del V cantone dell'Aveto nella giurisdizione dell'Entella.\nNel 1803 le furono aggregate le municipalit\u00e0 di Amborzasco e Magnasco, queste ultime istituite e rese autonome nel 1797 con decreto dell'arcitesoriere dell'impero francese e nel 1804 i comuni di Allegrezze, Alpepiana e Pievetta anch'essi costituiti nel 1797. Annesso al Primo Impero francese dal 13 giugno 1805 al 1814 venne inserito nel dipartimento degli Appennini. Nel 1805 la frazione di Cabanne venne ceduta al comune di Santo Stefano d'Aveto dalla municipalit\u00e0 di Rezzoaglio.\nCon l'inserimento nel Regno di Sardegna dal 1815, secondo le decisioni del congresso di Vienna del 1814, la municipalit\u00e0 di Rezzoaglio venne soppressa - pur conservandone l'ufficio locale di stato civile fino al 1876 - e le localit\u00e0 di Rezzoaglio, Rezzoaglio basso, Alpepiana, Brignole, Calcinara, Casaleggio, Costafigara, Isola Rotonda, Ertola, Esola, Garba, Lovari, Molini, Scabbiamara, Vicomezzano, Vicosoprano, Villa Cerro, Villa Piano, assieme alle localit\u00e0 di Ascona con una parte del comune di Torrio con confine il punto di dogana di Pietra-Sorello con il Ducato di Parma e Piacenza, con Caselle, Cornaleto, Pareto, Pievetta, Torrini, entrarono a far parte della provincia di Bobbio. Poi, dopo il 1859 e l'Unit\u00e0 d'Italia, nel circondario di Bobbio assegnato alla nuova provincia di Pavia; quindi dal 1923 al 1926 fu ricompreso assieme alle altre localit\u00e0 nel circondario di Chiavari. Il rimanente territorio venne aggregato direttamente a Santo Stefano d'Aveto nella provincia di Chiavari sotto la divisione di Genova. Dal 1859 al 1926 il territorio fu compreso nel IV mandamento di Santo Stefano d'Aveto del circondario di Chiavari dell'allora provincia di Genova, nel Regno d'Italia.\nIl comune di Rezzoaglio fu nuovamente ricostituito a partire dal 1918 assieme alle principali frazioni di Alpepiana, Cabanne, Magnasco e Priosa, anche se la scelta della sede comunale causa la fine della prima guerra mondiale e le lungaggini burocratiche, con alterne vicende e ricorsi, vide la sua piena operativit\u00e0 verso il 1921.\n\u00c8 legata al territorio di Santo Stefano d'Aveto e al periodo della seconda guerra mondiale la figura del carabiniere Albino Badinelli (medaglia d'oro al merito civile), fucilato dai nazi-fascisti dopo essersi consegnato spontaneamente in cambio di alcuni civili e per risparmiare il borgo dalle fiamme. Badinelli, prima di morire sotto i colpi del fucile, baciando il crocifisso dichiar\u00f2 apertamente il perdono per i suoi uccisori.\nDal 1973 al 30 aprile 2011 ha fatto parte della Comunit\u00e0 montana Valli Aveto, Graveglia e Sturla.\nSimboli.\nLo stemma \u00e8 stato concesso con il decreto n\u00ba 2218 del Presidente della Repubblica datato al 9 febbraio del 1983. \nMonumenti e luoghi d'interesse.\nArchitetture religiose.\nLe parrocchie dipendono dal vicariato di Bobbio, Alta Val Trebbia, Aveto e Oltre Penice della diocesi di Piacenza-Bobbio.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Santo Stefano d'Aveto sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nNel gennaio 2006 il Comune di Santo Stefano d'Aveto ha conseguito la certificazione del proprio sistema di gestione ambientale conformemente alla norma ISO 14001. Il comune \u00e8 stato insignito della Bandiera arancione dal Touring Club Italiano.\nCultura.\nEventi.\nOgni autunno, verso la fine del mese di ottobre, lungo le strade di Santo Stefano d'Aveto si svolge la transumanza, spettacolare festa strettamente legata alla tradizione agricola e culturale della val d'Aveto. Nel periodo natalizio prendono forma i mercatini di Natale, con prodotti di agricoltura e artigianato locali.\nGeografia antropica.\nIl territorio \u00e8 costituito dalle frazioni di Allegrezze, Alpicella d'Aveto, Amborzasco, Ascona, Casoni, Casafredda, Cornaleto, Costapelata, Gavadi, Gramizza, La Villa, Montegrosso, Pievetta, Rocca d'Aveto e Villaneri per un totale di 54,78\u00a0km2. Confina a nord con il comune di Ferriere (PC), a sud con Borzonasca e Tornolo (PR), ad ovest con Rezzoaglio e ad est con Bedonia (PR).\nEconomia.\nSi basa sulla produzione agricola e sul turismo. Nel periodo invernale, grazie agli impianti sciistici e agli anelli di sci di fondo, \u00e8 meta di sciatori provenienti dal territorio metropolitano, dalla val Fontanabuona, dal Tigullio e dalle altre province confinanti con la Liguria.\nInfrastrutture e trasporti.\nStrade.\nIl centro di Santo Stefano d'Aveto \u00e8 attraversata principalmente dalla strada statale 654 di Val Nure che gli permette il collegamento stradale con le frazioni del comune di Rezzoaglio. Dalla strada statale 586 della Valle dell'Aveto, primaria arteria viaria della valle omonima, dipartono la provinciale 28 di Pievetta e la provinciale 72 di Alpepiana per raggiungere le altre frazioni e localit\u00e0 del territorio santostefanese e rezzoagliese.\nMobilit\u00e0 urbana.\nDal comune di Chiavari un servizio di trasporto pubblico locale gestito dall'AMT garantisce quotidiani collegamenti bus con Santo Stefano d'Aveto e per le altre localit\u00e0 del territorio comunale.\nAmministrazione.\nAltre informazioni amministrative.\nSanto Stefano d'Aveto fa parte dell'Unione dei comuni montani dell'Alta Val d'Aveto, di cui ospita la sede.\nSport.\nCalcio.\nLa squadra di calcio del comune \u00e8 la Polisportiva Val d'Aveto, nata nel 1993.\nRally.\nIl paese \u00e8 sede di partenza e arrivo delle Ronde dalla Val d'Aveto, che si disputa sulla strada per il monte Penna. Dal 2017 accoglie i due giorni del Rally della Lanterna e Rally della Val d'Aveto, che con il nuovo format, riprende molte strade storiche del rally, su tutta la valle.\nImpianti sciistici.\nSanto Stefano d'Aveto, grazie agli impianti di risalita posti nella vicina frazione di Rocca d'Aveto, \u00e8 stata dagli anni cinquanta in poi una florida stazione sciistica che attirava sciatori e turisti dall'intera Liguria e dalle vicine Emilia e Lombardia. Gli impianti erano costituiti da una bidonvia e due sciovie posti sulle pendici del monte Bue. Dopo alcuni anni di scarso innevamento e di crisi economica della societ\u00e0 proprietaria degli impianti (di cui il comune deteneva la quota di maggioranza) nel 1993 essi sono stati chiusi ad eccezione del piccolo skilift del Pratobello che conta di una breve pista \"baby\" con illuminazione notturna ed innevamento artificiale tuttora attiva.\nDal 26 dicembre 2008, a fronte di investimenti atti allo sviluppo del turismo montano della Regione Liguria, a Santo Stefano d'Aveto \u00e8 attiva una nuova seggiovia, un nuovo skilift (2009) ed un marciapiede mobile con snowpark sulle pendici del monte Bue costruiti per rilanciare il turismo invernale ed estivo. Ad aggiungersi alla costruzione di questi impianti \u00e8 stata anche effettuata la ristrutturazione e l'ingrandimento del rifugio del Prato della Cipolla. La societ\u00e0 che gestisce gli impianti \u00e8 la \"Santo Stefano Servizi S.r.l.\" che ha dato in appalto la costruzione della seggiovia alla Doppelmayr Garaventa S.p.A..\nTra la primavera-estate del 2010 \u00e8 stato appaltato un secondo lotto maggiore di lavori con la costruzione dell'impianto di innevamento artificiale (con costruzione di un laghetto artificiale), la ristrutturazione del rifugio del monte Bue (1780 metri) e una nuova seggiovia biposto in continuazione della prima. Quest'ultima \u00e8 stata definitivamente completata nel mese di settembre 2010 con l'ufficiale inaugurazione il 9 ottobre alla presenza di cariche istituzionali comunali, provinciali e regionali. Nel prossimo futuro \u00e8 prevista un'alleanza comprensoriale tra le due regioni confinanti, Liguria ed Emilia-Romagna, e quindi tra il territorio metropolitano di Genova e le province di Parma e Piacenza, per un completo sviluppo e sinergia dell'area sciistica compresa tra i comuni di Santo Stefano d'Aveto, Bedonia e Ferriere."}
{"id": "872308", "revid": "599013", "url": "https://it.wikipedia.org/wiki?curid=872308", "title": "Chiesa di San Carlo all'Arena", "text": "La chiesa di San Carlo all'Arena \u00e8 una delle chiese monumentali di Napoli; si erge sul lato destro della via Foria, poco prima dello slargo che immette in piazza Cavour.\nStoria.\nIl nome dell'edificio religioso deriva dalla vecchia via arenosa su cui sorgeva la chiesa, laddove l'acqua reflua proveniente dalle colline (la cosiddetta \"Lava dei Vergini\") depositava i suoi detriti.\nLa chiesa fu costruita da Silvestro Cordella, su progetto di Giuseppe Nuvolo, nello spazio antistante l'antica murazione aragonese, ma venne completata dai cistercensi nel 1621; pi\u00f9 tardi divenne rifugio militare durante tutto il periodo francese.\nL'aspetto attuale del tempio \u00e8 quello conferitogli dall'architetto Francesco De Cesare che la restaur\u00f2 nel 1837 e dai lievi rifacimenti dopo un incendio che lo danneggi\u00f2 nel 1923.\nInterno.\nLa chiesa \u00e8 a pianta ellittica con sette altari.\nI principali tesori della chiesa sono i bassorilievi di Vincenzo Annibale che raffigurano le \"Storie di San Carlo\" e un \"Cristo\" non meno interessante del Cristo Velato della Cappella Sansevero, ma sicuramente meno conosciuto.\nIl crocifisso.\nSull'altare maggiore \u00e8 presente un crocifisso in marmo opera di Michelangelo Naccherino. Il \"Crocifisso\", del 1599, proviene dalla Basilica dello Spirito Santo. Durante un incendio, la scultura si stacc\u00f2 dalla parete e precipit\u00f2 sul suolo, provocando ingenti danni al marmo.\nIl Crocifisso venne restaurato; in esso il Cristo suscita grande devozione da parte dei fedeli di via Foria ed emoziona per la sua bellezza, poich\u00e9 quel marmo sembra manifestare le ferite della carne."}
{"id": "872316", "revid": "6923", "url": "https://it.wikipedia.org/wiki?curid=872316", "title": "Villa Buonvisi Oliva", "text": "La villa Oliva - Buonvisi (o anche solo villa Oliva) si trova in localit\u00e0 San Pancrazio presso Lucca. \u00c8 una delle poche ville lucchesi che, sebbene private, sono visitabili (in questo caso solo il giardino).\nStoria.\nLe prime notizie della villa risalgono alla fine del Quattrocento, quando i proprietari erano i Buonvisi. In seguito appartenne ai Montecatini, al principe Carlo Poniatowski, ai Rosselmini, i quali la donarono alla Piccola casa della Divina Provvidenza di Giuseppe Benedetto Cottolengo. Durante la seconda guerra mondiale, la villa e il parco subirono ingenti danni, perdendo numerosi mosaici, oltre a capitelli, stemmi ed un cancello in ferro battuto. Le grandi opere di restauro, si devono all'ing. Cesare Oliva e alla moglie Luisa, proprietari.\nDescrizione.\nLa particolare morfologia del terreno, caratterizzata da una duplice pendenza, fece s\u00ec che l'impianto del giardino fosse suddiviso in ripiani posti a quote diverse collegati tra di loro attraverso piccole rampe di scale. Questi piani derivano dalla spartizione dell'intera propriet\u00e0 in tre zone, definite da i due viali principali: quello orizzontale che corre parallelamente al fronte della villa, e quello verticale che collega il cancello d'accesso sud con il portone dell'abitazione. Mentre il piano, definito dal viale di cipressi e il muro di cinta ad ovest, ospita una zona prevalentemente agricola, negli altri due piani si snoda il giardino.\nIl monumentale ingresso decorato su ogni lato da due pilastri, collegati da fasce orizzontali in marmo bianco intervallate da pietra grigia, fa da quinta scenica al lungo viale di cipressi che conduce alla villa. Parallelamente a questo, ma ad un livello inferiore, corre un lungo viale di carpini, originariamente utilizzato per il passeggio delle carrozze. Lungo il viale di cipressi, circa a met\u00e0 del percorso, si incontra, sulla destra, prima una \"stanza di verzura\", composta da essenze di tasso e alloro e arredata con un tavolo e due panche in pietra, poi sempre sullo stesso lato, il sistema delle tre fontane, poste in asse tra di loro. La prima fontana, addossata al muro di cinta, \u00e8 sovrastata da un timpano che sorreggeva uno stemma, oggi scomparso, e mostra nella parte centrale l'immagine di una sirena alata ai lati della quale si trovano due grossi pilastri. La seconda consiste in una vasca rotonda a zampillo, posta al centro di un prato. La terza \u00e8 una cascata a gradoni ornata di tufo, statue in terracotta e decorazioni in altorilievo. Sullo stesso lato \u00e8 posta una ragnaia, composta da un boschetto di lecci, nella quale sono collocate una scultura in pietra raffigurante un barbagianni e una grande statua in terracotta di \"Diana\" che alludono al significato e all'utilizzazione del luogo.\nPoco pi\u00f9 oltre un belvedere coperto da una volta vegetale in tasso potato. Sul retro della villa \u00e8 posto un grande cortile ovale chiuso da una siepe curva di lecci dal disegno elaborato, al centro della quale si trova una grotta, costituita in prevalenza da blocchi di tufo e stalattiti, combinati e disposti in modo da formare anfratti e rientranze. Nel 1770 si concludevano i lavori di sistemazione voluti da Francesco Buonvisi: l'apertura di un nuovo ingresso a ovest e la costruzione delle scuderie e di una palazzina."}
{"id": "872319", "revid": "767487", "url": "https://it.wikipedia.org/wiki?curid=872319", "title": "Riserva naturale orientata Monti di Palazzo Adriano e Valle del Sosio", "text": "La riserva naturale orientata Monti di Palazzo Adriano e Valle del Sosio \u00e8 un'area naturale protetta situata nei comuni di Bivona e Burgio, in provincia di Agrigento e di Chiusa Sclafani e di Palazzo Adriano, nella citt\u00e0 metropolitana di Palermo, ed istituita della Regione Sicilia nel 1997. Nel 2012 \u00e8 stata inglobata nel parco dei Monti Sicani. Nel 2019, a seguito dell'annullamento del Parco del Monti Sicani, \u00e8 stata ripristinata.\nDescrizione.\nIn questa riserva si trovano fossili risalenti al Permiano, i pi\u00f9 antichi rinvenibili in Sicilia. Il merito della valorizzazione di questa area naturale \u00e8 del paleontologo Gaetano Giorgio Gemmellaro (1832-1904). L'area \u00e8 gestita dall'Azienda Regionale Foreste Demaniali. La riserva ha una superficie di 5.862 ha ed \u00e8 attraversata dal fiume Sosio (corso d'acqua che nasce tra Santo Stefano Quisquina e Bivona); \u00e8 stata inaugurata nel maggio 2005 e presenta 40 sentieri, oltre 60 specie di uccelli, pi\u00f9 di 47 specie botaniche (tra cui bellissime orchidacee) e funghi come il \"funcia di ferla\", e un'area attrezzata, quella della Menta nel bosco di San Adriano. L'area attrezzata della riserva \u00e8 stata inaugurata il 18 maggio 2005."}
{"id": "872321", "revid": "219110", "url": "https://it.wikipedia.org/wiki?curid=872321", "title": "Villa Martellini", "text": "La Villa Martellini, costruita dai marchesi Mazzarosa all'inizio del XVIII secolo \u00e8 situata in localit\u00e0 Piano del Quercione, nel comune Massarosa, in Provincia di Lucca e sovrasta il complesso edilizio posto al centro della Fattoria di Campo Romano.\nStoria.\nPropriet\u00e0 della famiglia Cenami fin dall'inizio del XVII secolo, la Fattoria di Camporomano venne acquistata, verso la met\u00e0 del 1600, dal marchese Giovanni Mazzarosa.\nConstava all'epoca dei terreni divisi in poderi con le relative case coloniche e di un edificio seicentesco, adibito in parte ad abitazione padronale ed in parte ad uso agricolo.\nNella seconda met\u00e0 del '600 e nel corso della prima met\u00e0 del '700, i Mazzarosa provvedevano ad opere di restauro del fabbricato preesistente ed alla costruzione della villa (oggi Villa Martellini), di vari annessi agricoli, fino alla attuale settecentesca configurazione.\nE di quel periodo la costruzione del frantoio e l'inizio dei terrazzamenti che sulla collina dovranno ospitare gli olivi.\nNel 1801 la propriet\u00e0 perviene per eredit\u00e0 alla famiglia Garzoni, gi\u00e0 proprietaria del Castello e del Giardino di Collodi, che completa la villa con ulteriori interventi architettonici e definisce la struttura agricola con la sistemazione delle case coloniche ed il definitivo impianto dell'attuale uliveto.\nNel 1900, sempre per eredit\u00e0, la fattoria perviene ad Emilia Garzoni sposata Parravicino, che la trasmette ai figli e da questi giunge ad Oretta Martellini, figlia di Maria Luisa Parravicino-Martellini.\nDescrizione.\nLa villa presenta un edificio a pianta rettangolare realizzato su tre piani fuori terra; il tetto a padiglione \u00e8 arricchito da una piccola torretta campanaria.\nCaratteristici gli accessi al piano nobile, posti sulle facciate, per il tramite di due scale a due rampe contrapposte. La prima, sulla facciata principale, con il rispettivo terrazzo, poggia su di una volta in pietra e risale all'epoca della costruzione della Villa. La seconda, dal lato del \"giardino chiuso\", \u00e8 sorretta da due colonne di pietra serena ed \u00e8 stata realizzata al tempo del marchese senatore Giuseppe Garzoni che, nella seconda met\u00e0 del XIX secolo, ebbe a commissionare nuove opere edilizie ed architettoniche, nel rispetto comunque dell'impronta settecentesca dell'edificio.\nFanno parte del complesso edilizio contiguo alla villa due edifici di notevole interesse. Uno, il pi\u00f9 antico, identificato oggi come \"la fattoria\", \u00e8 l'edificio seicentesco gi\u00e0 esistente ai tempi della propriet\u00e0 Cenami (inizi del XVII secolo). A pianta rettangolare e tetto a padiglione, si sviluppa su due piani fuori terra e sottotetto ed \u00e8 caratterizzato da una pregevole torretta con orologio e sovrastanti campane. Comprende un piccolo oratorio settecentesco, la cappella. L'altro \u00e8 un edificio sicuramente da sempre destinato ad usi agricoli e vi trovano posto il frantoio, il forno per il pane e vari magazzini. Sono evidenti le tracce dell'antica attivit\u00e0 agricola nelle vecchie presse, negli orci di terracotta per il deposito dell'olio, cos\u00ec come nella identificazione del locale sovrastante il frantoio, ancora oggi denominato \"il girabove\". In detto locale, che \u00e8 situato al primo piano ed al quale si accede attraverso una rampa lastricata a pietra senza scalini, veniva fatto salire un bove. L'animale, aggiogato ad una traversa che faceva fulcro sulla puleggia delle macine sottostanti e che lo costringeva ad una andatura circolare, costituiva con il suo movimento la forza motrice necessaria alla frangitura delle olive.\nI due fabbricati sopra descritti presentano la tinteggiatura esterna a strisce orizzontali i cui colori, giallo e rosso, rispondono a quelli dell'arma gentilizia della famiglia Garzoni. "}
{"id": "872322", "revid": "115994250", "url": "https://it.wikipedia.org/wiki?curid=872322", "title": "S\u014dke", "text": " \u00e8 un termine della lingua giapponese, e anche un titolo, utilizzato in Giappone, che pu\u00f2 significare \"Capo\", \"Leader\" o \"Gran Maestro\".\nPu\u00f2 essere utilizzato per indicare il leader di una scuola o maestro in un determinato stile, ma il suo uso pi\u00f9 comune \u00e8 come alta onorificenza riservata al legittimo ed unico erede di una scuola o stile di arti marziali.\nUtilizzo del termine.\nCon S\u014dke si tende erroneamente ad indicare \u201cil fondatore di uno stile\" in quanto molti S\u014dke moderni sono anche i Leader della prima generazione della loro arte (\"Shodai S\u014dke\"). In questo caso il S\u014dke corrisponde al fondatore. Tuttavia, i successori al \"Shodai S\u014dke\" sono S\u014dke essi stessi.\nCaratteristiche.\nS\u014dke generalmente \u00e8 considerato l'ultima autorit\u00e0 all'interno della loro arte ed ha la discrezione ed autorit\u00e0 per quanto riguarda le promozioni, il programma di studio, la dottrina e le azioni disciplinari. Uno S\u014dke ha l'autorit\u00e0 per pubblicare un \"menkyo kaiden\" il certificato che indica che qualcuno ha acquistato padronanza di tutte le funzioni del suo stile.\nIn alcune scuole come la Kashima-Shinryu \u00e8 presente una figura relativa chiamata: significando: \"Linea di Istruttore\" ricoprente un ruolo molto similare. Un Shihanke \u00e8 essenzialmente un secondo istruttore che esiste e non ha alcuna dipendenza dal S\u014dke. Nelle arti dove sono presenti sia il Shihanke che il S\u014dke \u00e8 possibile che la posizione del S\u014dke sia essenzialmente quella di un titolo ereditario e onorifico nel sistema Iemoto, mentre il Shihanke \u00e8 il responsabile per le operazioni di insegnamento attuali nella scuola."}
{"id": "872328", "revid": "124529979", "url": "https://it.wikipedia.org/wiki?curid=872328", "title": "Mississauga", "text": "Mississauga (pronuncia: , dalla parola Anishinaabe \"Misi-zaagiing\" che significa \"Questo alla foce del Grande Fiume\") \u00e8 una citt\u00e0 del sud della provincia dell'Ontario.\n\u00c8 situata nella Municipalit\u00e0 Regionale di Peel, nella parte ovest dell'area metropolitana di Toronto. \u00c8 la sesta citt\u00e0 del paese per popolazione, che \u00e8 quasi raddoppiata negli ultimi due decenni.\nGeografia fisica.\nMississauga copre quadrati e ha di costa sul Lago Ontario. Mississauga confina a ovest con Oakville e Milton, con Brampton a nord, con Toronto a est e con il Lago Ontario a sud.\nIl fiume principale \u00e8 il Credit River, che sfocia nel lago Ontario.\nStoria.\nFu fondata dagli inglesi il 2 agosto 1805 e ha ricevuto lo status di citt\u00e0 nel 1974. Sviluppato come un sobborgo di Toronto, Mississauga ha conosciuto una crescita dovuta ad ampie opportunit\u00e0 di lavoro. La citt\u00e0 ha cercato di creare un'immagine distintiva per se stessa, nel corso degli ultimi anni, attraverso l'ammodernamento urbanistico e la creazione di nuovi edifici simbolo. Grande distretto aziendale-finanziario del Canada, \u00e8 sede di principali aziende internazionali, tra cui Hewlett-Packard, Microsoft, Pepsi, General Electric, Siemens, Fujitsu, Wal-Mart. La citt\u00e0 \u00e8 al centro di un importante snodo autostradale, offrendo cos\u00ec un rapido accesso ai mercati principali del Canada e quelli del nord-est e del Midwest degli Stati Uniti; e vi si trova anche l'Aeroporto Internazionale di Toronto-Pearson, il pi\u00f9 trafficato del paese.\nAmministrazione.\nMississauga ha avuto solo quattro sindaci: Martin Dobkin (1974-1976), Ron Searle (1976-1978), Hazel McCallion (1978-2014), Bonnie Crombie (2014-in carica).\nHazel McCallion, nata nel 1921, ha vinto ogni campagna elettorale dal 1978 al 2010 e viene chiamata \"Hurricane Hazel\" (\"Uragano Hazel\") per via della sua forza politica, venendo paragonata all'uragano che nel 1954 ha devastato la citt\u00e0 di Toronto. \u00c8 tra i sindaci che hanno conservato il proprio mandato da pi\u00f9 tempo avendo avuto, nel 2010, la dodicesima e ultima riconferma.\nIl consiglio comunale \u00e8 formato dal sindaco e da undici consiglieri, che rappresentano gli undici quartieri della citt\u00e0. Il palazzo comunale \u00e8 stato costruito nel 1987, \u00e8 alto 92 metri e ha vinto una competizione internazionale di design. Il palazzo ha la forma di una fattoria futuristica, la torre dell'orologio ha la forma di un mulino a vento, il palazzo principale ha la forma di una casa, la camera del consiglio comunale ha la forma cilindrica di un silo e l'edificio pentagonale assomiglia a un fienile."}
{"id": "872330", "revid": "1793900", "url": "https://it.wikipedia.org/wiki?curid=872330", "title": "Churchill (fiume Labrador)", "text": "Il Churchill \u00e8 un fiume del Labrador, nella provincia canadese di Terranova e Labrador, di 856\u00a0km. Nasce presso il bacino Smallwood, e percorre lo Stato in direzione est fino a sfociare nel Lago Melville, a proprio volta collegato all'oceano Atlantico.\nHa un bacino di circa 79.800\u00a0km2."}
{"id": "872331", "revid": "2091899", "url": "https://it.wikipedia.org/wiki?curid=872331", "title": "Villa La Versiliana", "text": "La villa La Versiliana \u00e8 un edificio storico che si trova a Marina di Pietrasanta, una localit\u00e0 della Versilia, in provincia di Lucca.\nStoria.\nLa villa si trova all'interno del grande \"Parco della Versiliana\" che \u00e8 la parte residuale dell'antico bosco noto come la Macchia di Marina, che si estendeva su tutto il litorale e che era di propriet\u00e0 del Capitanato di Pietrasanta, che ne curava la salvaguardia e ne utilizzava le risorse di legname in proprio o per conto del governo granducale.\nAlla fine del XVIII secolo il bosco fu diviso in poderi da concedere ai privati. Nel corso dell'Ottocento i conti Digerini Nuti, proprietari di alcuni appezzamenti, crearono una vasta tenuta signorile; nel 1886 venne costruita la villa, denominata La Versiliana dallo scrittore Renato Fucini, spesso ospite dei proprietari.\nNel 1902 vi soggiorn\u00f2 Gabriele D'Annunzio, che vi compose la lirica \"La pioggia nel pineto\".\nAll'epoca la tenuta era un complesso agricolo forestale, attraversato da una fitta rete di sentieri a disegno geometrico. Veniva praticata la coltivazione del pino domestico per la produzione di legname e dei pinoli.\nNel 1980 la tenuta venne acquistata dal Comune di Pietrasanta e destinata a parco pubblico.\nNegli spazi adiacenti alla villa sono allestite le zone per lo svolgimento delle attivit\u00e0 del Festival La Versiliana, che si tiene in estate da molti anni con grande successo di pubblico e fama ormai consolidata a livello nazionale."}
{"id": "872333", "revid": "254059", "url": "https://it.wikipedia.org/wiki?curid=872333", "title": "Chiesa di San Francesco delle Monache", "text": "La chiesa di San Francesco delle Monache si innalza in via Santa Chiara, a Napoli.\nStoria.\nLa chiesa fu edificata su volere del monarca Roberto d'Angi\u00f2 e sua moglie Sancha di Maiorca. La data di fondazione dell'edificio \u00e8 1325. Lo scopo della creazione della struttura fu quello di ospitare le clarisse della vicina Santa Chiara ancora in costruzione. Una tradizione vuole che il monastero sorse in seguito alla visita alle Clarisse locali di una monaca di Assisi, che port\u00f2 con s\u00e9 il ritratto a grandezza naturale di san Francesco. Nel XVI secolo fu uno dei punti nevralgici della riforma religiosa a Napoli e per trent'anni vi dimor\u00f2 Giulia Gonzaga, che qui venne sepolta nel 1566. Nel 1568 papa Pio V impose al monastero la clausura perch\u00e9 considerato luogo di ritrovo per eretici.\nNel 1629 iniziarono i primi lavori di ammodernamento, fu innalzato il muro di clausura e modificato l'interno gotico. Fu nuovamente restaurata e riconsacrata nel 1646 come testimonia la lapide all'ingresso. Una campagna di interventi pi\u00f9 cospicui fu realizzata tra il 1749 e il 1751 con la realizzazione della pregevole facciata scenografica in piperno e ferro battuto. Il primo rifacimento settecentesco fu guidato da Bartolomeo Vecchione coadiuvato dallo scultore e scalpellino Crescenzo Torchese; del Torchese \u00e8 anche il portale interno in marmi policromi scampato ad uno dei tanti furti avvenuti nella chiesa. Nel 1784, su commissione della badessa Raginalda Pironti e sotto la direzione dell'ingegnere regio Gennaro Sammartino, fratello del pi\u00f9 celebre Giuseppe Sammartino, fu realizzato un ulteriore restauro della chiesa e la costruzione della galleria del monastero con decorazioni di Gaetano Saliento e Pietro Malinconico. \nNel 1805 le monache furono trasferite nella vicina Santa Chiara, nel 1808 il monastero fu soppresso e destinato dapprima a quartier militare, poi educandato femminile e infine palazzo Mazziotti. Nel 1822 le monache furono definitivamente incorporate a Santa Chiara e nel 1844 fu trasferita in questa chiesa la parrocchia di Santa Maria della Rotonda. Un secolo dopo l'edificio pag\u00f2 le conseguenze dei bombardamenti, in particolare quelli incendiari tedeschi, e dell'incuria. La chiesa \u00e8 stata recuperata ed attualmente ospita il Centro di cultura Domus Ars diretto da Carlo Faiello (2012).\nDescrizione.\nLa chiesa presenta una radicale trasformazione settecentesca che ha completamente cancellato i tratti medioevali.\nLa facciata \u00e8 schermata da un cancello in piperno e ferro battuto progettato da Bartolomeo Vecchione ed eseguito da Crescenzo Torchese: il cancello presenta degli accorgimenti prospettici, perch\u00e9 essendo posizionato in una strada stretta, ha il compito di far intravedere il portale d'ingresso e per questo i pilastri in piperno sono inclinati lievemente verso l'interno. Il portale d'ingresso, posto nell'atrio, \u00e8 in marmi policromi e anch'esso \u00e8 opera del Torchese.\nNell'interno, a navata unica con tre cappelle per lato con coro posto sull'atrio, presenta ancora la pregevole decorazione in stucco progettata dal Vecchione, mentre alcune paraste corinzie scandiscono il ritmo della navata stessa. I danni riportati durante i bombardamenti hanno alterato la lettura complessiva del volume interno, amplificata anche dai furti che si sono eseguiti successivamente. L'altare del 1662 \u00e8 stato completamente trafugato cos\u00ec anche la pala del XVI secolo di Marco Pino. La navata non conserva pi\u00f9 la volta cassettonata, distrutta dal bombardamento, ed \u00e8 stata sostituita da un controsoffitto metallico a tiranti; la stessa sorte tocc\u00f2 alla cupola affrescata, resti di pitture sono nei peducci dell'arco. Le bombe incendiarie hanno distrutto anche la pregevole decorazione bicroma in marmo e piperno solo piccoli resti angolari sono sopravvissuti. Di notevole fattura \u00e8 il coro posto sopra l'ingresso, esso si estende fino al prospetto sulla strada. \nLe cappelle sono disadorne dagli arredi originari e nel presbiterio vi sono i resti di due monumenti sepolcrali, preziose testimonianze rinascimentali in citt\u00e0. Il primo, a sinistra, di Caterina della Ratta datato 1511; la composizione, tipicamente tardoquattrocentesca, \u00e8 inscritta in un arcosolio con il ritratto della defunta, ai lati dell'arco vi sono quattro nicchie, due per lato, completamente vuote. Il monumento marmoreo \u00e8 in grave stato di degrado conservativo dovuto all'incendio dei bombardamenti. A destra invece c'\u00e8 quello di Giovannella Gesualdo del 1480, attualmente gran parte dell'opera \u00e8 al museo dell'Opera di Santa Chiara."}
{"id": "872334", "revid": "339392", "url": "https://it.wikipedia.org/wiki?curid=872334", "title": "Arthur M. Schlesinger, Jr.", "text": ""}
{"id": "872335", "revid": "1568601", "url": "https://it.wikipedia.org/wiki?curid=872335", "title": "Sonna (Lombardia)", "text": "Il torrente Sonna \u00e8 un corso d'acqua della Lombardia. \nDescrizione.\nNasce dal Monte Tesoro, nella zona del Colle di Sogno nel comune di Torre de' Busi. \nPassato l'abitato di Torre de' Busi entra in territorio di Caprino Bergamasco. Confluisce da sinistra nell'Adda 10\u00a0km dopo la sorgente all'altezza del ponte di Brivio sulla Briantea. Il corso del torrente \u00e8 compreso nei comuni di Torre de' Busi, Caprino Bergamasco, Pontida e Cisano Bergamasco."}
{"id": "872337", "revid": "96435925", "url": "https://it.wikipedia.org/wiki?curid=872337", "title": "Sonna", "text": "Sonna \u00e8 il nome di alcuni corsi d'acqua italiani:"}
{"id": "872338", "revid": "11959", "url": "https://it.wikipedia.org/wiki?curid=872338", "title": "Masyad", "text": ""}
{"id": "872339", "revid": "729019", "url": "https://it.wikipedia.org/wiki?curid=872339", "title": "Fortezza della Brunella", "text": "La fortezza della Brunella \u00e8 un'imponente fortificazione rinascimentale che si trova ad Aulla, in provincia di Massa Carrara, nella Lunigiana.\nLa struttura, che prende il nome dal particolare colore della roccia su cui si erge, domina Aulla e la confluenza del fiume Magra e del torrente Aulella. Nonostante le caratteristiche architettoniche corrispondano ad un classico sistema difensivo rinascimentale, non ne \u00e8 ancora chiara l'esatta epoca di costruzione e diverse sono le ipotesi riguardanti i suoi committenti. \n\u00c8 per\u00f2 certo che la fortezza \u00e8 la pi\u00f9 poderosa opera militare della Lunigiana e in passato la sua posizione strategica le ha permesso di controllare tutti i principali percorsi dalla zona e le provenienze dai valichi appenninici.\nLa fortezza ospita il Museo di Storia Naturale della Lunigiana.\nStoria.\nL'unica fonte scritta relativa alla Brunella risale al 1553 quando la fortezza era gi\u00e0 in piena efficienza. Ci sono buone ragioni per affermare che essa sostitu\u00ec un antico fortilizio medievale mentre sono tre le ipotesi relative alla sua committenza. \nLa prima ipotesi vede il committente in Giovanni de' Medici dalle Bande nere che nel 1522 aveva acquistato il feudo dai Malaspina; studiosi di architettura militare hanno riconosciuto nella struttura il segno architettonico di Antonio da Sangallo il Vecchio il cui ambito culturale sembrerebbe pi\u00f9 vicino a Giovanni de' Medici. \nLa seconda ipotesi vedrebbe l'opera risalire alla fine del XV secolo e a Jacopo Ambrogio Malaspina, marchese di Aulla.\nUna terza opinione si richiama ad Adamo Centurione, uomo d'affari genovese che acquist\u00f2 il feudo nel 1543.\nLa fortezza rimase in possesso dei Centurione fino agli inizi del Settecento quando, durante la guerra di successione spagnola, fu occupata dai franco-spagnoli dei quali i Centurione erano sostenitori. Nel 1716 venne dichiarata dal Sacro Romano Impero la decadenza di Luigi Centurione dai feudi aullesi, che furono assegnati ad Alessandro Malaspina di Podenzana.\nIl 24 dicembre 1733, durante la guerra di successione polacca, la fortezza fu conquistata dalle truppe spagnole sbarcate a La Spezia e comandate dal napoletano Francesco Eboli, duca di Castropignano, dopo tre settimane di assedio in cui fu difesa da una guarnigione al servizio dei feudatari locali. Rimase in possesso degli spagnoli fino al 1737, quando fu riconsegnata al marchese di Podenzana in seguito a convenzioni fra l'imperatore Carlo VI e Filippo V di Spagna.\nAttorno al 1860 il complesso venne ceduto a privati per poi essere rivenduto nel 1920 a due coniugi britannici: la giornalista Lina Duff Gordon e il pittore Aubrey Waterfield, i quali trasformarono la fortezza nella loro residenza.\nNel 1977 la fortezza \u00e8 stata acquisita dallo Stato Italiano che a sua volta l'ha affidata al Comune di Aulla destinandola a sede del Museo di Storia Naturale della Lunigiana.\nDescrizione.\nLa Brunella si presenta come una possente costruzione a pianta quadrata, circondata da un profondo fossato, con quattro grosse torri angolari di forma rettangolare. \nIl paramento esterno della poderosa cinta muraria \u00e8 eseguito con la pietra della collina su cui sorge la fortezza e pare corrispondere a una ristrutturazione di un'antica rocca.\nCome in tutte le fortezze dell'epoca si notano gli interventi di ristrutturazione necessari per la diffusione delle armi da fuoco dal XVI secolo, con l'abbattimento delle torri medievali e la creazione di spazi per le cannoniere e di feritoie da fucile.\nL'accesso al cortile interno avveniva attraverso un ponte levatoio, pi\u00f9 tardi sostituito da uno in muratura."}
{"id": "872346", "revid": "11959", "url": "https://it.wikipedia.org/wiki?curid=872346", "title": "Nosayri", "text": ""}
{"id": "872348", "revid": "1876278", "url": "https://it.wikipedia.org/wiki?curid=872348", "title": "Orto Botanico Pellegrini - Ansaldi", "text": "L'Orto botanico Pellegrini-Ansaldi (fino al 4 marzo 2016 chiamato Orto Botanico Pietro Pellegrini) \u00e8 un orto botanico montano, propriet\u00e0 del Comune di Massa e si trova nel territorio del Parco naturale regionale delle Alpi Apuane in localit\u00e0 Pian della Fioba presso Massa.\nInaugurato il 22 luglio 1966, l'Orto botanico \u00e8 dedicato al medico e botanico massese Pietro Pellegrini (1867 - 1957) e dal 4 marzo 2016 cointestato a Maria Ansaldi (1959-2013) botanica e curatrice del giardino alpino fino alla sua prematura morte. Grazie a Maria Ansaldi l'orto \u00e8 stato completamente ristrutturato con un intervento del Parco Regionale delle Alpi Apuane inserito nel sistema di finanziamento DOCUP 2000-2006.\nL'area di circa tre ettari ospita da molte specie endemiche tipiche delle zone calcaree e da diversi esemplari di flora tipica delle vette silicee. Sono presenti piante ed arbusti tipici della flora della Alpi Apuane molto rari che qui vengono salvaguardati e riprodotti.\nAll'interno dell'Orto sorge un rifugio-laboratorio destinato ad accogliere ricercatori impegnati nello studio della flora e della vegetazione Apuana. Recentemente \u00e8 stato allestito un piccolo lago che ospita alcune specie vegetali presenti nelle rare zone umide poste alle altitudini delle Alpi Apuane."}
{"id": "872353", "revid": "438678", "url": "https://it.wikipedia.org/wiki?curid=872353", "title": "Tony Kirkemo", "text": ""}
{"id": "872357", "revid": "339392", "url": "https://it.wikipedia.org/wiki?curid=872357", "title": "Orto botanico \u00abPietro Pellegrini\u00bb", "text": ""}
{"id": "872358", "revid": "1829756", "url": "https://it.wikipedia.org/wiki?curid=872358", "title": "Radio Peter Flowers", "text": "Radio Peter Flowers \u00e8 stata una radio milanese attiva negli anni ottanta. Il proprietario, l'editore Pietro Fioravanti, da cui il nome Peter Flowers, era un importante commerciante/importatore di calzature (gli stivali \"Alvarez - Camperos\" erano i pi\u00f9 costosi e pi\u00f9 ambiti in quegli anni). La sede storica della radio era a Milano in via San Michele del Carso al Numero 2, successivamente si trasfer\u00ec nella sede di via San Galdino.\nStoria.\nNasce il 3 settembre 1979, come una emittente votata al rock estremo, e va via via ammorbidendosi agli inizi degli anni ottanta sotto la direzione artistica di Mario Panda (Ex Radio Babboleo di Genova). La radio trasmetteva sulle frequenze di 96,900\u00a0MHz, 100,600\u00a0MHz, 104,500\u00a0MHz e 104,800\u00a0MHz.\nTra i Deejay della radio si segnalano Gigi Farina (uno dei primi deejay) e Franchino Rago (che assieme a Gigi form\u00f2 successivamente il gruppo Atelier Folie), Massimo Oldani oggi a Radio Capital, Claudio Simoncini, Sandro Bramati, Mario Iudicello, Ronnie Jones, il DJ e producer Clay Remini, Marco Garavelli, Thomas Damiani, Mario Voiello (Mario Panda), Giacomo Zito (Giacomo Cassina), Franco Lazzari, Willy Mazzoni, Gianni Bosio, Lisa Mazzotti, la doppiatrice Danja Cericola oggi, Enrico Gnerre (Enrico Ray), Sandro Bramati, il compianto Joele Campana e Guido Monti, dj e direttore artistico di Radio Peter Flowers.\nTecnici, i fonici e registi erano: Luca Buratto, Umberto Cappellato, Paolo Fiorino, Jonathan, Auro Monti, Antonio Guido, Felix.\nQuesti altri dj e giornalisti che hanno contribuito, e non poco, alla storia di Radio Peter Flowers (diventata successivamente Peter Flowers FM): Corrado Trisoglio, Teo Mangione, Jody Passatutto, Massimo Valli, Carlo Caffo (Amerigo), Daniele Sassi, Ivano Lenny, Massimo, Fabio Massimo Bonini, Deponti, Paolo Dini, Max Pagani, Eri Garuti, Paolo Alberti, Alberto Brandi, Tiziano Crudeli, Andrea Berton, Carlo Pellegatti, Mauro Suma, Massimo Cerri, Fabio Santini. Ezio Costa ne chiuse i battenti il 30 maggio 1993."}
{"id": "872360", "revid": "1876278", "url": "https://it.wikipedia.org/wiki?curid=872360", "title": "Piazza Aranci", "text": "Piazza Aranci \u00e8 la piazza principale di Massa, capoluogo dell'omonima provincia Toscana.\nStoria e descrizione.\nLa piazza, realizzata dopo la discussa distruzione della chiesa di San Pietro nel 1807 e abbellita in seguito, dalla doppia fila di aranci che tuttora la cinge su tre lati, ha permesso di far risaltare l'enorme mole del palazzo ducale con cui costituisce un unico complesso monumentale.\nNel 1827 Giacomo Leopardi, durante il suo soggiorno fiorentino comunicava alla sorella Paolina: \"Quanto all'inverno prossimo, sono ormai deciso di andarlo a passare a Massa di Carrara, che \u00e8 lontano di qua 70 miglia; ...Quel clima \u00e8 ottimo, simile a quello di Nizza, e forse migliore di quel di Roma: non vi nevica mai, e si esce e si passeggia senza ferraiuolo; in mezzo alla piazza pubblica crescono degli aranci, piantati in terra\". \nNel 1877 anche Giosu\u00e8 Carducci veniva incuriosito da questa particolare piazza: \"Sai.. Che in Massa c'\u00e8 una piazza tutta circondata da doppi filari di aranci? Sai che questi filari li ha visti mia madre quand'era giovine sposa, e che ora li guardo io dalla finestra dell'albergo?\".\nAncora oggi piazza Aranci, come da sempre, rappresenta nella coscienza dei cittadini l'immagine emblematica del centro della citt\u00e0; fino al 2012 \u00e8 stata sede di un ampio parcheggio pubblico a pagamento, che occupava la piazza per la quasi totalit\u00e0 dello spazio disponibile. In seguito sono stati avviati lavori di ripavimentazione la cui ultimazione \u00e8 prevista per la fine dello stesso anno. Durante i lavori sono stati portati alla luce i resti della chiesa di San Pietro, demolita nel 1807 su ordine di Elisa Baciocchi"}
{"id": "872362", "revid": "73843", "url": "https://it.wikipedia.org/wiki?curid=872362", "title": "Pietro Maroncelli", "text": ""}
{"id": "872363", "revid": "125148285", "url": "https://it.wikipedia.org/wiki?curid=872363", "title": "Gino Loria", "text": "Biografia.\nSi laure\u00f2 nel 1883 all'Universit\u00e0 degli Studi di Torino. Dal 1886 insegn\u00f2 Algebra e Geometria analitica all'Universit\u00e0 degli Studi di Genova. Ebreo, nel 1935, dovette abbandonare l'insegnamento a seguito della promulgazione delle Leggi razziali fasciste e si rifugi\u00f2 nelle Valli Valdesi.\nI suoi studi matematici rientrano nell'ambito della Geometria: strofoide, trasformazioni razionali, funzioni ellittiche. Tuttavia \u00e8 principalmente ricordato per il suo contribuito allo sviluppo degli studi di storia della matematica in Italia, e molti dei suoi libri sono stati tradotti in altre lingue, soprattutto in tedesco. Nel 1929 divenne per pochi giorni presidente della Accademia Internazionale di Storia delle Scienze.\nUn asteroide (27056 Ginoloria) porta il suo nome.\nOpere.\nArticoli e monografie: "}
{"id": "872364", "revid": "164107", "url": "https://it.wikipedia.org/wiki?curid=872364", "title": "Chiesa di San Nicola a Nilo", "text": "La chiesa di San Nicola a Nilo si erge a Napoli in via San Biagio dei Librai, una delle strade pi\u00f9 caratteristiche della citt\u00e0.\nStoria.\nIl Palazzo Mari occupava quasi tutta la parte sud dell\u2019isolato compreso tra vico San Nicola, vico Fico e i due decumani ad eccezione della parte ceduta ai Carafa di Montorio per l\u2019ampliamento del loro palazzo. Dopo il 1647 lo stabile venne donato a tale Sabato Anella, droghiere che vi ospit\u00f2 i bambini rimasti orfani dei genitori a seguito della rivolta di Masaniello.\nInizialmente l\u2019uomo li accompagnava a chiedere l\u2019elemosina nelle strade della citt\u00e0 e la sera trovarono riparo in una casa di sua propriet\u00e0, nei pressi del Sedile di Porto. Successivamente il vicer\u00e9 Conte di Onate, impietosito da questi piccoli orfani, chiese aiuto al marchese de' Mari che per ospitarli don\u00f2 il suo palazzo, accanto al quale fu costruita una piccola chiesa dedicata a San Nicola Vescovo di Mira, protettore degli orfani e dei droghieri. Una volta l\u00ec, i piccoli vivevano secondo la regola monastica. Nel corso del tempo, il ritiro si trasform\u00f2 in conservatorio aperto anche ad adolescenti pi\u00f9 agiati.\nL\u2019aspetto attuale, caratterizzato da una scalinata curva a doppio rampante, risale al 1705 su progetto di Giuseppe Lucchesi Prezzolini il quale venne incaricato del rifacimento del complesso e della chiesa.\nAncora nel dopoguerra il conservatorio era una casa-albergo per anziani. Dopo i danni del terremoto dell'Irpinia del 1980 e il successivo restauro il complesso \u00e8 stato assegnato alla Comunit\u00e0 di Sant'Egidio.\nDescrizione.\nLa chiesa ha una pianta centrale per sfruttare al meglio il ristretto spazio a disposizione. La scelta architettonica contribuisce alla resa equilibrata dello spazio del vano circolare, sottolineato da coppie di colonne corinzie. L'eccellente illuminazione \u00e8 stata resa possibile grazie agli ampi finestroni posti ai lati dell'ingresso. Di pregevole fattura sono le decorazioni interne, ulteriore espressione del Barocco napoletano. La volta \u00e8 a botte, mentre sull\u2019altare maggiore si trovava il dipinto raffigurante San Nicola nell\u2019atto di proteggere gli orfani, realizzato da Luca Giordano nel 1658 e oggi esposto al Museo Civico del Maschio Angioino. Nella parte inferiore, la facciata \u00e8 tripartita da due colonne corinzie collocate ai lati del portale e staccate dalla parete. Ai due lati della rampa, vi sono due locali occupati da botteghe sin dal 1706, come si legge sulle lapidi dei rispettivi ingressi che precisa che l\u2019atrio scala e le due botteghe non godevano di immunit\u00e0 ecclesiastica."}
{"id": "872365", "revid": "339392", "url": "https://it.wikipedia.org/wiki?curid=872365", "title": "Arco long bow", "text": ""}
{"id": "872370", "revid": "1610933", "url": "https://it.wikipedia.org/wiki?curid=872370", "title": "Cervo rusa", "text": ""}
{"id": "872371", "revid": "1610933", "url": "https://it.wikipedia.org/wiki?curid=872371", "title": "Sambar della Sonda", "text": ""}
{"id": "872372", "revid": "602145", "url": "https://it.wikipedia.org/wiki?curid=872372", "title": "Cristo velato", "text": "Il Cristo velato \u00e8 una scultura marmorea di Giuseppe Sanmartino, conservata nella cappella Sansevero di Napoli ed \u00e8 stata realizzata nel 1753.\nStoria e descrizione.\nRaimondo di Sangro fu il committente di quest'opera, che originariamente doveva essere collocata nel mausoleo di famiglia sottostante la Cappella, vano che oggi ospita le \"Macchine anatomiche\". Un piastrone di pietra indica oggi il punto preciso ove la statua avrebbe dovuto essere posta.\nL'incarico di eseguire il \"Cristo velato\" fu in un primo momento affidato allo scultore Antonio Corradini; tuttavia, deceduto da l\u00ec a breve, questi fece in tempo a realizzare solo un bozzetto in terracotta oggi al museo nazionale di San Martino. L'incarico pass\u00f2 cos\u00ec a Giuseppe Sanmartino, a cui venne affidato l'incarico di produrre \u00abuna statua di marmo scolpita a grandezza naturale, rappresentante Nostro Signore Ges\u00f9 Cristo morto, coperto da un sudario trasparente realizzato dallo stesso blocco della statua\u00bb.\nSanmartino realizz\u00f2 quindi un'opera dove il Cristo morto, sdraiato su un materasso, viene ricoperto da un velo che aderisce perfettamente alle sue forme. La maestria dello scultore napoletano sta nell'esser riuscito a trasmettere la sofferenza che il Cristo ha provato, attraverso la composizione del velo, dal quale si intravedono i segni sul viso e sul corpo del martirio subito. Ai piedi della scultura, infine, l'artista scolpisce anche gli strumenti del suddetto supplizio: la corona di spine, una tenaglia e dei chiodi.\nMatilde Serao, grande ammiratrice della scultura, ci restituisce una descrizione assai vivida del \"Cristo\":\nLa firma dello scultore, infine, \u00e8 apposta sul retro del piedistallo, sotto il materasso: \u00abJoseph Sanmartino, Neap., fecit, 1753\u00bb.\nLeggenda del velo.\nLa magistrale resa del velo, \u00abfatto con tanta arte da lasciare stupiti i pi\u00f9 abili osservatori\u00bb (per usare le stesse parole del principe di Sansevero), ha nel corso dei secoli dato adito a una leggenda secondo cui il committente, il famoso scienziato e alchimista Raimondo di Sangro, avrebbe insegnato allo scultore la calcificazione del tessuto in cristalli di marmo. Da circa tre secoli, infatti, molti visitatori della Cappella, colpiti dal mirabile velo scolpito, lo ritengono erroneamente esito di una \"marmorizzazione\" alchemica effettuata dal principe, il quale avrebbe adagiato sulla statua un vero e proprio velo, e che questo si sia nel tempo marmorizzato attraverso un processo chimico.\nIn realt\u00e0 una attenta analisi non lascia dubbi sul fatto che l'opera sia stata realizzata interamente in marmo, e questo \u00e8 anche confermato da alcune lettere dell'epoca. Una ricevuta di pagamento a Sanmartino in data 16 dicembre 1752, firmata dal Principe e conservata presso l'Archivio Storico del Banco di Napoli, recita infatti:\nLo stesso di Sangro, in alcune lettere, descrive il velo come realizzato dallo stesso blocco della statua, senza l'utilizzo di alcun espediente alchemico.\nEstimatori.\nGi\u00e0 nel Settecento numerosi viaggiatori, anche illustri, si sono recati a Napoli per ammirare la statua. Si racconta che Antonio Canova rimase talmente colpito dall'opera che avrebbe dato dieci anni della propria vita pur di poterne vantare la paternit\u00e0, e che durante una sua visita a Napoli prov\u00f2 anche ad acquistarla.\nTra gli altri estimatori del marmo, il marchese de Sade, che elogi\u00f2 \u00abil drappeggio, la finezza del velo [\u2026] la bellezza, la regolarit\u00e0 delle proporzioni dell'insieme\u00bb; Riccardo Muti, come testimonia l'immagine del \"Cristo velato\" scelta come copertina del Requiem di Mozart da lui diretto; lo scrittore H\u00e9ctor Bianciotti, il quale fu colto da una sindrome di Stendhal mentre ammirava il velo \u00abpiegato, spiegato, riassorbito nelle cavit\u00e0 di un corpo prigioniero, sottile come garza sui rilievi delle vene\u00bb; e infine, il poeta siriano Adonis, che ha ritenuto il \"Cristo velato\" \u00abpi\u00f9 bello delle sculture di Michelangelo\u00bb. Vale la pena altres\u00ec ricordare che la regione Campania nel 2008 scelse il volto del \"Cristo\" per rilanciare l'immagine di Napoli."}
{"id": "872375", "revid": "287204", "url": "https://it.wikipedia.org/wiki?curid=872375", "title": "As\u00ec es mi vida", "text": ""}
{"id": "872377", "revid": "125455895", "url": "https://it.wikipedia.org/wiki?curid=872377", "title": "Cloruro di solforile", "text": "Il cloruro di solforile, SO2Cl2, \u00e8 un ossialogenuro dello zolfo esavalente, formato idealmente dall'unione del gruppo bivalente solforile &gt;S(=O)2 con due atomi di cloro; pu\u00f2 anche pensarsi ottenuto dall'acido solforico per sostituzione dei due ossidrili con due Cl. Di qui, in alcuni testi lo si trova indicato anche come il cloruro dell'acido solforico.\nA temperatura ambiente si presenta come un liquido mobile e incolore che fuma all'aria, dall'odore pungente. Analogamente al cloruro di tionile, l'analogo con lo zolfo(IV), non lo si trova in natura per la sua elevata tendenza a subire un'idrolisi che porta rapidamente ad acido solforico e acido cloridrico, secondo la violenta reazione seguente:\nPer questo i suoi vapori sono fortemente irritanti e lacrimogeni.\nStruttura.\nNella molecola SO2Cl2 un atomo di zolfo \u00e8 al centro di un tetraedro distorto; due vertici del tetraedro sono occupati da due atomi di cloro uniti a S con legame semplice; gli altri due vertici ospitano due atomi di ossigeno uniti a S con doppio legame, come di solito viene rappresentato o, secondo altri, con legame dativo S--&gt;O; in ogni caso, la lunghezza di questo legame (143\u00a0pm) \u00e8 notevolmente minore di quella tipica per un legame semplice (157,4\u00a0pm in S-OH di H2SO4) ed \u00e8 consistente con un ordine di legame di 2. L'atomo centrale S \u00e8 sostanzialmente ibridato \"sp\"3; l'angolo O-S-O \u00e8 notevolmente pi\u00f9 ampio di quello tetraedrico, mentre quello Cl-S-Cl lo \u00e8 solo di pochissimo: ci\u00f2 risulta in accordo qualitativo con le previsioni della teoria VSEPR che assegna maggior spazio angolare al legame doppio rispetto al legame semplice. Il risultato per la molecola \u00e8 di un abbassamento della simmetria da \"T\"d a \"C\"2v, conferendo quindi alla molecola la simmetria del bisfenoide. SO2Cl2 \u00e8 una molecola polare, \"\u03bc\"\u00a0=\u00a01,81\u00a0D, un po' pi\u00f9 del cloruro di tionile SOCl2 (1,45\u00a0D). La molecola \u00e8 isoelettronica di valenza con il cloruro di selenoile (SeO2Cl2) e il cloruro di cromile (CrO2Cl2). Il liquido, di modesta costante dielettrica (\"\u03b5\"r\u00a0=\u00a010), \u00e8 solubile in etere, benzene, toluene, CHCl3, CCl4 e acido acetico glaciale.\nSintesi.\nIl cloruro di solforile viene sintetizzato, in condizioni controllate di pressione e temperatura, a partire da anidride solforosa e cloro gassosi utilizzando come catalizzatore il carbone attivo:\nIl prodotto impuro pu\u00f2 essere purificato per distillazione frazionata.\nSi ottiene anche per ossidazione di cloruro di zolfo con ossigeno in presenza di cloro o per decomposizione termica (180\u00a0\u00b0C) di acido clorosolforico. In ogni caso il cloruro di solforile grezzo viene purificato per distillazione frazionata.\nUsi.\nIl cloruro di solforile \u00e8 utilizzato nella sintesi chimica in qualit\u00e0 di fonte di cloro, pi\u00f9 pratico e maneggiabile rispetto all'alogeno. I suoi usi principali riguardano la formazione di \u03b1-alogenuri di composti attivati dalla presenza di carbonili (R2C=O) o solfossidi (R2S=O), ma anche di cloroderivati di altri composti quali gli idrocarburi e gli epossidi. SO2Cl2 \u00e8 anche in grado di reagire con gli alcoli producendo cloruri alchilici.\nReazioni.\nMettendo a contatto con l'acqua il cloruro di solforile si ha una violenta reazione chimica che produce acido solforico liquido e acido cloridrico gassoso.\nAlla temperatura di 100 \u00b0C inizia a decomporsi in cloro e anidride solforosa.\nCon zolfo a 200\u00a0\u00b0C si formano cloruri di zolfo e anidride solforosa; con acido solfidrico reagisce dando zolfo, anidride solforosa, acido cloridrico e cloruro di zolfo; con acido solforico concentrato a 700\u00a0\u00b0C si forma acido clorosolforico mentre con ammoniaca in eccesso si ottengono cloruro di ammonio e derivati solfonammidici.\nIn ambito industriale viene principalmente utilizzato per la produzione di pesticidi e nell'industria tessile per evitare il restringimento della lana."}
{"id": "872378", "revid": "1876278", "url": "https://it.wikipedia.org/wiki?curid=872378", "title": "Villa Fabbricotti alla Padula", "text": "Villa Fabbricotti alla Padula si trova a Carrara, in localit\u00e0 Sorgnano, su via Provinciale Gragnana.\nVilla della Padula venne costruita nel 1879 per Bernardo Fabbricotti su progetto di Vincenzo Micheli, architetto di origini carraresi residente a Firenze, dove dirigeva l'Accademia di Belle Arti. Il Fabbricotti era un industriale del marmo, con dimore anche in altre diverse localit\u00e0, tra cui altre due progettate da Vincenzo Micheli, una a Livorno e una a Firenze.\nL'edificio posto in uno splendido parco di nove ettari alle spalle della citt\u00e0, in posizione dominante, si caratterizza per la sobriet\u00e0 della facciata in stile neoclassico, intonacata e arricchita da cornici, finestre sormontate da timpani, lesene con capitelli corinzi e da un balcone centrale retto da mensole in marmo.\nIl parco, che secondo il gusto tipico ottocentesco ricalca le linee naturali del terreno rifacendosi ai dettami del giardino all'inglese, \u00e8 attraversato da viali tortuosi che si inoltrano all'interno di boschetti composti da piante di alto fusto e arbusti riuniti a gruppi e macchie irregolari. Le acque sono raccolte in laghetti alimentati da ruscelli e cascatelle. Tra gli arredi sparsi nel parco si annoverano: le fontane, il gazebo, e la colonna commemorativa a Domenico Andrea Fabbricotti.\nCaratteristico risulta l'edificio d'ingresso in stile neomedievale, disegnato da Leandro Caselli nel 1890. L'apparato scenografico della vegetazione \u00e8 rafforzato dalla particolare conformazione orografica, al punto che si pu\u00f2 trovare una grande variet\u00e0 di elementi, tra i quali l'acquitrino che gli ha dato il nome (il Padule) e le creste rocciose che ne delimitano il confine nord. \nAlienata dai Fabbricotti negli Anni Trenta, il complesso resta per alcuni decenni in stato di abbandono e degrado, nonostante un tentativo di recupero nel 2002 in occasione dell'XI Biennale di Scultura. Solo nel 2018 la villa viene restaurata e resa agibile per ospitare il \"CARMI \u2013 Museo Carrara e Michelangelo\". "}
{"id": "872382", "revid": "438678", "url": "https://it.wikipedia.org/wiki?curid=872382", "title": "Vegard Undal", "text": ""}
{"id": "872383", "revid": "767487", "url": "https://it.wikipedia.org/wiki?curid=872383", "title": "Zachary Smith", "text": "Raggiunse l'apice del suo successo con l'album \"The Warrior\", che totalizz\u00f2 alcuni milioni di dischi venduti, e calc\u00f2 le scene con numerosi concerti dal vivo con gli Scandal fino al 1985.\nSpesso viene citato come Zach o Zack Smith.\nBiografia.\nInizi\u00f2 come bassista all'et\u00e0 di 15 anni.\nDiscografia.\n\"con gli Scandal\""}
{"id": "872384", "revid": "1876278", "url": "https://it.wikipedia.org/wiki?curid=872384", "title": "Villa la Rinchiostra", "text": "Villa la Rinchiostra si trova a Massa in via Mura della Rinchiostra Nord 7.\nStoria.\nL'edificio, nato come casino di caccia, venne trasformato in villa per volere di Teresa Pamphili, moglie di Carlo II Cybo-Malaspina, la quale affid\u00f2, nel 1675, l'incarico della realizzazione all'architetto carrarese Alessandro Bergamini. La villa fu circondata da un ampio giardino, suddiviso in aiuole di bosso, e ornato di fiori, essenze arboree e da un agrumeto composto di limoni, aranci amari, e cedrini. \nAlderano I, figlio di Teresa Pamphili, trasform\u00f2 la villa in una sontuosa dimora e imprezios\u00ec il giardino ornandolo con vialetti geometrici, vasi, statue e busti marmorei. La prima mappa catastale del 1826 mostra il giardino strutturato in quattro aiuole incrociate da viali ortogonali, in cui al centro si colloca una grande vasca. Dal parterre semicircolare antistante la villa, si dipartono lateralmente due percorsi che portano rispettivamente alle scuderie ed all'ingresso della tenuta. Si presuppone che questo schema coincidesse con quello voluto da Alderano I. Intorno alla met\u00e0 del XVIII secolo inizi\u00f2 il periodo d'abbandono della villa. Dopo una serie di passaggi di propriet\u00e0, il possedimento fu ceduto, nel 1857, a Carlo Lodovico di Borbone, il quale rese splendore alla Rinchiostra ripristinando la villa e facendo risorgere il parco con interventi ispirati al giardino romantico ottocentesco. \nNel 1885 la villa fu venduta all'inglese Alfred Lambert, il quale introdusse ulteriori componenti del giardino romantico ottocentesco. Nel 1903 la Rinchiostra pervenne alla famiglia Robson, la quale si occup\u00f2 pi\u00f9 del parco che della villa, impiantando agrumi a spalliera, camelie, e rose bianche. La grande vasca centrale venne sostituita da quattro vasche pi\u00f9 piccole poste al centro delle aiuole suddivise in triangoli. Dopo i Robson nessun'altra famiglia ha abitato la villa dei Cybo. Per alcuni anni, fino al 2004, la villa, che dal 1997 appartiene al Comune di Massa, \u00e8 stata sede della biblioteca comunale e dal 2012 sede della Scuola Comunale di Musica gestita dall'Associazione Musicale Massese fin dal 1982. Il parco ha perso buona parte del disegno della struttura originaria, solo due delle quattro vasche, disegnate nella mappa dell'archivio privato dei Robson, sono oggi visibili e solo una delle due met\u00e0 simmetriche dell'antico disegno \u00e8 giunta ai nostri giorni. Imponenti alberi caratterizzano questo parco: i maestosi lecci del viale centrale, gli spettacolari cedri del Libano, le gigantesche magnolie, gli esotici alberi della canfora, gli eucalipti e le palme. Da segnalare anche i numerosi esemplari, lungo il muro di cinta, di aranci amari, piante che da secoli caratterizzano la citt\u00e0 di Massa."}
{"id": "872386", "revid": "120196686", "url": "https://it.wikipedia.org/wiki?curid=872386", "title": "Villa Giorgini Schiff", "text": "Villa Giorgini Schiff, nota anche come Villa Schiff Giorgini, \u00e8 un edificio che si trova a Montignoso in provincia di Massa Carrara.\nLa villa, oggi sede comunale, \u00e8 stata la residenza di una delle famiglie pi\u00f9 prestigiose del luogo, i Giorgini, che come gli Sforza e i Bertagnini sono stati il simbolo di quella nobilt\u00e0 montignosina attivamente partecipe al mondo politico e culturale degli ultimi due secoli. \nIl complesso \u00e8 caratterizzato da un gioco di piani costruttivi, raccordati da brevi scalinate, che collegano lo spiazzo del ninfeo all'edificio. Il piano della villa \u00e8 ornato da una serie di putti musicanti e da una piccola fontana. Il parco contiene un vasto repertorio di piante tra le quali si segnalano: le gigantesche magnolie, una pianta della canfora, pini, rose selvatiche e palme."}
{"id": "872388", "revid": "7232013", "url": "https://it.wikipedia.org/wiki?curid=872388", "title": "Luchino Visconti di Modrone", "text": ""}
{"id": "872393", "revid": "81195", "url": "https://it.wikipedia.org/wiki?curid=872393", "title": "Metodo di Hartree Fock", "text": ""}
{"id": "872395", "revid": "438678", "url": "https://it.wikipedia.org/wiki?curid=872395", "title": "Lars Stokstad", "text": ""}
{"id": "872406", "revid": "29478", "url": "https://it.wikipedia.org/wiki?curid=872406", "title": "Leprignano", "text": ""}
{"id": "872408", "revid": "767487", "url": "https://it.wikipedia.org/wiki?curid=872408", "title": "Steve Tucker", "text": "Biografia.\nTucker inizi\u00f2 la sua carriera da musicista nei primi anni novanta con i Ceremony di Cincinnati, una band death metal con cui incise un EP in veste di bassista e cantante. Nel 1997 venne ingaggiato dai Morbid Angel per sostituire David Vincent e con loro, l'anno seguente, registr\u00f2 l'album \"Formulas Fatal to the Flesh\". In seguito part\u00ec con la band per una tourn\u00e9e mondiale a sostegno del disco da poco pubblicato.\nIl lavoro successivo usc\u00ec nel 2000 col titolo \"Gateways to Annihilation\" e vide la partecipazione di Tucker anche in fase compositiva e di stesura dei testi. Al termine del tour che segu\u00ec questa uscita lasci\u00f2 temporaneamente la band e venne sostituito da Jared Anderson. Nel 2003 ritorn\u00f2 a far parte dei Morbid Angel e si dedic\u00f2 ancora alla scrittura dei testi per l'album \"Heretic\". Durante la successiva tourn\u00e9e ebbe dei problemi alla voce e il suo posto venne nuovamente preso da David Vincent, componente storico del gruppo.\nNel 2005 fu reclutato dai Nile come turnista per alcune esibizioni dal vivo.\nDopo un periodo di pausa, nel 2011, venne ingaggiato dall'artista egiziano Nader Sadek come cantante per l'album \"In the Flesh\" e per un concerto che port\u00f2 alla realizzazione del live \"Living Flesh\", uscito due anni dopo. Nel 2012 fond\u00f2 i Warfather, una band death metal con cui incise due dischi nel ruolo di chitarrista e cantante.\nTucker rientr\u00f2 a far parte dei Morbid Angel il 15 giugno del 2015."}
{"id": "872411", "revid": "767487", "url": "https://it.wikipedia.org/wiki?curid=872411", "title": "John Waite", "text": "I suoi pi\u00f9 grandi successi includono due singoli al primo posto nelle classifiche statunitensi: \"Missing You\" dall'album solista \"No Brakes\" del 1984 e \"When I See You Smile\" dall'omonimo album dei Bad English del 1989.\nBiografia.\nInizia la carriera nella seconda met\u00e0 degli anni settanta come bassista e cantante dei The Babys.\nNel 1982 ha iniziato la carriera solista, raccogliendo importanti consensi commerciali.\nDal 1988 al 1991 \u00e8 stato cantante dei Bad English insieme al chitarrista Neal Schon (anche noto con i Journey).\nNel 1990 partecipa alla colonna sonora di \"Giorni di tuono\" con Tom Cruise, con \"Deal for Life\", esecuzione di una raffinata melodia sopra l'ormai superato e sopravvalutato \"giro dei 4 accordi\".\n\u00c8 stato uno degli artisti scelti da Ringo Starr nel 2003 per il tour con la sua All-Starr Band."}
{"id": "872413", "revid": "1985436", "url": "https://it.wikipedia.org/wiki?curid=872413", "title": "David Amram", "text": "Biografia.\nNasce in una famiglia di origini Ebree Zioniste.\nIl padre lo introduce allo studio della musica classica. Lo zio era un discreto musicista Jazz e frequentemente lo porta a conoscere gli \"Artisti Big\" durante le sue sessioni in studio di registrazione.\nAll'et\u00e0 di 7 anni inizia a studiare il piano, la tromba, la tuba ed il corno.\nNel 1948 va al conservatorio Oberlin Conservatory of Music."}
{"id": "872416", "revid": "767487", "url": "https://it.wikipedia.org/wiki?curid=872416", "title": "Gosia Andrzejewicz", "text": "Scoperta dal compositore italiano Goffredo Orlandi durante una vacanza a Firenze, ha ottenuto molto successo in Polonia con i singoli \"Pozw\u00f3l \u017cy\u0107\", \"S\u0142owa\" e \"Troch\u0119 ciep\u0142a\"."}
{"id": "872418", "revid": "767487", "url": "https://it.wikipedia.org/wiki?curid=872418", "title": "The Hooters", "text": "The Hooters sono una rock band statunitense di Filadelfia, Pennsylvania (USA), fondata nel 1980 e scioltasi in un primo tempo nel 1995, si \u00e8 poi riunita nuovamente nel 2001.\nStoria.\nSi formarono nel 1980 sulla scena di Filadelfia. Ottennero il loro primo grande contratto con la Columbia Records nel 1984."}
{"id": "872420", "revid": "183694", "url": "https://it.wikipedia.org/wiki?curid=872420", "title": "\u00c9tienne Decroux", "text": "Fondatore della pi\u00f9 importante scuola di mimo del mondo occidentale, \u00e8 considerato il padre del mimo moderno.\nBiografia.\nNato a Parigi nel 1898, la sua formazione teatrale ebbe inizio presso \"l'\u00e9cole du Vieux-Colombier\" a Parigi, sotto la direzione di Jacques Copeau. Orientato politicamente, inizi\u00f2 l'attivit\u00e0 teatrale con un gruppo dell'estrema sinistra anarchica. Divenne poi allievo di Charles Dullin. Lavor\u00f2 in teatro sotto la direzione di Antonin Artaud e Louis Jouvet, nel cinema recit\u00f2 in alcuni film diretti da Marcel Carn\u00e9 e Jacques Pr\u00e9vert. \nFurono allievi di Decroux tutti i pi\u00f9 famosi attori della scuola di mimo francese: Jacques Lecoq, Jean-Louis Barrault e Marcel Marceau.\nL'importanza di \u00c9tienne Decroux nella storia del teatro, oltre alla sua attivit\u00e0 di insegnante e fondatore di una scuola, \u00e8 legata al fatto di avere elaborato una grammatica corporale dell'attore, trascritta nel trattato \"Il mimo corporale drammatico\". \u00c8 un imponente edificio teorico che codifica un meccanismo e un sistema di movimenti, sequenze e metodi di apprendimento, una sorta di \"alfabeto\" con cui qualsiasi movimento espressivo pu\u00f2 essere scomposto, descritto ordinatamente e riprodotto sulla scena.\nFu docente presso il Piccolo Teatro di Milano, chiamato dal regista teatrale Giorgio Strehler, e all'Actor's Studio di New York."}
{"id": "872421", "revid": "767487", "url": "https://it.wikipedia.org/wiki?curid=872421", "title": "Rosanne Cash", "text": "Biografia.\nRosanne \u00e8 la prima figlia di Johnny Cash e della sua prima moglie Vivian Liberto. Anche se molto spesso \u00e8 classificata come artista country, la sua musica si dipana in altri generi, in particolar modo include il folk, il pop, il rock and roll e il blues. Ha ricevuto un Grammy Award come \"Best Female Vocalist - Country\" nel 1986 per il singolo \"I Don't Know Why You Don't Want Me\"."}
{"id": "872427", "revid": "287204", "url": "https://it.wikipedia.org/wiki?curid=872427", "title": "Etienne Decroux", "text": ""}
{"id": "872430", "revid": "7", "url": "https://it.wikipedia.org/wiki?curid=872430", "title": "Famiglia Tocco", "text": ""}
{"id": "872431", "revid": "1573940", "url": "https://it.wikipedia.org/wiki?curid=872431", "title": "Chiesa di San Giorgio dei Genovesi (Napoli)", "text": "La chiesa di San Giorgio dei Genovesi (o di San Giorgio alla Commedia Vecchia) si erge nel centro storico di Napoli, in via Medina.\nStoria e descrizione.\nIl suo nome deriva dal fatto che la chiesa fu presto utilizzata dalla fiorente e numerosa comunit\u00e0 genovese residente in citt\u00e0. Il nome pi\u00f9 antico, col quale ancora oggi viene spesso indicata, \u00e8 invece dovuto al fatto che la chiesa fu costruita in luogo dell'antico \"Teatro della Commedia Vecchia\".\nLa Societ\u00e0 Sportiva Calcio Napoli ha annunciato il 24 agosto 2014 di aver raggiunto un accordo con la Curia per poter installare nella Chiesa di San Giorgio dei Genovesi il museo del Napoli.\nLa struttura religiosa \u00e8 tipicamente barocca e si eleva al di sopra di una gradinata, realizzata all'inizio del XVII secolo per opera di Bartolomeo Picchiatti. La facciata della chiesa \u00e8 armoniosa e semplice nelle modanature.\nL'interno della chiesa, che si presenta a croce latina con navata unica rivestita da stucchi e con una cupola, conserva una gran quantit\u00e0 di opere d'arte, la pi\u00f9 celebre delle quali \u00e8 un dipinto di Battistello Caracciolo, \"Sant'Antonio risuscita un morto\"; quest'opera, \u00e8 una chiara testimonianza di quanto l'arte del Caravaggio abbia influenzato quell'epoca e l'artista, nonch\u00e9 la pittura napoletana.\nAltre opere da menzionare sono gli affreschi di Giacomo Cestaro nella terza cappella a destra (1770), il dipinto \"San Giorgio che uccide il drago\" di Andrea da Salerno ed altri, posto nell'abside e la pala marmorea di scuola toscana settecentesca raffigurante \"Sant'Agostino\", nel transetto sinistro."}
{"id": "872439", "revid": "110157", "url": "https://it.wikipedia.org/wiki?curid=872439", "title": "Chiesa di San Girolamo delle Monache", "text": "La chiesa di San Girolamo delle Monache \u00e8 una delle chiese monumentali di Napoli; si erge nel cuore del centro storico della citt\u00e0, in via Mezzocannone.\nStoria.\nL'edificio ha origini medioevali; la struttura venne fondata nel 1434.\nOggi delle forme medioevali rimane bene poco, a causa di numerosi ampliamenti, rimaneggiamenti e ritocchi (l'ultimo restauro risale al 1992). L'entrata era rivolta dal lato opposto rispetto a quello attuale (la tela del Solimena fungeva da contro-altare); con il Risanamento della Via Mezzocannone la pianta della Chiesa fu completamente invertita.\nLa Chiesa \u00e8 da oltre 20 anni sede della FUCI di Napoli.\nDescrizione.\nPreceduta da una semplice facciata coronata da un frontone arcuato, la chiesa possiede una luminosa aula con volta a botte, a cui si accede tramite una scalinata.\nAll'interno sulla destra \u00e8 visibile una sfera, spostata dalla facciata esterna dopo i bombardamenti della II guerra mondiale, sulla sinistra poggia una lapide precedentemente posta a terra al centro dell'atrio.\nDi particolare importanza resta tuttora l'altare policromo. Alcune decorazioni (sculture di angeli e tele) sono stati spostati dal Ministero per i Beni e le Attivit\u00e0 Culturali in altri luoghi. Ai lati si segnalano i due tondi marmorei rappresentanti la \"Maternit\u00e0\" del Cinquecento.\nL'unica opera pittorica ancora in loco \u00e8 una grandiosa tela di circa 17\u00a0m\u00b2 di Francesco Solimena (1657-1747) posta sull'altare maggiore: \"Gloria di Maria Assunta e santi\" (1705 circa)."}
{"id": "872443", "revid": "92723", "url": "https://it.wikipedia.org/wiki?curid=872443", "title": "Lahardane", "text": "Lahardane (in gaelico \"Leathard\u00e1n\") \u00e8 un piccolo villaggio nella contea di Mayo, in Irlanda, adiacente a Lough Conn e a Nephin, e vicino alla citt\u00e0 di Ballina. La popolazione si aggira attorno ai 500 abitanti ma sta crescendo grazie al rapido sviluppo edilizio.\nStoricamente la gente di Lahardane aiut\u00f2 l'esercito francese sotto il comando del Generale Humbert durante la rivolta del 1798, quando il parroco guid\u00f2 le forze francesi e irlandesi a Castlebar attraverso un passo di montagna noto come Windy Gap (letteralmente \"fessura ventosa\"). L'esercito britannico si aspettava un attacco francese a Foxford e fu perci\u00f2 colto impreparato. A seguito della repressione della rivolta il parroco fu impiccato. Una croce celtica \u00e8 ora posta in sua memoria.\nLe zone vicine a Lahardane e Addergoole subirono significative perdite di vite umane quando il Titanic affond\u00f2 nel 1912, trascinando con s\u00e9 gli abitanti di quelle zone che si erano imbarcati.\nNel romanzo \"La storia di Lucy Gault\", scritto da William Trevor nel 2002, l'ambientazione si incentra fortemente su Lahardane come luogo magicamente semplice per la giovane eroina."}
{"id": "872444", "revid": "599013", "url": "https://it.wikipedia.org/wiki?curid=872444", "title": "Chiesa di Santa Maria degli Angeli alle Croci", "text": "La chiesa di Santa Maria degli Angeli alle Croci \u00e8 una delle pi\u00f9 belle chiese barocche di Napoli; si erge in via Veterinaria, nei pressi dell'Orto botanico.\nStoria.\nLa chiesa ha assunto questo nome per la presenza della via crucis che veniva fatta sulla salita di via Michele Tenore dai Francescani Osservanti. La struttura religiosa \u00e8 stata costruita assieme al Convento dei \"Francescani Osservanti\", nel 1581. Dopo che venne attuata la riforma dell'ordine, il convento venne trasformato in un collegio e la riqualificazione della struttura venne affidata a Cosimo Fanzago; in seguito, questi provvide anche all'ammodernamento della chiesa.\nDescrizione.\nL'impianto della chiesa \u00e8 tipicamente controriformistico, con una navata centrale e cappelle laterali. Sono da annoverare principalmente le pregevoli colonne in granito nell'atrio (provenienti dalla vicina basilica di San Giorgio Maggiore) e le varie opere scultoree del Fanzago.\nLa facciata \u00e8 caratterizzata da pregevoli marmi intagliati, bianchi e grigi e dai due angeli, molto probabilmente, anch'essi opera del Fanzago.\nL'intera struttura \u00e8 stata restaurata dopo il terremoto del 1980, cos\u00ec come le opere pittoriche e scultoree collocate al suo interno."}
{"id": "872445", "revid": "767487", "url": "https://it.wikipedia.org/wiki?curid=872445", "title": "Trilogia di Elminster", "text": "La Trilogia di Elminster \u00e8 una serie di tre romanzi dello scrittore Ed Greenwood ambientati nell'universo immaginario di \"Forgotten Realms\", ambientazione per il gioco di ruolo \"Dungeons &amp; Dragons\". La \"Trilogia di Elminster\" \u00e8 seguita da una seconda serie, \"L'epopea di Elminster\"; nella versione originale invece i romanzi appartengono ad un'unica serie chiamata \"The Elminster Series\". La trilogia narra la vita di Elminster prima di essere ben conosciuto attraverso Faer\u00fbn, quando nessuno o solo i maghi pi\u00f9 potenti sapevano chi fosse."}
{"id": "872455", "revid": "110157", "url": "https://it.wikipedia.org/wiki?curid=872455", "title": "Chiesa di Santa Maria Maddalena de' Pazzi (Napoli)", "text": "La chiesa di Santa Maria Maddalena de' Pazzi \u00e8 un luogo di culto cattolico della citt\u00e0 di Napoli, ubicato in via Salvator Rosa.\nL'odierna struttura religiosa \u00e8 stata fondata, assieme all'annesso convento, nella prima met\u00e0 del XVII secolo al fine di ospitare le sorelle Carmelitane, dopo che queste dovettero abbandonare il monastero del Santissimo Sacramento.\nIl mercante Gaspare Roomer fu colui che don\u00f2 i fondi necessari all'acquisto del terreno e al contempo riusc\u00ec a far intitolare il complesso conventuale a santa Maria Maddalena de' Pazzi, della quale aveva divulgato la canonizzazione.\nIl tempio venne edificato su progetto di Onofrio Tango, ma fu Giovanni Sparanno a provvedere alla costruzione vera e propria. Nel XVIII secolo Mario Gioffredo provvedette a ridimensionare il monastero. In seguito gli impianti seicenteschi vennero ulteriormente sminuiti da Pompeo Schiantarelli e Giuseppe Astarita.\nL'interno \u00e8 a navata unica a croce greca. Sull'altare maggiore \u00e8 da menzionare la pregevole opera di Paolo Finoglio che raffigura la vicenda in cui santa Maria Maddalena e santa Maria Maddalena de' Pazzi adorano l'ostensorio sorretto da angeli.\nGli altari laterali sono invece sormontanti da quadri firmati da Davide Forte e Carlo Passarelli, risalenti agli anni '20 e 30 del XX secolo.\nAltro importante tesoro della chiesa \u00e8 nella facciata: si tratta di un portale barocco in piperno, originariamente decorato con ori ed affreschi."}
{"id": "872456", "revid": "1926649", "url": "https://it.wikipedia.org/wiki?curid=872456", "title": "Unione Sportiva Lecce 1974-1975", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1974-1975."}
{"id": "872458", "revid": "110157", "url": "https://it.wikipedia.org/wiki?curid=872458", "title": "Death of a Ladies' Man", "text": "Death of a Ladies' Man \u00e8 il quinto album di studio di Leonard Cohen, pubblicato nel 1977.\nIl disco.\nL'album viene pubblicato dopo la clamorosa decisione di Cohen di abbandonare il genere folk acustico che lo aveva reso famoso per sperimentare una collaborazione col produttore Phil Spector, il padre della tecnica del \"muro del suono\" resa popolare dall'album \"Let It Be\" dei Beatles. In tre settimane i due composero quindici pezzi, otto dei quali entrarono a far parte dell'album.\nLe registrazioni ebbero luogo a Los Angeles: tuttavia, prima che Cohen potesse terminare di lavorare sulle parti vocali, egli fu cacciato dallo studio da Spector (secondo alcuni sotto la minaccia delle armi) che svolse da solo il missaggio dell'album. Per tale motivo, alcuni pezzi dell'album hanno soltanto \"voci guida\" che erano originariamente pensate per essere ricantate successivamente. L'album non ebbe grande successo, ed \u00e8 spesso definito come il pi\u00f9 controverso e il meno riuscito della discografia del cantautore canadese."}
{"id": "872460", "revid": "599013", "url": "https://it.wikipedia.org/wiki?curid=872460", "title": "Chiesa di Santa Maria della Fede", "text": "La chiesa di Santa Maria della Fede si erge a Napoli nell'omonima piazza.\nStoria e descrizione.\nL'edificio sorse nel XVII secolo per volont\u00e0 dei fedeli della zona (i complateari), nei pressi del borgo Sant'Antonio Abate. Nel 1645 la chiesa venne ceduta agli Agostiniani riformati di Santa Maria del Colorito di Morano, che promossero un rimaneggiamento del tempio e la costruzione di un monastero. In seguito, abolito l'ordine, riformato da Benedetto XIV, il complesso fu destinato, per volere di Maria Amalia di Sassonia (moglie di Carlo III di Borbone), ad ospitare un ritiro di sole donne. In seguito divenne un ospedale per le prostitute.\nL'altare maggiore \u00e8 databile 1741 e riporta gli stemmi \"La Penta\". La tela conservata in sacrestia, raffigurante la \"Vergine col Bambino\" e \"Quattro santi\", \u00e8 databile ai primi anni del XVII secolo. Le pitture poste sui reliquiari (\"Fede\", \"Speranza\", \"Carit\u00e0\" e \"Fortezza\") sono opera di Agnese la Corcia, artista del XVIII secolo, della quale in chiesa si conservano altri dipinti; mentre agli inizi del '900 Vincenzo Galloppi realizz\u00f2 le quattro tele degli \"Evangelisti\" ai lati dell'altare.\nA sinistra della facciata vi \u00e8 l'oratorio dell'Arciconfraternita dei Bianchi di Santa Maria della Fede, fondata nel 1589, il cui edificio mostra un aspetto tipicamente settecentesco.\nIl giardino-cimitero.\nAll'interno del giardino della chiesa, acquistato dal console britannico Sir Henry Lushington, vi \u00e8 il monumentale Cimitero acattolico di Santa Maria della Fede."}
{"id": "872463", "revid": "1573940", "url": "https://it.wikipedia.org/wiki?curid=872463", "title": "Chiesa di Sant'Agrippino a Forcella", "text": "La chiesa di Sant'Agrippino a Forcella \u00e8 un edificio di culto di Napoli, sito in via Forcella.\nStoria e descrizione.\nL'impianto odierno della chiesa risale al periodo medioevale (XIII secolo) ma, altre fonti suppongono che la chiesa sia molto pi\u00f9 antica e che risalga al V secolo. Venne aperta al culto tra il 1265 e il 1268 da papa Clemente IV.\nL'edificio religioso, a navata unica, conserva interessanti elementi dell'arte e dell'architettura gotica soprattutto nella zona absidale. Il resto \u00e8 marchiato fortemente dal Barocco di Nicola Tagliacozzi Canale (rimaneggiamenti del 1758). Di questo ammoderdamento possiamo citare soprattutto la sopraelevazione del pavimento e la decorazione a stucco dell'intera navata. "}
{"id": "872470", "revid": "599013", "url": "https://it.wikipedia.org/wiki?curid=872470", "title": "Complesso dell'Eremo dei Camaldoli", "text": "Il complesso dell'Eremo dei Camaldoli \u00e8 un monumentale complesso storico ed artistico di Napoli; si erge sulla collina dei Camaldoli.\nDall'eremo si gode un panorama suggestivo sul golfo di Napoli e i monti circostanti. Un panorama che spazia dalle isole d'Ischia, Capri e Procida, alle isole pontine (Ventotene e Ponza), alla costa laziale meridionale, al promontorio del Circeo (nella provincia di Latina, Lazio), ai monti del massiccio del Matese che separa la Campania dal Molise.\nStoria.\nVenne fondato nel 1585 da Giovanni d'Avalos, figlio di Alfonso III d'Avalos. Fu eretto sul luogo dove esisteva una chiesa dedicata alla Trasfigurazione, in seguito intitolata al Ss. Redentore. Un grande arco \u00e8 custode del vano d'ingresso, in alto, c'\u00e8 lo stemma dei Camaldolesi; e da qui si accede poi alla chiesa, costruita sulle rovine dell'antica cappella; quest'ultima \u00e8 affiancata dalla grande torre campanaria e da un belvedere suddiviso in due aree, la prima per i monaci e l'altra per i visitatori.\nIl complesso, durante l'arco della sua storia, \u00e8 stato soppresso due volte: la prima per volere di Napoleone nel 1807 e la seconda per volere dei Savoia nel 1866. Nel 1885, l'eremo ritorn\u00f2 ad essere gestito dai Benedettini Camaldolesi. Attualmente il complesso \u00e8 retto dalle suore brigidine.\nL'edificio \u00e8 stato progettato da Domenico Fontana ed \u00e8 grazie a lui se la struttura religiosa presenta caratteristiche tardo-rinascimentali.\nLa chiesa.\nAlla chiesa si accede da un bel portale in pietrarsa; il tempio, oltre ad avere testimonianze cinquecentesche, \u00e8 anche marchiato dagli interventi barocchi.\nL'interno \u00e8 composto da una sola navata e da sei cappelle laterali. L'altare maggiore con il fastoso ciborio venne progettato da Cosimo Fanzago. La volta della navata e quella del coro presentano affreschi di Angelo Mozzillo.\nL\"Ultima Cena\" collocata sopra la porta d'ingresso reca la firma di Massimo Stanzione, mentre la \"Trasfigurazione\" posizionata alle spalle dell'altare maggiore \u00e8 attribuita a Federico Barocci. Le opere pittoriche visibili nelle cappelle laterali sono di: Agostino Tesauro, Ippolito Borghese, Antiveduto Gramatica, Luigi Rodriguez, Fabrizio Santafede, Giovanni Bernardino Azzolino, Cesare Fracanzano; mentre le varie sculture in stucco che si ammirano lungo la navata sono del sammartiniano Salvatore Di Franco. Tra gli ambienti adiacenti alla chiesa \u00e8 degna di menzione la Sala del Capitolo, la quale \u00e8 impreziosita da affreschi e tele di Evangelista Schiano.\nSulla sinistra della struttura religiosa vi sono le sedici celle monastiche, con gli orti e i giardini. L'eremo, inoltre, possiede una fornita biblioteca, una foresteria ed un refettorio.\nIl complesso che si erge sulla collina pi\u00f9 alta della citt\u00e0, offre quindi stupende vedute del Golfo di Napoli."}
{"id": "872472", "revid": "1442080", "url": "https://it.wikipedia.org/wiki?curid=872472", "title": "Unione Sportiva Lecce 1973-1974", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1973-1974."}
{"id": "872491", "revid": "599013", "url": "https://it.wikipedia.org/wiki?curid=872491", "title": "Erodico", "text": ""}
{"id": "872492", "revid": "24823", "url": "https://it.wikipedia.org/wiki?curid=872492", "title": "Lester Bowles Pearson", "text": ""}
{"id": "872493", "revid": "120354298", "url": "https://it.wikipedia.org/wiki?curid=872493", "title": "Bandiera di Niue", "text": "La bandiera di Niue fu adottata nel 1975. Essa \u00e8 completamente gialla con l'Union Jack sul cantone in alto dell'asta, modificata con l'aggiunta di cinque stelle gialle a 5 punte al suo interno, una di dimensioni maggiori rispetto alle altre quattro posta esattamente al centro sopra un disco blu e le rimanenti poste intorno a mo' di diamante senza nessun disco.\nSimbolismo.\nIl disegno della bandiera \u00e8 quello della cosiddetta \"Union Flag\", con la bandiera britannica sul cantone, dal momento che il Regno Unito offr\u00ec protezione all'isola nel 1900 su richiesta delle autorit\u00e0 locali. Il colore giallo-oro \u00e8 ispirato alla brillantezza del sole di Niue e simboleggia altres\u00ec il sentimento di calorosa amicizia che unisce la popolazione di Niue a quella neozelandese. La relazione con la Nuova Zelanda, che nel 1901 si occup\u00f2 dell'amministrazione dell'isola, \u00e8 rappresentata anche dalle quattro stelle pi\u00f9 piccole che ricordano la Croce del Sud, uno dei simboli della Nuova Zelanda, presente anche nella bandiera nazionale. Il disco blu al centro della \"Union Jack\" che contiene la stella pi\u00f9 grande, rappresenta l'oceano che circonda l'isola, simbolo che Niue, sebbene sia in libera associazione con i vicini neozelandesi, \u00e8 comunque autogovernata."}
{"id": "872500", "revid": "439868", "url": "https://it.wikipedia.org/wiki?curid=872500", "title": "Richard Laurence Millington Synge", "text": "Nel novembre del 1941, Synge e Martin inviarono due articoli fondamentali al \"Biochemical Journal\", in cui venivano poste le basi della teoria della cromatografia di ripartizione, la cui efficacia era testata con miscele di quattordici amminoacidi. Nel secondo, scritto in collaborazione con A. Gordon, erano descritti i risultati ottenuti dall'idrolisi acida di alcune proteine."}
{"id": "872503", "revid": "6923", "url": "https://it.wikipedia.org/wiki?curid=872503", "title": "NAVTEQ", "text": ""}
{"id": "872510", "revid": "599013", "url": "https://it.wikipedia.org/wiki?curid=872510", "title": "Circuit de la Sarthe", "text": "Il circuit de la Sarthe, situato in prossimit\u00e0 della citt\u00e0 di Le Mans nel dipartimento della Sarthe in Francia, \u00e8 un tracciato non permanente sul quale si disputa una delle gare pi\u00f9 importanti e famose del mondo: la 24 Ore di Le Mans.\nDescrizione.\nDal 2017 la lunghezza totale \u00e8 di 13.626\u00a0metri, e ci\u00f2 lo porta a essere uno dei tracciati pi\u00f9 lunghi del mondo. La particolarit\u00e0 del circuito \u00e8 di utilizzare sia alcune porzioni di strade dipartimentali (la D338 e la D139) aperte alla circolazione dei veicoli, che una parte del circuito Bugatti.\nLe parti pi\u00f9 celebri del tracciato sono le curve Dunlop, Esse de la Foret, Tertre Rouge, Mulsanne, Indianapolis, Arnage e Porsche e soprattutto il rettilineo delle Hunaudi\u00e8res.\nModifiche.\nIl tracciato ha subito varie modifiche nel corso degli anni, pi\u00f9 o meno nette, per adeguarsi allo sviluppo tecnologico delle vetture e soprattutto ai criteri di sicurezza sempre pi\u00f9 rigorosi.\nGi\u00e0 dalla fine degli anni '60 vennero ridotti i tratti pi\u00f9 veloci e pericolosi con l'inserimento di \"chicane\", addolcimenti e rallentamenti.\nI cambiamenti pi\u00f9 significativi sono stati:\nDifferenti configurazioni.\nDalla sua creazione nel 1923, in seguito a continue modifiche, la lunghezza del circuito non smette di cambiare.\nStoria.\nDopo il successo di pubblico riscosso dal primo Gran Premio della storia dell'Automobilismo disputato proprio a Le Mans nel 1906, si pens\u00f2 di istituire una corsa annuale, la 24 Ore di Le Mans da disputare in un circuito che raccordava alcune strade attorno alla citt\u00e0, il primo tracciato venne realizzato nel 1923.\n\u00c8 famoso soprattutto per il suo lungo rettilineo, un pezzo della RN138 (\"Route Nationale 138\" - Strada nazionale 138), noto tra i locali come \"Ligne Droite des Hunaudi\u00e8res\", o in italiano come \"Rettilineo di Mulsanne\". Contrariamente a molte altre gare in cui la velocit\u00e0 nelle curve \u00e8 pi\u00f9 importante della velocit\u00e0 di punta, quest'ultima \u00e8 stata un parametro critico per essere competitivi a Le Mans. Questo ha portato a sviluppare progetti speciali per la carrozzeria, come la \"coda lunga\" introdotta da Charles Deutsch e Robert Choulet. Anche la frenata alla fine del rettilineo \u00e8 critica; il primo impiego dei freni a disco fu da parte di una Jaguar che correva a Le Mans. Per non parlare del consumo di carburante altro parametro fondamentale per essere vincenti, il sistema \"cut-off\" che taglia l'alimentazione del motore in frenata, utile nel parzializzare il consumo di benzina, \u00e8 stato sviluppato proprio qui.\nIl circuito \u00e8 sempre stato sinonimo di grande affaticamento meccanico, dato dai lunghi rettifili in cui l'acceleratore \u00e8 aperto al massimo per oltre il 70% del tempo sul giro, dai continui cambi marcia, alle inevitabili violente frenate. Il lunghissimo rettilineo delle Hunaudi\u00e8res, uno dei tratti pi\u00f9 caratteristici in cui le vetture anno dopo anno sono riuscite a raggiungere velocit\u00e0 di punta sempre pi\u00f9 elevate, se nel 1954 la Jaguar D arrivava a 278\u00a0km/h, nel 1971 la Porsche 917 viaggiava gi\u00e0 a 362\u00a0km/h.\nDurante gli anni settanta le velocit\u00e0 massime diminuirono, dopo che nuove regole ridussero le dimensioni e la potenza dei motori, mentre l'evoluzione dell'aerodinamica permise agli ingegneri di aumentare la velocit\u00e0 nelle curve e ridurre quella massima. Questa evoluzione venne favorita anche dai piloti, perch\u00e9 rendeva le auto pi\u00f9 facili da guidare, divenendo meno violente in accelerazione e in frenata e richiedendo meno attenzione in rettilineo. Inoltre portava meno stress alle auto. Nell'arco di 24 ore questi sono benefici importanti.\nPer la fine degli anni ottanta le auto pi\u00f9 veloci raggiungevano nuovamente delle velocit\u00e0 massime notevoli. Nel 1988 una WM P88 spinta da un motore V6 Peugeot turbo e guidata da Roger Dorchy, raggiunse la velocit\u00e0 di 405\u00a0km/h durante la gara. Questa performance non viene generalmente considerata importante, perch\u00e9 si tratt\u00f2 di una mossa pubblicitaria da parte di una scuderia in cerca di sponsor: l'auto venne assettata per la velocit\u00e0 massima, con prese d'aria parzializzate. Ma l'anno successivo una Sauber C9 raggiunse una velocit\u00e0 di punta di 400\u00a0km/h durante le prove, e la FISA decise che erano diventate troppo pericolose. Due chicane vennero quindi aggiunte in tempo per la gara del 1990, allo scopo di abbassare le velocit\u00e0 massime. Verso la fine del rettilineo era presente un dosso detto di Mulsanne, sul quale nel 1999 la Mercedes-Benz CLR di Mark Webber decoll\u00f2, ribaltandosi. Il dosso venne abbassato nell'inverno precedente alla gara del 2001, sempre nell'interesse della sicurezza. Anche se il dosso \u00e8 ancora presente, \u00e8 molto pi\u00f9 basso di quanto non fosse in precedenza. Nei lunghi rettilinei immersi nei boschi si nota in modo rilevante la differenza di velocit\u00e0 tra le vetture prototipo pi\u00f9 veloci e le meno esasperate Gran Turismo; i piloti devono prestare molta attenzione anche di notte nell'oscurit\u00e0 o peggio in caso di pioggia (molto frequente) per i rischi di aquaplaning. Sono diverse le tragedie verificatesi sul circuito e innumerevoli quelle sfiorate."}
{"id": "872511", "revid": "30909", "url": "https://it.wikipedia.org/wiki?curid=872511", "title": "Chun Li", "text": ""}
{"id": "872513", "revid": "2149408", "url": "https://it.wikipedia.org/wiki?curid=872513", "title": "24 Ore di Le Mans", "text": "La 24 Ore di Le Mans (\"24 Heures du Mans\") \u00e8 una famosa gara di durata di automobilismo che si svolge annualmente al \"Circuit de la Sarthe\", nei pressi di Le Mans, in Francia. Viene organizzata dall'Automobile Club de l'Ouest (ACO), ed \u00e8 la gara pi\u00f9 importante del Campionato del mondo endurance.\nPresentazione.\nLa prima gara si svolse il 26 e 27 maggio 1923 e da allora si \u00e8 disputata annualmente in giugno, a eccezione del 1956 (in luglio), del 1968 (in settembre, a causa dei tumulti politici accaduti nel Maggio francese), del 2020 (il 19 e il 20 settembre) e del 2021 (il 21 e il 22 agosto; queste ultime due edizioni posticipate a causa della pandemia di COVID-19). Venne cancellata solo nel 1936, per ragioni economiche, e dal 1940 al 1948 per effetto della Seconda guerra mondiale e immediato Dopoguerra.\nTradizionalmente la gara iniziava alle ore 16 di sabato per terminare alla stessa ora della domenica. Da alcuni anni inizia e termina alle ore 15. Eccezioni alla regola furono l'edizione del 1968 che inizi\u00f2 alle 14, quella del 1984 partita alle 15 a causa della concomitanza delle elezioni generali francesi e quella del 1998, nuovamente alle 14, per via della concomitanza con i mondiali di calcio che si disputavano proprio in Francia.\nLa gara si disputa su un tracciato semi-permanente della lunghezza di oltre 13 chilometri, utilizzando per buona parte strade aperte alla normale circolazione per tutto il resto dell'anno. Nel corso degli anni diverse sezioni appositamente costruite hanno sostituito le strade normali, in particolare le \"Curve Porsche\" che escludono la vecchia e pericolosa parte della \"Maison Blanche\" in cui il circuito sfiorava degli edifici. Il \"Circuito Bugatti\" \u00e8 la parte permanente del tracciato, circonda la zona della partenza/arrivo e viene utilizzato durante tutto l'anno per diverse competizioni, tra cui il Motomondiale.\nNormalmente gareggiano contemporaneamente vetture di vario tipo, suddivise in quattro diverse classi, dai prototipi progettati appositamente per questa corsa, fino alle auto di serie; la vittoria complessiva va all'auto che ha coperto la maggior distanza alla fine del giro durante il quale \u00e8 scaduto il periodo di 24 ore continuate di corsa. Questa regola sembrerebbe univoca per la determinazione del vincitore ma in realt\u00e0 non \u00e8 cos\u00ec; per esempio, la gara del 1966 ebbe un vincitore a sorpresa in quanto la Ford si aspettava un \"ex aequo\" con due sue GT40 Mark II che attraversarono il traguardo nello stesso istante, grazie a un arrivo orchestrato, mentre invece venne proclamata vincitrice la vettura tra le due che, avendo ottenuto il peggior tempo nelle prove, era partita pi\u00f9 indietro sulla linea a spina di pesce di partenza (v. avanti \"Partenza Le Mans\") e cos\u00ec aveva percorso una maggiore distanza a parit\u00e0 di tempo. Come regola aggiuntiva vi \u00e8 quella che un'auto deve attraversare la linea d'arrivo dopo 24 ore per essere classificata, il che spesso porta a episodi di auto danneggiate che lasciano i box per trascinarsi lungo il circuito un'ultima volta e poter finire la gara.\nOggigiorno, ogni auto dispone di una squadra di tre piloti. Prima del 1970 erano permessi solo due piloti per auto, e nei primi tempi era permessa anche la partecipazione a piloti solitari. Fino ai primi anni ottanta la maggior parte delle auto era condotta da due piloti. Nel 1950, Louis Rosier vinse la gara assieme al figlio Jean-Louis che guid\u00f2 l'auto solo per due giri. Nel 1952, il francese Pierre Levegh gareggi\u00f2 da solo e stava per aggiudicarsi la gara quando commise un grave errore nell'ultima ora di corsa, cedendo la vittoria a una Mercedes-Benz 300 SL.\nLa \"partenza Le Mans\".\nFino al 1970 la gara prendeva tipicamente il via con quella che \u00e8 diventata nota come la \"partenza Le Mans\": le auto erano allineate su un lato della pista, i piloti sull'altro. Quando la bandiera francese segnalava il via alle 16:00, i piloti attraversavano di corsa la pista, entravano nelle auto e partivano. Questa procedura divenne rischiosa dopo l'introduzione delle cinture di sicurezza, che richiedevano di essere allacciate correttamente dai meccanici. Perci\u00f2 i piloti gareggiavano nel primo turno, circa un'ora, senza le cinture allacciate.\nUn giovane talento e campione di Formula 1, Jacky Ickx, diede una plateale dimostrazione dei rischi di questa partenza nel 1969, quando invece di correre attraverso la pista, cammin\u00f2 lentamente, e quindi entr\u00f2 nella sua auto e si allacci\u00f2 correttamente le cinture di sicurezza. Nonostante questo ritardo, riusc\u00ec a vincere la gara, anche se per soli 120 metri. Tristemente, nel primo giro di gara, un pilota privato, il britannico John Woolfe, rimase ucciso. Perci\u00f2 la tradizionale pratica venne interrotta nel 1970, quando i piloti partirono gi\u00e0 seduti nelle auto, con le cinture saldamente allacciate. Successivamente, la partenza dal lato della pista venne sostituita da una partenza in corsa, come a Indianapolis.\nLa \"partenza Le Mans\" \u00e8 anche il motivo per cui le Porsche da strada continuano ad avere l'accensione a sinistra della colonna dello sterzo, invece del pi\u00f9 tradizionale alloggiamento a destra; ci\u00f2 permetteva al pilota di avviare il motore con la mano sinistra mentre al tempo stesso la destra inseriva la prima, consentendo cos\u00ec alle Porsche di uscire dalla linea di partenza pi\u00f9 rapidamente.\nStoria.\n1924-1939: le edizioni prima della seconda guerra mondiale.\nNei primi anni della competizione la marca pi\u00f9 vittoriosa fu la Bentley con le varie 3 Litre, 4\u00bd Litre e 6\u00bd L che tra il 1924 e il 1930 conquistarono cinque vittorie, intervallate da due successi della Lorraine-Dietrich nel 1925 e nel 1926.\nL'inizio degli anni trenta vide una sequenza di quattro vittorie consecutive conquistate dall'Alfa Romeo con versione diverse del modello 8C; tra i piloti che le condussero anche Tazio Nuvolari, che vinse nel 1933 e Luigi Chinetti che leg\u00f2 per anni il suo nome a quello di questa corsa, dapprima come pilota e in seguito come team manager.\nGli anni successivi, con l'eccezione del 1936 in cui la competizione non ebbe luogo a causa di scioperi operai, vide iscrivere nell'albo d'oro della corsa il nome di altre squadre storiche come Lagonda, Bugatti e Delahaye.\n1949-1954: le prime edizioni del dopoguerra.\nLa prima edizione dopo il termine della seconda guerra mondiale, avvenne nel 1949 e vide affacciarsi tra i vincitori il nome della Scuderia Ferrari, con la 166 MM che conquist\u00f2 la vittoria assoluta, un'auto della categoria Sport (sotto i 2 litri di cilindrata). La 166 MM che vinse era guidata dallo statunitense di origini italiane, Luigi Chinetti che vinse guidando per 23 ore e mezza su 24, e per la restante mezz'ora guid\u00f2 il compagno di squadra e proprietario della vettura, Peter Mitchell-Thomson. In quegli anni Chinetti inizi\u00f2 un lungo periodo di collaborazione con la casa di Maranello.\nAnche negli anni successivi si videro nuove case iscriversi nell'albo dei vincitori, la Talbot-Lago nel '50 con la T26, la Jaguar nel '51 e '53, con la C-Type e la Mercedes-Benz nel 52', con la W194 (meglio nota come 300 SL). Nel '54 torn\u00f2 alla vittoria la Ferrari con la 375 Plus che montava un V12 da 5 litri.\n1955: il pi\u00f9 grave incidente della storia dell'automobilismo.\nNel 1955, Pierre Levegh ottenne di poter guidare una Mercedes-Benz 300 SLR, dopo le sue eccellenti prove precedenti. Era all'inseguimento di Mike Hawthorn, quando la Jaguar D-Type di quest'ultimo sorpass\u00f2 una Austin-Healey (guidata da Lance Macklin) pi\u00f9 lenta, prima di rientrare all'improvviso nei box sulla destra. Questa manovra costrinse la Austin-Healey a spostarsi a sinistra, dove sopraggiungeva con una velocit\u00e0 molto superiore la Mercedes. Questa urt\u00f2 il retro della Austin-Healey, venne catapultata in alto e si schiant\u00f2 nella folla, disintegrandosi e uccidendo sia il pilota che 83 spettatori, oltre a ferirne 120.\nStando alle dichiarazioni ufficiali dell'organizzazione, la gara fu fatta proseguire per impedire che gli spettatori abbandonassero il circuito intasando le strade e ostacolando cos\u00ec le ambulanze.\nMike Hawthorn e la scuderia Jaguar proseguirono e vinsero la gara, mentre le Mercedes rimanenti (guidate da Juan Manuel Fangio, Stirling Moss e altri) vennero ritirate dalla corsa in segno di rispetto per le vittime.\nA causa dello shock provocato dal disastro, molte gare pi\u00f9 o meno importanti vennero cancellate nel 1955, come il Gran Premio di Germania e di Svizzera; quest'ultima nazione band\u00ec addirittura per legge le gare automobilistiche dal suo territorio (e tale divieto \u00e8 ancora oggi in vigore sul territorio svizzero a eccezione della Formula E, che gode di un permesso provvisorio speciale, e il primo GP su circuito in Svizzera dopo 63 anni si \u00e8 tenuto a Zurigo il 10 giugno 2018).\nAlla fine della stagione, avendo vinto il campionato di Formula Uno e quello delle vetture sportive, la Mercedes si ritir\u00f2 dalle corse e non vi fece ritorno fino al 1987.\n1956-1959.\nNel 1956 in conseguenza della tragedia dell'anno prima, la pista venne completamente rivista, la sede stradale nella zona del traguardo venne abbassata di alcuni metri, venne costruita una tribuna e nuovi box, allo scopo di garantire sicurezza e protezione per il pubblico, elementi che mancando erano stati causa della morte di decine di persone. Venne anche modificata la curva Dunlop e il circuito vide la sua lunghezza ridotta di 31 metri.\nL'edizione del 1956, non valida per il mondiale marche, venne spostata a luglio, proprio per garantire il completamento dei lavori.\nGli anni che seguirono videro nuovamente le vittorie della Jaguar con le sue D-Type, seguite da una vittoria della Ferrari e una dell'Aston Martin.\nGli anni sessanta.\nIl decennio successivo vide alternarsi nell'albo d'oro dei vincitori due soli nomi, quello della Ferrari e quello della Ford che si aggiudicarono rispettivamente 6 e 4 edizioni della 24 Ore.\nQuesto duopolio non imped\u00ec che si realizzassero anche delle novit\u00e0 interessanti sotto il punto di vista tecnico, come quella del 1963 in cui la Rover e la scuderia BRM di Formula 1 unirono le forze per produrre una coup\u00e9 spinta da una turbina a gas, guidata da Graham Hill e Richie Ginther. Termin\u00f2 la maratona all'ottavo posto a una media di 173\u00a0km/h, toccando una velocit\u00e0 massima di 229\u00a0km/h. Quell'anno vinsero Ludovico Scarfiotti e Lorenzo Bandini a bordo di una Ferrari 250 P.\nIl 1964 vide anche l'inizio della rivalit\u00e0 Ferrari-Ford, secondo molti causata dal mancato acquisto della casa modenese da parte dell'azienda di Detroit. Enzo Ferrari rinunci\u00f2 infatti alla fusione per non perdere il pieno controllo dell'attivit\u00e0 sportiva, accordandosi poi con la Fiat che diede il necessario supporto finanziario alla casa modenese lasciandogli carta bianca nelle corse. La Ford lanci\u00f2 allora il progetto GT40, diretto da Eric Broadley, proveniente dalla Lola, e John Wyer, gi\u00e0 alla Aston-Martin. L'esordio della futura regina di Le Mans non fu davvero memorabile: il progetto originario presentava gravi carenze aerodinamiche e di affidabilit\u00e0, con la vettura che tendeva a sollevare l'anteriore alle alte velocit\u00e0 e il cedevole cambio inadeguato al vigoroso motore. I problemi sarebbero poi stati risolti l'anno successivo con radicali rinnovamenti del progetto.\nLa prima edizione del confronto si chiuse a vantaggio della Ferrari, con la vittoria di una 275P. Il duello termin\u00f2 prematuramente nel 1965, con la rottura di tutte le Ferrari e le Ford ufficiali. Comunque la vittoria arrise alla Ferrari della NART (scuderia privata di Luigi Chinetti) e alla sua 250 LM. Quattro successi consecutivi giunsero per la Ford negli anni seguenti.\nNel 1966 la squadra ufficiale Ford si present\u00f2 in Normandia con una radicale evoluzione del progetto GT40: si trattava della Mk II, un \"mostro\" di 7 litri di cilindrata da circa 485 CV. Ferrari rispose con il modello 330P3: 4 litri per circa 420 CV; inoltre Maranello affid\u00f2 a diverse scuderie private il modello 365P2: 4,4 litri per quasi 400 CV. Quell'anno la vittoria and\u00f2 alla coppia neozelandese Chris Amon/Bruce McLaren su Ford Mk II.\nLa prestazione velocistica della Ford Mark IV nel 1967, anno in cui furono superati per la prima volta i 5.000 chilometri di percorrenza sull'arco delle 24 ore, crearono dei problemi di possibile sicurezza, tanto che la CSI nel 1968, nel tentativo di ridurre la velocit\u00e0, introdusse delle novit\u00e0 regolamentari. Come in Formula 1, vennero adottati i motori 3 litri allo scopo di ridurre i costi usando motori simili in entrambi i tipi di gara. Le auto da corsa dedicate, costruite solo in quantit\u00e0 limitata, potevano utilizzare soltanto questo tipo di motori. Le auto dotate di motori che andavano oltre i 5 litri di cilindrata vennero bandite dal campionato del mondo e quindi da Le Mans, segnando la fine per le Ford (Mk II e Mk IV) e per le Chaparral spinte da motori Chevrolet.\nLe auto con motori fino a 5 litri potevano ancora competere nella categoria Sport, se ne erano stati costruiti almeno 50 esemplari. Questa regola permise a vecchie auto per clienti come la Ford GT40 Mk I, la Lola T-70 e la Ferrari 275 LM di competere contro i prototipi di fabbrica spinti da sofisticati motori 3 litri.\nUna nuova sezione venne aggiunta al tracciato, tra la Maison Blanche e la linea di partenza, per rallentare le auto tra i box e le tribune. La nuova sezione venne chiamata Virage Ford. Le modifiche aggiunsero circa 10 secondi al giro e aumentarono l'usura di freni e cambio.\nEnzo Ferrari dopo aver dovuto mettere da parte le sue P4 si rifiut\u00f2 di gareggiare nella gara del 1968, nonostante avesse un motore per la F1 adattabile alle nuove regole. John Wyer dovette rinunciare a competere con la sua Mirage M1, con motore di 5,7 litri derivato dalla GT40 e scelse di smantellare la sua M1 e di costruire una nuova GT40 sullo chassis della Mirage, abbastanza simile alla GT40 da soddisfare i requisiti dell'omologazione. Le Gulf GT40 ricevettero alcuni dei miglioramenti della Mirage e un lavoro significativo venne fatto per ridurre il peso della vettura, usando materiali ad alta tecnologia. Ad esempio gran parte della carrozzeria venne fatta con un foglio molto sottile di poliestere, rinforzato in fibra di carbonio.\nQuella del 1968 fu anche l'edizione che dovette essere spostata dall'abituale mese di giugno a quello di settembre a causa dei disordini sindacali del Maggio francese. Lo spostamento della gara aument\u00f2 le possibilit\u00e0 dei prototipi contro le Sportive: le nuove auto erano maturate nel corso della stagione. La competizione si svolse tra le Ford GT40 di Wyer e i nuovi prototipi 3 litri: Matra MS630, Alpine A220 e Porsche 908. Le Alfa Romeo Tipo 33 con motore 2 litri giocavano il ruolo di outsider.\nIl motore Renault-Gordini V8 che spingeva le Alpine A220 fu deludente, erogando non pi\u00f9 di 300 CV (220\u00a0kW). Con 350 CV (260\u00a0kW) il nuovo 3 litri raffreddato ad aria 8 cilindri boxer, che spingeva la Porsche 908 era meno potente del nuovo Matra V12, ma la vettura Porsche era pi\u00f9 leggera.\nWyer iscrisse 3 GT40, ma la scuderia non era al meglio. Il suo pilota pi\u00f9 veloce, Jacky Ickx, si era rotto una gamba allenandosi per il GP del Canada e Brian Redman era indisponibile dopo un incidente nel GP del Belgio a Spa-Francorchamps. La Ferrari era rappresentata solo dai privati, la migliore fu una 275 LM verde iscritta nella categoria Sport da David Piper. Il modello era anziano, ma pesantemente aggiornato: gran parte della carrozzeria era fatta di poliestere/fibra di vetro, invece che di alluminio. Due Howmet TX spinte a turbina vennero iscritte nella categoria prototipi.\nIl via venne dato alle 14:00 dal presidente della Fiat, Gianni Agnelli. Le Porsche erano davanti, Siffert prese la testa al quarto giro. Quindi una litania di problemi rallent\u00f2 le nuove Porsche 908. Una delle auto di Wyer ruppe la frizione alle 17:00, la seconda ruppe il motore alle 22:00. A mezzanotte Wyer aveva solo un'auto in gara, ma era in testa.\nHenri Pescarolo comp\u00ec un'impresa divenuta celebre con la nuova Matra 630 spinta dal motore Matra V12. L'auto inizi\u00f2 la corsa con dei problemi meccanici che la spinsero in 14\u00aa posizione. Pescarolo port\u00f2 l'auto sotto la pioggia fino alla seconda posizione, nonostante un tergicristallo rotto, mentre il suo compagno di squadra Johnny Servoz-Gavin si era rifiutato di guidare l'auto in tali condizioni. Comunque, durante una delle ultime fermate ai box l'auto prese fuoco e non pot\u00e9 continuare.\nAl termine della gara la vittoria and\u00f2 alla GT40 guidata da Lucien Bianchi e Pedro Rodr\u00edguez. La migliore delle Porsche fu una 907 2,2 litri privata giunta seconda, seguita da una 908 in terza, entrambe distanziate di un giro dalla Ford. La prestazione delle Alfa Romeo di cilindrata inferiore fu molto positiva, con tre auto all'arrivo e la T33 di Nanni Galli/Ignazio Giunti al quarto posto complessivo e vincitrice della \"classe 2 litri\". Le altre due arrivarono quinta e sesta.\nL'edizione del 1969 \u00e8 ricordata anche come l'ultima in cui venne attuata la storica partenza con le autovetture schierate a un lato della pista e i piloti dall'altra, questo anche a causa dell'incidente avvenuto al primo giro di corsa. Fu anche l'edizione in cui vide il debutto un'altra vettura diventata in seguito vittoriosa, la Porsche 917; nel primo anno dovette accontentarsi di guadagnare solamente la pole position.\nJacky Ickx e Jackie Oliver vinsero con la GT40 chassis 1075, la stessa auto che aveva vinto l'anno precedente; la particolarit\u00e0 si ripet\u00e9 per la seconda volta nella storia dopo l'accoppiata del 1929 e 1930 da parte della Bentley Speed Six.\nGli anni settanta.\nL'edizione del 1970 fu quella che vide il primo successo nella corsa per la Porsche, ottenuta tuttavia con una Porsche 917 in versione a coda tronca iscritta dalla scuderia privata Salzburg e condotta da Hans Herrmann e Richard Attwood. Per il primo dei due piloti la 24 Ore fu anche l'ultima gara della carriera svoltasi in molteplici categorie.\nFu anche un'edizione che vide al traguardo un numero molto ridotto di vetture, solo 7.\nUna Porsche 908 \"non in gara\" era guidata da Jonathan Williams e Herbert Linge; la roadster venne equipaggiata con tre cineprese da 35\u00a0mm per le riprese del film \"Le 24 Ore di Le Mans\" con Steve McQueen.\nPer la prima volta la tradizionale \"Partenza Le Mans\" venne sostituita dalla \"Partenza Indianapolis\". In onore della ventesima partecipazione della Porsche, lo stesso Ferdinand Anton Ernst Porsche, figlio del fondatore della casa, abbass\u00f2 il tricolore francese alle 16:00.\nL'edizione del 1971 vide un nuovo confronto tra Porsche e Ferrari con quest'ultima che aveva presentato una nuova versione della vettura dell'anno precedente, adattata specificatamente per questa gara e che prendeva il nome di 512 M.\nDurante la stagione la FIA decise di eliminare la categoria Sport per il 1972, cos\u00ec le grandi 917 e 512 avrebbero dovuto ritirarsi alla fine dell'anno.\nLa Ferrari decise cos\u00ec di abbandonare qualsiasi impegno ufficiale con la 512, allo scopo di preparare un nuovo prototipo per la stagione 1972. La 312 PB venne presentata e iscritta dalla casa modenese in diverse gare, ma molte 512 venivano ancora fatte correre da scuderie private e molte di queste vennero convertite nel modello M.\nNonostante le velocit\u00e0 estremamente alte delle versioni a coda lunga (la Porsche Martini argentea di Vic Elford venne cronometrata a 362\u00a0km/h) l'edizione del 1971 venne vinta nuovamente da una 917 a coda corta, ma con il telaio in magnesio, la Martini bianca numero 22 di Helmut Marko e Gijs van Lennep.\nNel 1972 i motori 5 litri vennero banditi dal campionato del mondo e quindi da Le Mans. Ci\u00f2 lasci\u00f2 il campo aperto alle migliori auto con motore 3 litri derivato dalla Formula 1. La Ferrari prefer\u00ec competere per il Campionato del mondo sportprototipi e saltare Le Mans, mentre la Matra, riducendo la sua partecipazione nelle gare di durata per concentrarsi su questa specifica gara, ebbe il ruolo di favorita con quattro auto iscritte \u2014 3 nuovissime Matra MS670 progettate e costruite specificamente per correre a Le Mans, e una vecchia ma aggiornata Matra MS660.\nI loro avversari erano principalmente le tre Alfa Romeo 33 TT3, le due Lola T280 semiufficiali iscritte dalla scuderia di Jo Bonnier e una Porsche 908 L privata, iscritta da Reinhold Joest. Quest'ultima era simile alla vettura che giunse seconda nel 1969 ed era considerata ormai vecchia e poco potente.\nLa corsa fu funestata da un incidente mortale che cost\u00f2 la vita a Jo Bonnier e termin\u00f2 con la vittoria della Matra 670 \"Coda Corta\" guidata da Henri Pescarolo e Graham Hill. Questa fu la prima vittoria di un'auto francese fin dal 1950 e rese Graham Hill il primo e finora unico pilota a vincere la \"Triple Crown\" costituita da 500 miglia di Indianapolis, 24 ore di Le Mans e Campionato del Mondo di Formula Uno (compreso il Gran Premio di Montecarlo, che vinse diverse altre volte).\nNel 1973 la Matra si confront\u00f2 con la Ferrari per il titolo di campione del mondo costruttori. Per quest'anno le Matra vennero aggiornate alle specifiche 670B, che consistevano principalmente di alettoni pi\u00f9 grossi e un nuovo cambio costruito dalla Porsche specificamente per la Matra. La Ferrari 312PB mostrava un'inedita carrozzeria a coda lunga, mentre John Wyer faceva il suo ritorno con i roadster Gulf Mirage M6 motorizzati Cosworth.\nAl termine della gara fu la casa francese a risultare vincitrice con i piloti Henri Pescarolo e G\u00e9rard Larrousse.\nNel 1974 la Ferrari si ritir\u00f2 dalle corse di durata. La Matra aveva sviluppato la 670 ottenendo una versione pi\u00f9 aerodinamica, la 680. Vennero iscritte tre 670 e una 680. John Wyer iscrisse due Gulf-GR7.\nAnche se per un breve periodo dovette temere il confronto con la Porsche 911 Turbo, vettura derivata dalla versione stradale, Pescarolo si aggiudic\u00f2 per la terza volta consecutiva la competizione.\nAlla fine della stagione la Matra annunci\u00f2 il suo ritiro dalle corse.\nAlla luce della crisi petrolifera, gli organizzatori della gara introdussero nel 1975 delle regole riguardanti il consumo di carburante. La CSI reag\u00ec escludendo la 24 ore dal Campionato Mondiale Costruttori.\nI partecipanti pi\u00f9 accreditati alla vittoria dell'anno erano le Gulf GR8 e le Ligier JS-2 con le prime in mano alla scuderia di John Wyer che cercava l'ultimo successo alla 24 Ore.\nLa Gulf GR8 guidata da Jacky Ickx e Derek Bell fin\u00ec la gara al primo posto, essendo stata in testa per tutte le 24 ore. I problemi meccanici dell'altra Gulf la relegarono al terzo posto, mentre il secondo and\u00f2 alla Ligier pilotata da Guy Lafosse e Guy Chasseuil. Il divario tra la Gulf vincitrice e la Ligier fu di un solo giro.\nIl regolamento per la gara del 1976 fu nuovamente cambiato, rimuovendo le limitazioni al consumo e permettendo alle vetture di Gruppo 5 di competere con quelle del Gruppo 6. La Porsche iscrisse due nuove Porsche 936 e una Porsche 935, mentre anche la Renault Alpine A442 turbo debutt\u00f2 a Le Mans con una sola vettura.\nLa Porsche 936 turbo vinse quindi al debutto nel 1976 e si ripet\u00e9 nel 1977, con alla guida Jacky Ickx. Nel 1978, la Renault con la Alpine A442B V6 turbo guidata da Didier Pironi e Jean-Pierre Jaussaud riusc\u00ec a battere le auto tedesche, e si concentr\u00f2 quindi sul suo programma per la Formula 1.\nLa Porsche 935 turbo, una versione potenziata della Porsche 911 stradale, domin\u00f2 le gare di durata alla fine degli anni settanta, venendo iscritta da molte scuderie clienti Porsche in gare di tutto il mondo. La scuderia tedesca Kremer riusc\u00ec a vincere Le Mans 1979 con una versione altamente evoluta della vettura, un successo notevole per un'auto basata su un progetto vecchio di 15 anni. L'attore Paul Newman fin\u00ec al secondo posto con la Porsche 935 di Dick Barbour, il team che aveva ottenuto la vittoria alla 12 Ore di Sebring di pochi mesi prima.\nLe avversarie tra i prototipi consistevano principalmente di Ford M10 derivate dalla Gulf GR8 del 1975. La Ford France e un consorzio di concessionarie Ford francesi finanziarono l'ex Scuderia Wyer, per l'occasione le auto vennero dotate di un motore Cosworth DFV V8.\nLa Porsche 935 del team Kremer, guidata dai fratelli Don e Bill Whittington e da Klaus Ludwig vinse la gara autorevolmente ma anche in modo rocambolesco, infatti a tre quarti di corsa la vettura si ferm\u00f2 a bordo pista per un inconveniente tecnico al turbocompressore, Don Whittington che era al volante scese per controllare il guasto e per raffreddare questo componente meccanico decise di urinarci sopra, in questo modo pot\u00e9 effettuare una riparazione di fortuna e rientrare ai box dove la vettura venne prontamente aggiustata e infine centr\u00f2 la vittoria.\nGli anni ottanta.\nNel 1980 la Porsche non iscrisse nessuna vettura propria nel Gruppo 6, allo scopo di non competere con le molte vetture dei clienti iscritte nel Gruppo 5. L'unica Porsche gruppo 6, un roadster sponsorizzato dalla Martini, iscritto da Reinhold Joest per s\u00e9 stesso e Jacky Ickx, venne battezzata 908/80, ma somigliava molto alla versione del 1977 della 936. In effetti si trattava di una vettura realizzata da Joest usando un telaio tipo 936, usando anche molti componenti delle sue 935 Turbo, tra cui motore e cambio e altre parti prodotte e acquistate privatamente dalle stesso preparatore tedesco.\nLa 908/80 era la favorita ma la Porsche poteva contare su molte 935, cinque Gruppo 5 pi\u00f9 otto IMSA GTX, tra cui tre della Scuderia di Dick Barbour, vincitrice alla 12 Ore di Sebring.\nLa partenza fu probabilmente la pi\u00f9 bagnata di Le Mans e fu la prima volta che un pilota, Rondeau, vinse Le Mans con una vettura che portava il suo nome.\nAlla fine della gara Ickx annunci\u00f2 il suo ritiro dalle corse, ma si assistette gi\u00e0 nel 1981 al suo ritorno, limitato alla gara francese, in seguito alle insistenze della Porsche che iscrisse due 936 guidate dalla collaudata coppia Ickx/Bell e da Schuppan/Mass. La ragione principale per iscriversi a Le Mans era di sperimentare il motore progettato per la nuova auto. Si trattava di un 2,6 litri turbocompresso derivato da un motore pensato per Indianapolis e mai impiegato.\nTutta la gara venne corsa sotto un caldo torrido, ma il test del motore ebbe successo. Dopo la prima ora Ickx e Bell avevano ottenuto un considerevole vantaggio e rimasero al comando per il resto della gara. Vinsero con un margine ancor pi\u00f9 grande che nel 1976.\nL'unico incidente per i vincitori avvenne dopo la fine della gara. Infatti Derek Bell non attravers\u00f2 mai il traguardo, venne estratto dall'auto dai fans e portato sul podio. Qui Derek Bell chiese dell'acqua per rinfrescarsi ma l'unica bevanda disponibile era lo champagne, Bell bevve quello fino a quando non perse conoscenza.\nNel 1982 erano entrate in vigore le nuove regole FIA per il Gruppo C. La nuova Porsche 956 aveva esordito poche settimane prima a Silverstone e, sorprendendo gli stessi uomini della Porsche, conquist\u00f2 i tre posti sul podio conformemente ai numeri di gara delle tre vetture 1-2-3.\nLa vittoria pi\u00f9 schiacciante nella storia di Le Mans \u00e8 quella della Porsche nella edizione del 1983, quando occup\u00f2 le prime undici posizioni finali, fatta salva la nona. Negli anni seguenti la 956 (e successivamente la sua evoluzione 962C derivata dalla versione IMSA) domin\u00f2. Anche se non venne molto notata all'epoca, la 12\u00aa posizione della Mazda 717C nel 1983 (con la vittoria nella Classe C Junior), segn\u00f2 l'inizio della corsa della casa giapponese verso il podio del 1991 ottenuto con un motore Wankel.\nNel 1984 il successo arrise alla Porsche 956B della scuderia privata di Joest in assenza della scuderia ufficiale. Il risultato si ripet\u00e9 nel 1985, dove con la stessa vettura (numero di telaio 117) il trio Ludwig/Barilla/Winter batt\u00e9 anche la squadra ufficiale, che per\u00f2 fece sua la gara del 1986.\nA differenza delle edizioni precedenti, risoltesi in una contesa tra la squadra ufficiale Porsche e le sue squadre clienti, per l'edizione del 1987 si presenta al via un parco vetture pi\u00f9 variegato, con in evidenza la Jaguar, che con la sua XJR-8 aveva colto la vittoria nelle prime quattro gare del mondiale Endurance. Quell'anno venne introdotta la \"chicane Dunlop\", che ridusse la velocit\u00e0 di percorrenza della prima curva del tracciato da circa 260\u00a0km/h a 160\u00a0km/h e increment\u00f2 le dimensioni della via di fuga.\nIl 1988 vede il ritorno della Mercedes-Benz in collaborazione con Sauber a dar battaglia alla plurivittoriosa Porsche e alla Jaguar. Le Sauber C9 Mercedes devono ritirarsi ancora prima della gara a causa di problemi agli pneumatici e cos\u00ec la corsa vedr\u00e0 protagoniste di una sfida epica Porsche e Jaguar. Dopo 24 ore di gara tiratissime sar\u00e0 la Jaguar XJR-9 ad avere la meglio per soli due minuti e mezzo sulla Porsche 962C ufficiale. Da segnalare il record di velocit\u00e0 di 405\u00a0km/h ottenuto dalla WM P88 allestita per l'occasione.\nL'anno successivo la Mercedes ritorna maggiormente preparata e coglie il primo e il secondo posto lasciando alla Jaguar e alle numerose Porsche affidate a team privati il ruolo di spettatori. Impressionante la velocit\u00e0 di punta, di 400\u00a0km/h, ottenuta dalla Sauber Mercedes durante le prove che indurr\u00e0 l'allora FISA (oggi FIA) a far introdurre delle chicane sul rettilineo delle Hunaudi\u00e8res sancendo la fine di un'epoca.\nGli anni novanta.\nNel 1990 il tracciato perde molto del suo fascino con l'introduzione di due chicane per limitare le velocit\u00e0 di punta. A competere con la Jaguar arriva in forze la Nissan schierando diverse R90. Le vetture giapponesi, molto veloci in qualifica, lamentano una scarsa affidabilit\u00e0 e cos\u00ec la Jaguar XJR-12 si aggiudica il primo e il secondo posto. Da segnalare anche il ritiro della Porsche del Team Brun a solo un quarto d'ora dalla fine mentre era in seconda posizione.\nNel 1991 i regolamenti internazionali vedevano favorite le nuove vetture della classe Sport 3.5L con motore aspirato di 3.500\u00a0cm\u00b3 concepite per gare sprint, ma essendo Le Mans una gara di durata le possibilit\u00e0 di vittoria sarebbero state solo per le \"vecchie\" vetture del Gruppo C. Mercedes-Benz e Jaguar optarono infatti per le pi\u00f9 affidabili vetture di questa classe lasciando solo la Peugeot a competere con le vetture della nuova classe 3.5L. Le vetture francesi si ritirarono per\u00f2 poche ore dopo il via. Sin dall'inizio la Mercedes-Benz C11 prese il comando accumulando un discreto vantaggio e relegando al ruolo di inseguitori le tre Jaguar XJR-12 ufficiali, seguite da una schiera di Porsche 962C schierate da team privati. La sorpresa fu per\u00f2 la vittoria finale della Mazda 787B del team ufficiale Mazdaspeed che cominci\u00f2 a risalire la classifica fino a trovarsi al comando della corsa quando la Mercedes, che aveva comandato per 20 ore, dovette ritirarsi con il motore rotto. Venne seguita dalle tre Jaguar e dalla Mercedes-Benz superstite, guidata tra gli altri da Michael Schumacher.\nLa Mazda 787B, spinta dal motore \"rotativo\" Wankel \u00e8 l'unica auto con un motore non convenzionale ad aver vinto a Le Mans. La Mazda correva a Le Mans dal 1974, con una serie di auto spinte da un motore rotativo, a partire dalla Mazda RX-7. La compagnia ottenne un dodicesimo posto assoluto e la vittoria nella Classe C Junior nel 1983 con la 717C, ma ebbe meno successo con le seguenti 727C e 737C. Le prestazioni della casa giapponese migliorarono con la 757 e la 767/B, ottenendo quattro vittorie nella Classe GTP, dal 1987 al 1990.\nIl regolamento del Gruppo C per le gare di durata era in vigore da diversi anni. Il consumo di carburante era limitato, e venivano usati motori di diversi tipi. Nonostante il successo di queste norme, esse vennero cambiate: vennero introdotti motori simili a quelli impiegati in F1 (solitamente dei 3.500\u00a0cm\u00b3 aspirati). Nel 1992, la Peugeot prepara accuratamente una specifica del suo motore V10 adatta alle lunghe distanze. La Peugeot 905 con alla guida Philippe Alliot conquista un'ottima pole position con il tempo di 3.21.200, dieci secondi meglio del tempo realizzato l'anno prima dalla Mercedes-Benz C11. Il costruttore francese trova nel biennio 1992-1993 come principale avversaria la Toyota con la sua \"TS010\", nel 1992 la Peugeot ottiene il 1\u00ba e 3\u00ba posto mentre la Toyota giunge seconda; nel 1993 invece le Peugeot monopolizzano il podio.\nNel 1993, era stato definitivamente cancellato il campionato mondiale Marche e l'ACO si cre\u00f2 delle regole proprie per permettere la sopravvivenza della corsa che visse alcuni anni di declino. I cambiamenti permettevano di gareggiare ad auto stradali pesantemente modificate. Quindi, nel 1994, la 24 ore di Le Mans vide la partecipazione di versioni da corsa di supercar stradali come Ferrari F40, McLaren F1, e Jaguar XJ220.\nL'edizione del 1994 venne comunque vinta da una vettura che derivava da un progetto ormai vecchio di 12 anni. Jochen Dauer sfrutt\u00f2 un inusuale falla nei regolamenti dell'epoca, che consentiva la costruzione di un singolo esemplare stradale per essere omologato nelle competizioni. Con l'appoggio della Porsche, realizz\u00f2 la Dauer 962 Le Mans, tramite la quale vinse la gara.\nLa gara del 1995 venne vinta da una McLaren F1 GTR. L'auto stava dominando il BPR Global GT Series, con varie scuderie non supportate dal costruttore.\nNel 1996 la gara, venne vinta nuovamente da una vettura spinta da un motore Porsche. La casa tedesca aveva mandato una squadra con due nuove 911 GT1, con l'intento di vincere la corsa contro la flotta di McLaren F1 e Ferrari F40. L'auto che vinse venne ricavata dal nucleo di una Jaguar XJR-14 Gruppo C, modificata dalla Tom Walkinshaw Racing e con la parte meccanica della Porsche 962. Il risultato fu la TWR-Porsche WSC-95, che pur non essendo la pi\u00f9 veloce in pista, ottenne la vittoria quando le vetture delle scuderie supportate dai costruttori andarono incontro a guasti meccanici.\nLa gara del 1997 venne vinta dalla stessa auto, sconfiggendo le scuderie di Porsche, BMW (che faceva correre 2 McLaren F1 GTR), Nissan, Lotus, Lister e Ferrari. Ancora una volta la TWR-Porsche WSC-95 non fu la pi\u00f9 veloce in pista, ma quando i problemi colpirono le altre squadre, era l\u00ec pronta per prendersi la vittoria.\nIl 1998 segn\u00f2 il ritorno delle grandi case e fu il primo di due anni in cui i produttori di auto furono seriamente coinvolti nella 24 Ore di Le Mans. Le due scuderie pi\u00f9 impegnate nel campionato GT della FIA inviarono le loro scuderie ufficiali: la Porsche con due 911 GT1-98 e la Mercedes con due nuove CLK-LM sviluppate appositamente per la gara. Oltre a questo, la Porsche forn\u00ec pieno appoggio a due squadre che mettevano in pista una versione aggiornata della TWR-Porsche. La Toyota iscrisse tre delle sue nuove ed estremamente veloci GT-One, la BMW schier\u00f2 2 sport aperte denominate V12 LM realizzate dalla WilliamsF1, mentre la Nissan iscrisse 4 delle sue R390 GT1. Anche gli Stati Uniti erano tornati a essere rappresentati grazie alla scuderia Panoz propriet\u00e0 del magnate \"Don Panoz\", le sue due vetture erano le GTR-1 spinte da motori Ford. Le 2 Porsche ufficiali vinsero la gara mentre le pi\u00f9 veloci Mercedes, BMW e Toyota si ritirarono per problemi meccanici e incidenti.\nNel 1999 la Porsche non present\u00f2 una squadra ufficiale, lasciando il campo alle scuderie di Toyota (con 3 GT-One aggiornate), Mercedes (con 3 Mercedes-Benz CLR), Audi (con quattro delle sue R8: 2 R8r aperte e 2 R8c chiuse), Panoz (con 2 dei suoi nuovi prototipi Panoz Spyder LMP-1), BMW (con 2 nuove LMR progettate dalla Williams) e Nissan (con una R391 e una Courage C52 con motore Nissan). La corsa venne offuscata dal ritiro della Mercedes da Le Mans, anche se questa volta non si registrarono perdite di vite umane. Le nuove Mercedes-Benz CLR, pur essendo molto veloci, subirono gravi incidenti quando decollarono letteralmente dalla pista e volteggiarono in aria in tre occasioni distinte, la pi\u00f9 spettacolare delle quali, avvenuta durante la corsa, venne ripresa dalle telecamere. Ancora una volta, non fu l'auto pi\u00f9 veloce a vincere, poich\u00e9 le Toyota GT-One andarono nuovamente incontro a incidenti e problemi meccanici, e la scuderia BMW fu in grado di assicurarsi la vittoria prima della sua entrata in Formula 1.\nGli anni duemila.\nDopo il 1999 l'interesse nella gara per i costruttori svan\u00ec, poich\u00e9 la maggior parte si era spostata su altre competizioni (BMW e Toyota avevano iniziato o stavano iniziando l'avventura in Formula 1, mentre la Mercedes si concentrava sulla Formula 1 e sulla nuova DTM) o stava andando incontro a problemi finanziari (come nel caso della Nissan).\nPer l'edizione 2000, furono coinvolti alcuni costruttori, con un marcato incremento del coinvolgimento dagli Stati Uniti. L'Audi ritorn\u00f2 con telaio R8 completamente nuovo, accoppiato a un nuovo motore che sfruttava la nuova tecnologia FSI. Dagli USA la Chrysler invi\u00f2 una scuderia con due auto che usavano il telaio Reynard 2KQ e motori marcati Mopar, la Cadillac (un marchio della General Motors) si present\u00f2 con quattro auto spinte dal suo motore \"Northstar\", mentre Don Panoz iscrisse nuovamente le sue LMP-1. Le Audi, preparate dalla scuderia Joest Racing, si aggiudicarono i primi posti nelle qualificazioni, e grazie ai seri problemi cui andarono incontro gli avversari, vinsero la gara. Le vittorie Audi continuano per altri due anni, con il trio di piloti composto da Frank Biela (Germania), Tom Kristensen (Danimarca) e Emanuele Pirro (Italia).\nNel 2003 dopo tre anni di vittorie, i vertici Volkswagen decidono di puntare tutto sulla Bentley Speed 8 (marchio di propriet\u00e0 del gruppo dal 1998), perci\u00f2 non vengono schierate delle vetture ufficiali Audi, ma tre Audi R8 clienti affidate a squadre private, che possono solo accontentarsi di finire alle spalle delle due Bentley.\nLa Bentley Speed 8, tornano cos\u00ec alla vittoria dopo 73 anni, con il loro sesto titolo (dopo i 5 realizzati fra il 1924 e il 1930). I prototipi erano equipaggiati con motore Audi V8 benzina biturbo, e tra i piloti vincitori vi erano Tom Kristensen e Dindo Capello, pure prestati dalla casa tedesca.\nNel 2004 e nel 2005 le edizioni furono vinte dall'Audi R8 Sport affidate a scuderie private (come l'inglese Team Veloqx), nel 2005 confrontandosi con le Pescarolo-Judd dell'ex pilota transalpino, una delle quali guidata anche dal francese, S\u00e9bastien Loeb (famoso per le vittorie WRC), mentre il danese Tom Kristensen stabil\u00ec un record di 6 vittorie consecutive.\nNel 2006 l'Audi sostituisce l'R8 sport con una nuova vettura, denominata R10, che ottiene la sua prima vittoria a Sebring. Il terzetto formato da Emanuele Pirro, Frank Biela e Marco Werner conduce alla vittoria l'Audi R10 TDI, prima autovettura dotata di motore diesel a vincere la 24 ore di Le Mans grazie anche al pochissimo tempo trascorso ai box dovuto al basso consumo di gasolio. Questa particolarit\u00e0 sar\u00e0 in seguito la causa del cambiamento del regolamento, con le differenziazioni della capacit\u00e0 del serbatoio tra le vetture alimentate a gasolio e quelle alimentate a benzina, tuttavia il regolamento era, ed \u00e8 tuttora favorevole ai diesel permettendo maggior cilindrata, maggior pressione di sovralimentazione e flange pi\u00f9 larghe per questi ultimi. Al 2\u00ba posto si piazza la Pescarolo condotta da Loeb, Helary e Montagny. Completa il podio l'altra Audi di Capello, Kristensen e McNish.\nNel 2007, dopo diversi anni di vittorie Audi, al via della gara si presenta in forma ufficiale anche la Peugeot con le sue due 908 HDi LMP1. In un finale sotto pioggia battente sono Marco Werner, Emanuele Pirro e Frank Biela a vincere la corsa su Audi R10 TDI; secondo posto per St\u00e9phane Sarrazin, Pedro Lamy, S\u00e9bastien Bourdais su Peugeot 908; completano il podio al terzo posto Emmanuel Collard, Jean-Christophe Boullion e Romain Dumas alla guida della Pescarolo-Judd.\nNel 2008 si ripete la sfida Audi-Peugeot per la vittoria, le Peugeot 908 velocissime in prova e in gara vengono per\u00f2 battute dall'Audi R10 dell'equipaggio Tom Kristensen, Rinaldo Capello e Allan McNish che dopo un lungo testa a testa la spunta nelle ore conclusive per meno di un giro.\nNel 2009 si aggiunge nella classe LMP1 l'Aston-Martin, che partecipa con 3 Lola-Aston Martin B09/60, vetture realizzate su telai Lola e dotate del propulsore a benzina V12 derivato dall'unit\u00e0 motrice della Aston Martin DBR9 di classe GT1. L'Audi corre con 3 nuove Audi R15 TDI ufficiali e con 2 R10 TDI clienti, mentre la Peugeot schiera 3 aggiornate 908 HDi e una clienti. La vittoria dell'edizione 2009 delle 24 Ore va alla Peugeot con l'equipaggio composto da Marc Gen\u00e9, Alexander Wurz e David Brabham e seconda ancora un'altra Peugeot con St\u00e9phane Sarrazin, Franck Montagny e S\u00e9bastien Bourdais. Nella classe minore dei prototipi, la LMP2, vittoria della Porsche RS Spyder, in classe GT1 vittoria della Chevrolet Corvette C6 e nella GT2 della Ferrari F430.\nDal 2010 a oggi.\nLa 78\u00aa edizione, disputata nel 2010, ha visto il dominio dell'Audi Sport. Nella categoria principale, la LMP1, la casa di Ingolstadt ha conquistato l'intero podio con i suoi tre team. La vittoria \u00e8 andata alla Audi R15 TDI guidata da Timo Bernhard-Romain Dumas-Mike Rockenfeller che erano partiti dalla quinta posizione. Subito dietro \u00e8 giunto l'altro equipaggio dell'Audi Sport Team Joest composto da F\u00e4ssler-Lotterer-Treluyer, settimo dopo le qualifiche. La terza R15 TDI di Dindo Capello, Tom Kristensen e Allan McNish chiude in terza posizione nonostante un incidente che li ha rallentati nella notte. La R15 TDI vincente ha percorso 397 giri coprendo una distanza di 5.410\u00a0km, nuovo record dell'attuale configurazione del circuito e in assoluto la migliore prestazione di percorrenza chilometrica nella storia della 24 Ore di Le Mans. Disfatta completa per la Peugeot. Le vetture francesi si sono alternate al comando per due terzi della gara, ma nelle ultime ore della gara tutti gli equipaggi al volante delle 908 HDI (tre ufficiali e una privata) si sono dovuti ritirare per cedimenti di vario genere.\nIn LMP2 \u00e8 stata una lunga corsa in solitaria del team Strakka Racing con la debuttante, ma costante e affidabile Acura HPD ARX-01 di Nick Leventis-Danny Watts-Jonny Kane, arrivata al traguardo in quinta posizione assoluta. Sul podio sono saliti anche Moreau-Charouz-Lahaye sulla Pescarolo-Judd OAK Racing e Newton-Erdos-Wallace sulla Lola HPD Coup\u00e9 del team RML. In GT1 la datata, ma in questa occasione veloce e affidabile, Saleen S7R portata a Le Mans dal Larbre Competition si \u00e8 aggiudicata la vittoria della classe maggiore fra le Gran Turismo. Alloro per Gabriele Gardel-Roland Berville-Julien Canal, che hanno preso il largo sulla Corvette C6.R di Policand-Gregoire-Hart. Terza piazza per la Aston Martin DBR9 di Enge-Nygaard-Kox. In GT2 la squadra delle Chevrolet Corvette C6.R sembrava avviata a festeggiare vittoriosamente i 50 anni dalla prima partecipazione alla 24 Ore di Le Mans, con le due Corvette ufficiali piazzate in testa alla classe per buon parte della gara, ma un contatto duro alle 9:50 fra la 908 condotta da Davidson che tentava il recupero e la vettura americana di Emanuel Collard costringeva la numero 64 al ritiro, cedendo la testa della corsa alla Porsche 997 GT3 RS Felbermayr Proton di Marc Lieb-Richard Lietz-Wolf Henzler. Piazza d'onore per la Ferrari F430 Hankook-Farnbacher di Keen-Farnbacher-Simonsen e terzo posto per l'altra Porsche della squadra italiana BMS Scuderia Italia di Westbrook-Holzer-Scheider.\nAnche nell'edizione 2011 la 24 ore di Le Mans verte sulla lotta tra le squadre ufficiali Audi e Peugeot, che schierano ognuna tre equipaggi ufficiali rispettivamente con le nuove Audi R18 TDI e Peugeot 908 (una 908 HDi FAP privata \u00e8 inoltre schierata dalla Oreca). La gara vede la casa dei quattro anelli ritrovarsi dopo otto ore con una sola vettura in gara, dopo che le R18 TDI numero 3 e 1 con al volante rispettivamente Allan McNish e Mike Rockenfeller sono state costrette al ritiro a causa di violenti incidenti avvenuti durante il doppiaggio di vetture GT. Nonostante ci\u00f2 l'Audi superstite, la numero 2 guidata da Andr\u00e9 Lotterer, Marcel F\u00e4ssler e Beno\u00eet Tr\u00e9luyer (secondi nel 2010), riesce a tenere testa al forcing della squadra Peugeot, vincendo la gara con circa 14 secondi di vantaggio sulla 908 di S\u00e9bastien Bourdais, Pedro Lamy e Simon Pagenaud. Terza l'altra Peugeot di Montagny-Sarrazin-Minassian. In classe LMP2 la vittoria va alla Zytek-Nissan del Greaves Motorsport di Oijeh-Kimber Smith e Lombard (giunta ottava assoluta), mentre le Chevrolet Corvette C6Zr1 trionfano nelle classi GT (categoria da questa edizione divisa tra equipaggi professionisti e amatori), con Beretta-Garc\u00eda-Milner vincitori nella categoria GTE-Pro e Gardel-Canal-Bornhauser vincitori nella GTE-Am.\nLa 24 ore di Le Mans 2012 vede l'assenza della Peugeot, ritiratasi dall'endurance prima dell'inizio della stagione, che lascia il ruolo di rivale dell'Audi alla Toyota, che si ripresenta in forma ufficiale dopo l'esperienza di fine anni novanta. Sia i giapponesi che la Audi sfruttano la possibilit\u00e0 data dal nuovo regolamento di utilizzare sistemi a propulsione ibrida-elettrica, che sulle 2 Audi R18 e-tron quattro schierate in corsa permette in certe situazioni stabilite dal regolamento di utilizzare la trazione su tutte e 4 le ruote, data la posizione del sistema di propulsione elettrico sull'asse anteriore. L'Audi schiera inoltre 2 R18 Ultra ufficiali, versione non ibrida della R18 e-tron quattro, mentre la Toyota partecipa con due equipaggi al volante di altrettante TS030 Hybrid. La gara verte sulla sfida tra questi due costruttori, ma la Toyota termina presto la sua avventura, a causa di un violento incidente alla fine del rettilineo delle Hunaudi\u00e8res con una Ferrari 458 GTC di classe GTE-Am che toglie di gara la vettura numero 8 guidata in quel momento da Anthony Davidson (che nell'occasione si frattura due vertebre), e di un altro incidente, a cui segue dopo le riparazioni la rottura del motore, che costringe al ritiro la vettura numero 7 (al comando per un breve spezzone di gara) dopo meno di un terzo di gara. Da quel momento la lotta per la vittoria verte tra le due R18 ibride dell'Audi, libere da ordini di scuderia, con la battaglia che si risolve durante la mattina della domenica, quando la vettura numero 2, con Allan McNish al volante, va a sbattere durante un doppiaggio perdendo poi un giro per le riparazioni nei confronti della vettura numero 1 in quel momento condotta da Andr\u00e9 Lotterer. Si assiste cos\u00ec alla vittoria dell'equipaggio vincitore nel 2011, composto, oltre che da Lotterer, da Marcel F\u00e4ssler e Beno\u00eet Tr\u00e9luyer, che regolano l'altra R18 e-tron quattro di McNish, Capello e Kristensen. Terza la R18 Ultra di Bonanomi-Jarvis-Rockenfeller, davanti alla Lola-Toyota di Prost-Jani-Heidfeld e alla Audi R18 ultra di Gen\u00e9-Duval-Dumas, attardata da incidenti. La vittoria in classe LMP2 va all'HPD ARx 03-b motorizzata Honda del Starworks Motorsport condotta da Dalziel-Kimber Smith-Potolicchio, mentre tra le GT la vittoria della classe GTE-Pro va alla scuderia italiana AF Corse, che conquista le prime due posizioni di categoria con due Ferrari 458 Italia vincendo con l'equipaggio Fisichella-Bruni-Vilander. Tra gli amatori vittoria per la Chevrolet Corvette C6 ZR1 della Larbre Competition condotta da Lamy-Bornhauser-Canal. Degno di nota, la R18 e-tron quattro stabilisce con questa vittoria 2 primati alla 24 Ore di Le Mans: prima vittoria di una vettura con propulsione ibrida e prima vittoria di una vettura a trazione integrale.\nNel 2013 la gara \u00e8 stata vinta per il terzo anno consecutivo da una vettura dell'Audi Sport Team Joest, il cui equipaggio era formato da Tom Kristensen, Lo\u00efc Duval e Allan McNish. La gara, disputatasi in condizioni meteo molto mutevoli che hanno provocato vari incidenti e imposto numerosi ingressi delle safety car, \u00e8 stata tragicamente caratterizzata dalla morte del pilota Allan Simonsen, protagonista di un violento impatto alla curva Tertre Rouge con la sua Aston Martin nelle primissime fasi della gara: estratto dalla vettura, il pilota danese \u00e8 morto in ospedale.\nLa 24 ore del 2014 \u00e8 stata molto combattuta fin dalle prime fasi di gara. Toyota, che partiva come favorita dopo aver vinto le prime due gare da 6 ore del mondiale (Silverstone e Spa, entrambe con doppietta) ha confermato le attese e ha ottenuto la pole position nel venerd\u00ec delle qualifiche, seguita dale due Porsche 919 Hybrid e dalle tre Audi R18 E-tron Quattro. Dopo meno di quattro ore di gara, uno scroscio di pioggia battente lungo il rettilineo della Mulsanne causa numerosi incidenti, dove \u00e8 costretta al ritiro la Audi n. 3 guidata in quel momento da Marco Bonanomi; mentre la Toyota n. 8 incidentata e guidata da Sarrazin \u00e8 riuscita ad arrivare ai box, ma ormai quando rientra in pista \u00e8 fuori dalla lotta per la vittoria per via del tempo necessario per tutte le riparazioni. La gara procede su ritmi elevate in tutte le quattro classi fino alla notte, dove poche ore prima dell'alba la Toyota n. 7 che si trovava al commando ha sofferto problem di affidabilit\u00e0 ed \u00e8 stata ferma 4 giri ai box per la riparazione del motore termico. Dalle prime luci dell'alba \u00e8 quindi una lotta tra le due sopravvissute Audi e la Porsche n.19. Dopo vari scambi di posizione e variazioni delle strategie da parte di Audi che riesce a prendere il primo posto con la R18 n.2 guidata in quello stint da Andre Lotterer, la R18 n.1 e la Porsche hanno dei problemi al motore a un'ora e mezza dalla fine. L'Audi riesce a riparare dopo soli 3 giri, mentre Porsche riesce a riparare completamente la sua vettura nell'ultima mezz'ora di gara, mandandola in pista per completare la corsa. Anche nel 2014 \u00e8 l'Audi ad aggiudicarsi la vittoria della corsa, con la vettura n. 2 guidata da Fassler, Lotterer e Treluyer che ha concluso al primo posto davanti all'Audi n.1 di Di Grassi, Gen\u00e8 e Kristensen. La Toyota deve accontentarsi del terzo posto.\nNella classe LMP2 vittoria della Zytek motorizzata Nissan, che ha battuto la concorrenza di Ligier, data per favorita prima del via.\nSuccesso per la Ferrari 458 Italia della AF Corse guidata da Bruni, Vilander e Fisichella nella classe GTE-PRO. Aston Martin prima, invece, nella categoria GT-AM.\nLa 24 Ore di Le Mans del 2014 \u00e8 stata l'edizione con il maggior pubblico al circuito, con pi\u00f9 di 266.000 spettatori presenti lungo tutto il tracciato.\nL'edizione 2017 ha visto la tripletta di vittorie della Porsche (2015-2016-2017) con la sua 919 Hybrid #2 guidata da Timo Bernhard, Brendon Hartley e Earl Bamber. La gara \u00e8 stata caratterizzata dai numerosi ritiri delle LMP1 (solo 2 prototipi al traguardo) e, anche per i problemi accusati dalla Porsche #2, fino all'ultima ora di gara \u00e8 stata in testa una LMP2. LMP2 che sono riuscite a salire sul podio con la Oreca 07 del team Jackie Chan DC Racing, guidata da Ho-Pin Tung, Thomas Laurent e Oliver Jarvis (vincitrice di categoria) al secondo posto e con la Oreca 07 del team Vaillante Rebellion guidata da Nelson Piquet Jr., Mathias Beche e David Heinemeier Hansson al terzo posto.\nPer le categorie GTE al primo posto nella Pro troviamo l'Aston Martin Vantage GTE di Darren Turner, Jonathan Adam e Daniel Serra e nella categoria Am la Ferrari 488 GTE di Robert Smith, Will Stevens e Dries Vanthoor.\nNel 2018 la gara \u00e8 stata vinta dalla vettura del team Toyota Gazoo Racing numero 8 guidata da Fernando Alonso, Kazuki Nakajima e S\u00e9bastien Buemi, partito dalla pole position. La Toyota ha vinto per la prima volta nella sua storia il titolo nella massima categoria di gara.\nLa classe LMP2 \u00e8 stata vinta dalla Signatech Alpine, dopo che la G-Drive TDS Racing, arrivando prima, \u00e8 stata successivamente squalificata. La classe LMGTE Professional \u00e8 stata vinta dal Porsche GT Team, mentre Dempsey-Proton Racing \u00e8 stato il vincitore della classe LMGTE Amateur.\nNell'edizione del 2019 la vittoria assoluta \u00e8 andata di nuovo all'equipaggio vincitore dell'anno precedente, su Toyota TS050-Hybrid.\nNell'edizione del 2020 Fernando Alonso non partecipa e viene sostituito da Brendon Hartley. Tuttavia la Toyota numero 8 vince per la terza volta consecutiva. Questa gara si \u00e8 tenuta a settembre, fuori dalla sua collocazione abituale, a causa della Pandemia di CoVid-19. Si sono aggiudicati le altre vittorie la Oreca 07-Gibson del team United Autosport guidata da Filipe Albuquerque, Philip Hanson e Paul di Resta per la classe LMP2, all'Aston Martin Vantage AMR dell'Aston Martin Racing con alla guida Alex Lynn, Maxime Martin e Harry Tincknell per la classe GTE-Pro e ad un'altra Aston Martin Vantage AMR appartenente al team TF Sport e guidata da Jonatham Adam, Charlie Eastwood e Salih Yolu\u00e7 per la classe GTE-Am.\nStatistiche.\nVittorie per costruttore.\nLa marca che ha vinto pi\u00f9 24 ore di Le Mans \u00e8 la Porsche, con 19 vittorie (sette consecutive dal 1981 al 1987 e due come fornitore del motore), seguita dalla Audi con tredici vittorie (cinque di fila dal 2004 al 2008, e tra il 2010 e il 2014). Terza la Ferrari con nove successi (sei di fila dal 1960 al 1965). I primi anni furono dominati dalla Bentley (quattro vittorie in fila dal 1927 al 1930) e dall'Alfa Romeo (quattro vittorie consecutive dal 1931 al 1934). In una disputa personale tra i due proprietari, Ford vinse la gara quattro volte (1966-1969) con la sua GT40, costruita con l'intento dichiarato di sconfiggere la Ferrari, dopo che Enzo Ferrari aveva respinto un'offerta di acquisto della sua compagnia da parte della casa statunitense. A queste vanno aggiunte le due vittorie come fornitore di motore. La prima marca giapponese ad aver vinto fu la Mazda, che vinse la 59\u00aa edizione nel 1991 con il suo prototipo 787B dotato di un motore Wankel. Nel 2018 il primo successo della Toyota.\nRiconoscimenti.\nLe impronte dei vincitori.\nDal 1991 ai vincitori della corsa viene dedicata una scultura posizionata nei marciapiedi della citt\u00e0, un riconoscimento simile alla Hollywood Walk of Fame. La targa in bronzo riporta incisi, oltre all'anno della vittoria, nomi, firma e calco di piedi e mani dei vincitori. Anche ad alcuni vincitori antecedenti il 1991, quali Jean-Pierre Jaussaud, Henri Pescarolo e Jacky Ickx \u00e8 stata dedicata una placca.\nSpirit of Le Mans.\nIl trofeo \"Spirit of Le Mans\" \u00e8 un riconoscimento assegnato dal'Automobile Club de l'Ouest, ente organizzatore della 24 Ore di Le Mans, per premiare personalit\u00e0 che si siano particolarmente distinte nell'ambito della corsa."}
{"id": "872514", "revid": "92920", "url": "https://it.wikipedia.org/wiki?curid=872514", "title": "Bandiera della Nuova Caledonia", "text": "La bandiera ufficiale in Nuova Caledonia \u00e8 il tricolore francese. Ciononostante \u00e8 molto in voga fra la popolazione l'uso di un vessillo ideato dal \"Fronte di liberazione nazionale canaco e socialista (FLNKS)\", un partito politico che lotta per l'indipendenza dell'isola. Nel luglio 2010 al tricolore francese \u00e8 stato ufficialmente affiancato il vessillo del FLNKS.\nStoria.\nQuesta bandiera fu adottata dal partito nel 1980 ed \u00e8 composta di tre fasce orizzontali di uguali dimensioni. Dall'alto verso il basso i colori sono il blu (Pantone 286c), rosso (Pantone 032c) e verde (Pantone 347c) con la presenza di un cerchio di colore giallo (Pantone 102c) dal diametro la cui lunghezza \u00e8 due terzi dell'altezza della bandiera e spostato verso il lato del pennone. Il cerchio \u00e8 bordato di nero e al suo interno \u00e8 un disegno dello stesso colore.\nIl blu simboleggia il cielo e soprattutto l'oceano che circonda l'isola. Il rosso rappresenta il sangue versato dai canachi durante la loro lotta per l'indipendenza, il socialismo e l'unit\u00e0. Il verde simboleggia infine la terra e, per estensione, gli antenati seppelliti sotto di essa.\nIl disco giallo rappresenta il sole mentre il disegno al suo interno \u00e8 una \"fl\u00e8che faiti\u00e8re\", un tipo di freccia che adorna i tetti delle case del posto."}
{"id": "872516", "revid": "767487", "url": "https://it.wikipedia.org/wiki?curid=872516", "title": "Andrew Noble", "text": "\u00c8 famoso per il suo lavoro sulla balistica e le armi.\nBiografia.\nFu educato all'Accademia di Edimburgo e all'Accademia Militare Reale di Woolwich. Ebbe un incaricato nell'Artiglieria Reale nel 1849, poi promosso a Capitano nel 1855 per diventare Segretario dell'Istituto dell'artiglieria Reale. \nNel 1859 divenne Assistente-Ispettore dell'artiglieria e nel 1860 membro del comitato per gli esplosivi, carica che tenne fino al 1880.\nLavor\u00f2 con Sir Frederick Augustus Abel sulle propriet\u00e0 della polvere nera. Questi sviluppi ha richiesto la riprogrammazione sia delle armi che dei loro supporti, prodotto da Armstrong Whitworth, che ha dato loro un vantaggio competitivo, aiutando l'azienda ad espandersi nella costruzione navale, locomotive, carri armati e aerei per diventare una delle pi\u00f9 grandi aziende di armamenti del mondo entro il 1914. Noble ha affermato che tutte le armi giapponesi che affondarono la flotta russa nella battaglia di Tsushima nel 1905, erano stati fabbricati a Elswick.\nHa servito come sceriffo di Northumberland nel 1896. \u00c8 stato nominato baronetto nel 1902.\nMatrimonio.\nNel 1854, mentre soggiornava a Qu\u00e9bec, Noble spos\u00f2 Margery Durham Campbell. Ebbero quattro figli e due figlie. \nIl nipote, Michael Noble, \u00e8 diventato un importante politico conservatore.\nLa figlia minore di Noble, Ethel, spos\u00f2 Alfred Cochrane, giocatore di cricket e poeta.\nNoble e i suoi figli usarono la loro ricchezza per commissionare una serie di case importanti da alcuni dei pi\u00f9 importanti architetti dell'epoca."}
{"id": "872517", "revid": "1728", "url": "https://it.wikipedia.org/wiki?curid=872517", "title": "Metro Roma", "text": ""}
{"id": "872530", "revid": "22349", "url": "https://it.wikipedia.org/wiki?curid=872530", "title": "Storia greca", "text": ""}
{"id": "872534", "revid": "960795", "url": "https://it.wikipedia.org/wiki?curid=872534", "title": "Programma atomico sovietico", "text": "Il programma atomico sovietico fu l'insieme dell'attivit\u00e0 di ricerca, produzione e verifica sperimentale svolto dall'Unione Sovietica per costruire la bomba atomica. Il programma, iniziato a livello teorico negli anni 30 e proseguito con notevoli difficolt\u00e0 durante la seconda guerra mondiale, si svilupp\u00f2 con grande rapidit\u00e0 e sorprendente successo a partire dalla fine del conflitto a seguito soprattutto delle esplosioni atomiche americane di Hiroshima e Nagasaki e delle decisione di Stalin di affrettare al massimo la ricerca per controbattere e neutralizzare la supremazia strategica dell'avversario della guerra fredda.\nIl programma intensivo per la produzione della bomba atomica, guidato da Lavrentj Berija e denominato in codice operazione Borodino si avvalse di tutte le risorse disponibili messe a disposizione da Stalin, dei migliori ricercatori sovietici sotto la direzione di Igor' Vasil'evi\u010d Kur\u010datov, ed anche dell'apporto della scienza tedesca e dell'informazioni fornite da spie occidentali favorevoli per motivi ideali all'Unione Sovietica. La prima bomba atomica sovietica, RDS-1, nota anche come \"Pervaja molnija\" (\"primo raggio\"), venne fatta esplodere con successo il 29 agosto 1949 a quattro anni dalla bomba americana.\nStoria del programma atomico sovietico.\n1941-1943: l'inizio del programma nucleare sovietico.\nLa ricerca teorica degli scienziati sovietici degli anni trenta aveva sviluppato importanti studi nel campo dell'atomo e delle sue possibili applicazioni pratiche, tuttavia a livello politico i dirigenti sovietici, concentrati su molti altri problemi strategici e militari, non ritennero prioritario sollecitare ulteriori ricerche finalizzate all'invenzione di nuove armi. Prima dell'inizio del conflitto mondiale, il centro di ricerca principale era l'Istituto Radiologico di Leningrado del professor Abram Ioffe, ma i programmi avevano una bassa priorit\u00e0 e non avevano attirato l'attenzione della dirigenza politica.\nL'inizio della seconda guerra mondiale sul fronte orientale con il suo andamento catastrofico per l'Unione Sovietica provoc\u00f2 ulteriori conseguenze negative per la ricerca sperimentale sull'atomo. In primo luogo la frettolosa evacuazione delle industrie e anche dei centri di progettazione e ricerca caus\u00f2 una grande dispersione degli scienziati e degli instituti con conseguente ulteriore rallentamento dei programmi e mancanza di comunicazione teorica tra i ricercatori; il centro radiologico del professor Ioffe per esempio venne trasferito a Kazan'. Inoltre i dirigenti sovietici nella prima fase della guerra sollecitavano gli scienziati a sviluppare con la massima urgenza soprattutto la tecnologia del radar, gli studi per la protezione navale anti-mine e il miglioramento degli armamenti terrestri; la ricerca su quella che veniva gi\u00e0 denominata \"bomba all'uranio\" era per il momento considerata meno prioritaria.\nLe cose iniziarono a cambiare in seguito all'acquisizione da parte di agenti del NKVD (\"Commissariato del popolo per gli affari interni\") diretto da Lavrentij Berija, di informazioni segrete sull'attivit\u00e0 di ricerca sull'atomo in sviluppo nelle altre nazioni; il 4 ottobre 1941 una prima comunicazione ufficiale dell'NKVD rifer\u00ec che un \"agente nel Regno Unito\" aveva sottratto un documento segreto britannico in cui si descriveva la possibilit\u00e0 di costruire ordigni esplosivi sfruttando l'energia nucleare. Nel documento si parlava di una \"bomba nucleare\" in grado di produrre un risultato \"circa mille volte superiore a quello di una bomba convenzionale dello stesso peso\". L'agente segreto in Inghilterra era verosimilmente John Cairncross, uno dei componenti dei famosi \"Cambridge Five\" e le sue informazioni erano straordinariamente attendibili e interessanti.\nDopo questo primo documento, nei mesi seguenti i servizi di informazione sovietici raccolsero molte altre notizie riguardo alle ricerche segrete sulle nuove armi nucleari svolte dai pi\u00f9 importanti paesi occidentali; nel marzo 1942 Berija in persona comunic\u00f2 a Stalin una sintesi di queste informazioni anche se apparentemente egli sottovalut\u00f2 l'importanza delle notizie e la potenza teorica di questa nuova arma. Anche successive informazioni raccolte dai partigiani ucraini che avevano sottratto documenti tedeschi in cui si parlava di ricerche in corso di uranio, non sembrarono impressionare gli esperti sovietici che erano stati consultati da Sergej Kaftanov, il ministro dell'istruzione e il principale consulente scientifico del Comitato statale di Difesa, il comando supremo politico-militare diretto da Stalin.\nNel frattempo alcuni scienziati sovietici non intendevano abbandonare le loro ricerche sull'atomo nonostante le enormi difficolt\u00e0 create dalla guerra; in particolare Georgij Fl\u00ebrov nel dicembre del 1941 era giunto a Kazan' per parlare con i ricercatori dell'istituto trasferito da Leningrado e soprattutto con Igor' Vasil'evi\u010d Kur\u010datov a cui egli intendeva chiedere di guidare un gruppo di ricerca sulla nuova arma, ma Kur\u010datov non era pi\u00f9 a Kazan' essendosi trasferito a Murmansk per guidare il gruppo di ricerca sulle mine anti-nave. Fl\u00ebrov quindi parl\u00f2 con gli altri scienziati tra cui Ioffe e P\u00ebtr Leonidovi\u010d Kapica ma in quel momento non si giunse ad alcuna conclusione concreta. Fl\u00ebrov aveva lavorato prima della guerra alla ricerca teorica sulla fissione nucleare insieme a Konstantin Petr\u017eak e, mentre prestava servizio come ufficiale inferiore nelle forze aeree sovietiche a Vorone\u017e, si convinse, dopo aver rilevato che tutte le riviste scientifiche internazionali dopo l'inizio della guerra mantenevano un assoluto silenzio sulla fisica nucleare, che le altre potenze stavano progettando in segreto una bomba atomica. Nell'aprile 1942 egli prese l'audace decisione di scrivere personalmente a Stalin una lettera in cui sollecitava provvedimenti operativi immediati per colmare il divario con le altre nazioni; Fl\u00ebrov affermava che ci sarebbe stata \"una rivoluzione negli armamenti militari pesanti\" e che l'Unione Sovietica rischiava di \"non prenderne parte\".\nApparentemente Stalin comprese l'importanza della questione e una fondamentale riunione del Comitato statale di difesa si tenne poco dopo la lettera di Fl\u00ebrov; il dittatore sovietico aveva convocato alcuni dei massimi scienziati ed esperti, tra cui Kapica, Ioffe, Vitalij Grigor'evi\u010d Chlopin e Vladimir Ivanovi\u010d Vernadskij, furono richiamati a Mosca, oltre al responsabile scientifico del comitato Kaftanov. In questa occasione si discusse sulla \"bomba all'uranio\" di cui aveva scritto Fl\u00ebrov. Le opinioni non erano concordi; tutti ritenevano che le ricerche sull'atomo fossero importanti, ma alcuni pensavano che al momento fossero questioni secondarie e irrealistiche rispetto ai pressanti problemi di sopravvivenza che stava affrontando l'Unione Sovietica. Kaftanov invece afferm\u00f2 che il problema era cruciale; indipendentemente dagli enormi investimenti che avrebbe richiesto, il programma sulla bomba andava portato avanti visto che era prevedibile che i tedeschi riuscissero a fabbricare la \"loro bomba\" guadagnando un vantaggio decisivo. Stalin in un primo tempo non sembr\u00f2 completamente convinto ma alla fine disse a Kaftanov: \"dovremmo procurarcela\".\nIl dittatore richiese una intensificazione massima dell'attivit\u00e0 di informazione e spionaggio all'estero per accelerare la raccolta di notizie sui progetti atomici delle altre nazione e favorire gli sviluppi della ricerca sovietica; gli agenti dell'NKVD a Berlino, Londra e New York ricevettero il 14 giugno 1942 messaggi in codice che ordinavano di raccogliere a tutti i costi il maggior numero di informazioni possibile sugli aspetti scientifici e costruttivi della ricerca atomica. Ebbe quindi inizio, in condizioni di enorme difficolt\u00e0 organizzativa con l'esercito tedesco in marcia su Stalingrado e l'Armata Rossa che sembrava vicina al crollo definitivo, il programma sovietico di progettazione e costruzione della \"bomba all'uranio\". Berija aveva proposto di nominare a capo del programma Kapica o Ioffe; anche Kaftanov aveva indicato Ioffe come possibile direttore della ricerca segreta, ma Stalin non fu d'accordo. Egli riteneva che la scomparsa dalla vita pubblica di questi eminenti ricercatori avrebbe insospettito gli informatori tedeschi e anglo-sassoni. Abram Ioffe peraltro non si dichiar\u00f2 disponibile a causa delle sue condizioni fisiche, mentre Kapica sembr\u00f2 pessimista sulla riuscita dell'impresa. Alla fine, nel settembre 1942, venne scelto Igor' Kur\u010datov che fin dall'inizio era stato il candidato di Fl\u00ebrov e aveva fatto ottima impressione su Stalin, Berija e Vjaceslav Molotov per la sua grande energia, la sua forte personalit\u00e0 e la sua preparazione specifica, avendo in passato lavorato alla ricerca sperimentale sull'atomo. Kur\u010datov aveva avuto grandi dubbi inizialmente sull'utilit\u00e0 di questa ricerca, ma ben presto si dedic\u00f2 con il massimo impegno al suo nuovo incarico.\nKur\u010datov ricevette pieni poteri e la possibilit\u00e0 di richiedere e ottenere ogni scienziato o tecnico che egli avesse ritenuto necessario al programma di sviluppo. Mentre Fl\u00ebrov dava inizio ad una serie di ricerche sperimentali sull'uranio nei laboratori di Kazan', Kur\u010datov si trasfer\u00ec a Mosca dove, con l'aiuto del personale operativo fornito dal Comitato statale di difesa, gli scienziati cominciarono, inizialmente all'Istituto Sismologico e poi all'Istituto di Chimica inorganica, a progettare un nuovo ciclotrone. Dopo l'estate 1943 la situazione militare miglior\u00f2 grandemente per l'Unione Sovietica e il programma di ricerca e produzione fece progressi e ampli\u00f2 le sue strutture: Kur\u010datov organizz\u00f2 il cosiddetto \"Laboratorio N. 2\" a Mosca e svolse, insieme a Kapica, la maggior parte del lavoro teorico sulla fissione nucleare e la reazione a catena. Dall'agosto 1943 venne aperto a Char'kov liberata dall'occupante tedesco, il \"Laboratorio N. 1\" dove anche Kirill Dmitrievi\u010d Sinel'nikov si mise al lavoro sul \"progetto della bomba\".\n1944-1945: progressi sovietici.\nUn primo momento di svolta del programma atomico sovietico ebbe luogo nella primavera 1943 quando, nei pressi di Mosca, si tenne una riunione generale degli scienziati e delle autorit\u00e0 politiche; in questa occasione venne deciso di costruire una nuova area di ricerca nella regione degli Urali dove centralizzare le attivit\u00e0 del programma. Molotov inoltre present\u00f2 a Kur\u010datov tutta la documentazione scientifica ottenuta dallo spionaggio sovietico in occidente e lo scienziato rimase impressionato dalla portata delle ricerche straniere e comprese l'arretratezza attuale del programma dell'Unione Sovietica; in particolare poterono essere consultati i documenti del MAUD Committee britannico e le informazioni cruciali fornite da Klaus Fuchs, il fisico tedesco simpatizzante sovietico, tra i principali scienziati del Progetto Manhattan. Grazie anche a queste informazioni segrete, gli scienziati sovietici poterono accelerare i loro programmi e superare pi\u00f9 rapidamente le difficolt\u00e0 teoriche e tecniche.\nKur\u010datov concentr\u00f2 inizialmente le sue ricerche sulla progettazione e costruzione di una pila atomica; egli prese la decisione corretta rinunciando ad utilizzare l'acqua pesante come sistema moderatore e adottando invece il modello con raffreddamento a barre di grafite, la cui produzione era gi\u00e0 in corso in uno stabilimento sovietico. La prima pila atomica sovietica inizi\u00f2 ad essere costruita nel \"Laboratorio N. 2\" sotto la direzione di Kur\u010datov e del suo collaboratore I. S. Pana\u0161juk. Un grave problema iniziale del programma atomico sovietico era indubbiamente la mancanza di miniere funzionanti di uranio; per sopperire a questa difficolt\u00e0 essenziale, i responsabili del programma attivarono un piano accelerato di ricerca minerealogico sull'immenso territorio per trovare giacimenti di uranio che, sotto la direzione di Vladimir Vernadskij e Dmitrij Scerbakov, iniziarono a esplorare gli Urali e l'Asia sovietica. \nNel frattempo Kur\u010datov richiese la costruzione di un ciclotrone per produrre il plutonio; i problemi iniziali erano immensi; lo scienziato sovietico invi\u00f2 a Leningrado, ancora sotto assedio, il fisico Leonid Nemenov e l'ingegnere P. Glazunov per cercare di recuperare i materiali pronti per il ciclotrone che era in costruzione prima della guerra nell'Istituto Fisico-tecnico della grande citt\u00e0. I due scienziati riuscirono fortunosamente a recuperare le parti del ciclotrone ed anche l'elettromagnete, pesante 75 tonnellate, che era rimasto abbandonato all'interno della fabbrica \"Elektrosila\" che si trovava a pochi chilometri dal fronte. Il 25 settembre 1944 il nuovo ciclotrone, ricostruito con l'aggiunta di parti fabbricate in uno stabilimento di Mosca, inizi\u00f2 a funzionare; alla fine dell'anno venne prodotta la prima piccola quantit\u00e0 di plutonio.\nContemporaneamente procedeva la ricerca sui metodi di produzione del materiale fissile che era stata affidata al fisico Isaak Konstantinovi\u010d Kikoin che dopo alcuni esperimenti con una grande centrifuga, inizi\u00f2 a lavorare sul metodo di arricchimento dell'uranio mediante diffusione gassosa. Altri scienziati studiavano le tecniche di separazione isotopica dell'uranio mediante la diffusione termica, affidata a Anatolij Aleksandrov, e la separazione elettromagnetica, affidata a Lev Ar\u017eimovi\u010d.\nPotsdam 1945: la decisione di Stalin.\nStalin era il capo supremo dell'Unione Sovietica e durante la seconda guerra mondiale svolse un enorme lavoro di supervisione, controllo e direzione di praticamente tutti gli aspetti economici, politici, diplomatici e militari dello sforzo bellico sovietico; egli in particolare prendeva le decisioni finali e definitive anche sugli aspetti di programmazione e sviluppo dell'industria degli armamenti e quindi era informato dei programmi connessi con lo studio e la produzione di una \"super-bomba\". Sembra tuttavia che, dopo le prime decisioni operative del 1942-43, fino al 1945 egli non assegnasse ancora un'alta priorit\u00e0 a questi programmi; Kur\u010datov fu ricevuto dal dittatore per la prima volta solo nel gennaio 1945. \nLa Conferenza di Potsdam tra i Tre Grandi del luglio 1945 dopo la sconfitta totale della Germania nazista provoc\u00f2 cambiamenti decisivi della situazione politico-militare mondiale; il 16 luglio 1945 aveva avuto pieno successo l'esperimento atomico americano di Alamogordo e il 21 luglio il presidente Harry Truman venne informato della riuscita superiore alle aspettative del test nucleare. Il presidente quindi il 24 luglio inaugur\u00f2 la sua cosiddetta \"diplomazia atomica\", dimostrando subito un atteggiamento di ferma superiorit\u00e0 e di rigidit\u00e0 politico-diplomatica verso i sovietici, dopo aver brevemente comunicato a Stalin la riuscita dell'esperimento e quindi il possesso da parte degli Stati Uniti di un'arma rivoluzionaria di straordinaria potenza. Truman fu vago e misterioso; non pronunci\u00f2 n\u00e9 la parola \"atomica\" n\u00e9 \"nucleare\" e non disse sinceramente a Stalin che si trattava di una bomba atomica; egli era convinto di aver ottenuto, con il suo annuncio, una superiorit\u00e0 decisiva sul suo interlocutore sovietico e ritenne possibile, grazie al possesso in esclusiva della nuova arma, iniziare finalmente una politica pi\u00f9 aggressiva per contrastare l'espansionismo sovietico in Europa e in Asia.\nStalin replic\u00f2 con apparente imperturbabilit\u00e0 al clamoroso annuncio di Truman e sul momento non fece domande, non chiese chiarimenti e si limit\u00f2 ad augurare un \"buon uso\" della nuova arma, ma in realt\u00e0 egli comprese subito la portata dell'evento e l'importanza potenzialmente decisiva di questa scoperta per l'equilibrio mondiale e per la sicurezza dell'Unione Sovietica che, nonostante la vittoria, usciva stremata e vulnerabile dalla seconda guerra mondiale di fronte alla straripante potenza economico-militare degli Stati Uniti. Il dittatore decise di accettare la sfida e di non sottomettersi alla supremazia americana; egli la sera stessa dell'annuncio di Truman parl\u00f2 con Molotov e apparve ben deciso a potenziare la ricerca nucleare sovietica e iniziare una vera \"corsa contro il tempo\" per recuperare a tutti i costi lo svantaggio. Subito dopo l'impressionante dimostrazione di forza del bombardamento atomico di Hiroshima e Nagasaki del 6-9 agosto 1945, Stalin cre\u00f2 seduta stante un \"Comitato statale per il problema N. 1\" (che era la bomba atomica), a cui sarebbe presto stato aggiunto un \"Comitato statale per il problema N. 2\", che riguardava la progettazione e la costruzione degli armamenti, bombardieri e missili, per poter impiegare concretamente la bomba contro gli Stati Uniti.\nNel corso di un incontro con il commissario ai rifornimenti militari, Boris L'vovi\u010d Vannikov, e con Kur\u010datov, Stalin parl\u00f2 chiaramente e richiese la costruzioni di armi atomiche \"nel pi\u00f9 breve tempo possibile\"; egli afferm\u00f2 che la bomba di Hiroshima aveva \"distrutto l'equilibrio del mondo\".\nOperazione Borodino.\nEbbe quindi inizio la cosiddetta \"Operazione Borodino\" che fu il nome in codice assegnato al programma atomico sovietico dopo la costituzione del \"Comitato statale per il problema N. 1\"; Stalin assegn\u00f2 la direzione del programma a Lavrentij Berija che ebbe pieni poteri e l'autorizzazione ad utilizzare tutti i mezzi e le risorse ritenuti necessari per raggiungere l'obiettivo della super-bomba; oltre a Berija, gli altri membri del comitato furono Georgij Malenkov, il capo del GOSPLAN Nikolaj Alekseevi\u010d Voznesenskij, e i due scienziati Kur\u010datov e Kapica. In un colloquio con Kur\u010datov, il dittatore afferm\u00f2 esplicitamente che il comitato poteva chiedere \"tutto ci\u00f2 che vi piace. Non vi verr\u00e0 detto di no.\"; Stalin fece anche pressioni su Voznesenskij affinch\u00e9 fornisse, con priorit\u00e0 su ogni altro programma economico statale, i mezzi richiesti per l'operazione Borodino.\nBerija divenne subito il capo supremo del programma atomico e diresse il lavoro con grande energia impiegando anche metodi e sistemi basati sull'intimidazione e le minacce, a lui consueti dai tempi della direzione del sistema concentrazionario-repressivo dello stato sovietico. Egli impieg\u00f2 per dirigere il programma e accelerare al massimo la ricerca e la produzione, uomini a lui fedeli provenienti dagli apparati della polizia segreta del MVD-MGB che ripresero i vecchi sistemi intimidatori, ed esercit\u00f2 enorme pressione sui suoi collaboratori affinch\u00e9 ottenessero i risultati richiesti da Stalin; in alcune occasioni minacci\u00f2 di trasformarli, in caso di insuccesso, in \"polvere di lager\". I suoi principali luogotenenti incaricati degli aspetti organizzativi dell'operazione Borodino, furono il capace Boris Vannikov, sottoposto ad arresti e torture nel 1941 e ritornato poco dopo alla direzione dell'industria degli armamenti, che assunse anche la guida del cosiddetto ministero per la \"Costruzione di macchinari medi\", che divenne da quel momento la denominazione ufficiale dell'industria nucleare sovietica, e Avraamij Pavlovi\u010d Zavenjagin, uomo di grande preparazione e abilit\u00e0, duro, determinato, ma in precedenza costruttore di alcune delle pi\u00f9 grandi strutture del sistema GULAG.\nBerija era un capo brutale e inesorabile, ma nel suo incarico dimostr\u00f2 anche notevoli capacit\u00e0 organizzative, preparazione e determinazione; gli scienziati sovietici in gran parte apprezzarono le sue qualit\u00e0 positive ed espressero giudizi favorevoli sul suo operato alla guida del programma atomico. Berija fu in grado, grazie alla sua capacit\u00e0 di comprendere i problemi e le difficolt\u00e0 della ricerca atomica, alle sue doti di organizzatore e amministratore spietato ma efficiente, ad accelerare i lavori e, secondo alcuni membri del programma, svolse un ruolo decisivo che permise di sviluppare con successo la super-bomba sovietica. Il capo dell'operazione Borodino in generale mantenne rapporti diretti molto buoni con Kur\u010datov e gli altri scienziati del progetto; solo Kapica entr\u00f2 in contrasto con Berija per questioni legate all'impiego della manodopera tratta dal GULAG e anche per alcune decisioni teoriche non condivise dal fisico sovietico. Kapica scrisse a Stalin una lettera per esprimere le sue opinioni; il dittatore fu comprensivo e rispose di essere interessato agli argomenti dello scienziato, ma in pratica Kapica da quel momento venne emarginato dai programmi principali di ricerca.\nNonostante il ritiro di Kapica, Kur\u010datov e gli altri scienziati sovietici lavorarono strenuamente e con grande impegno al programma atomico; questi eccellenti ricercatori non erano privi di dubbi sulle implicazioni morali e politiche della progettazione e produzione di armi cos\u00ec devastanti che sembravano mettere a rischio la sopravvivenza stessa dell'uomo sulla terra, ma in generale essi erano sensibili alle istanze patriottiche e alle parole d'ordine della propaganda staliniana che enfatizzava la necessit\u00e0 vitale della ricerca atomica per la sicurezza dell'Unione Sovietica. Kur\u010datov afferm\u00f2 che lui e i suoi scienziati si consideravano \"soldati\" di una \"nuova guerra scientifica\" e si comportavano di conseguenza; lo stesso Andrej Sacharov che nel 1948 entr\u00f2 nell'operazione Borodino come collaboratore di Igor Tamm, conferma l'atmosfera di patriottismo, di coesione e cameratismo presente all'interno del gruppo di ricercatori.\nLa corsa contro il tempo.\nL'operazione Borodino si svolse nella massima urgenza sotto la rigida direzione di Berija e Kur\u010datov. Due momenti fondamentali del programma atomico sovietico furono nel giugno 1946 l'inizio della progettazione e costruzione del primo reattore nucleare a uranio diretta personalmente da Kur\u010datov all'interno del Laboratorio N. 2 di Mosca, e, nell'aprile 1946, l'attivazione nella regione di Gorkij, 400 chilometri ad est della capitale, del KB-11, \"Ufficio di costruzioni N. 11\" (\"Konstruktorskoe Bjuro\"), la struttura segretissima dove sarebbe stata progettata e costruita materialmente la bomba atomica sovietica.\nIl reattore sperimentale di Kur\u010datov, progettato dallo scienziato tra agosto e ottobre 1946, venne costruito all'interno del Laboratorio N. 2, in una buca del terreno profonda sette metri dove, a partire dal 15 novembre 1946, venne assemblato un traliccio cubico di uranio di 50 tonnellate inserito all'interno di una sfera di grafite pesante 500 tonnellate e dal diametro di tre metri; al centro del reattore potevano essere inserite tre sbarre di cadmio. Il reattore sperimentale (\"Fizi\u010deskij-1\") entr\u00f2 in funzione il 25 dicembre 1946 sviluppando inizialmente una potenza minima che venne progressivamente incrementata. Fin dal gennaio 1946 tuttavia Kur\u010datov aveva richiesto all'ingegnere Nikolaj Dolle\u017eal di progettare e costruire il primo reattore sovietico di serie; Dolle\u017eal present\u00f2 a luglio 1946 un progetto di reattore all'uranio disposto verticalmente con sbarre di controllo che si sarebbero inserite lateralmente. Questo progetto, noto come \"Annu\u0161ka\" o \"Reattore A\", venne approvato per l'assemblaggio nel nuovo centro segreto di \u010celjabinsk-40, a 80 chilometri a nord-ovest della citt\u00e0 di \u010celjabinsk, che nell'autunno del 1946 inizi\u00f2 ad essere costruito con l'impiego di manodopera forzata proveniente dal GULAG.\nIl reattore di Dolle\u017eal presentava notevoli inconvenienti tecnici e necessitava di importanti modifiche ma, nonostante le difficolt\u00e0, la sua costruzione venne portata a termine con successo a \u010celjabinsk-40 tra marzo e maggio 1948 sotto la supervisione diretta di Kur\u010datov, Vannikov e Zavenjagin. Il \"Reattore A\", con 9,4 metri di diametro e 1.168 barre di uranio, entr\u00f2 in funzione effettivamente il 10 giugno 1948 e fu in grado per la prima volta di produrre materiale fissile idoneo alla costruzione della bomba. Il complesso segreto di \u010celjabinsk-40, diretto da E. P. Slavskij, era di importanza fondamentale per l'operazione Borodino; non comprendeva solo il \"Reattore A\", ma vi era installato anche la cosiddetta \"Installazione B\" impiegata, sotto la direzione di Vitalij Klopin, per la separazione radiochimica del plutonio a partire dall'uranio prodotto nel reattore. Questo impianto, che produceva il plutonio attraverso il trattamento dell'uranio con acido nitrico, diede inizio alla produzione all'inizio del 1949. Il terzo impianto di \u010celjabinsk-40 era la \"Installazione V\" che entr\u00f2 in funzione nell'agosto 1949; in questo stabilimento, diretto dal chimico I. I. \u010cerna\u00ebv e dai fisici, A. A. Bo\u010dvar e V. Vinogradov, il plutonio veniva purificato per renderlo idoneo all'impiego nella bomba; un primo processo sperimentale di produzione e purificazione del plutonio era peraltro gi\u00e0 stato effettuato in precedenza nell'Officina N. 9, situata vicino al Laboratorio N. 2 di Mosca.\nSpionaggio.\nIl progetto nucleare sovietico beneficiava di informazioni di agenti segreti sovietici che erano a conoscenza del Progetto Manhattan (chiamato dai sovietici col nome in codice di \"Enormoz\").\nTali spie atomiche, che furono Donald Maclean, Alan Nunn May, Theodore Hall, Julius Rosenberg e soprattutto Klaus Emil Jules Fuchs, erano parte della rete di agenti facenti capo a Pavel Sudoplatov e sotto il controllo di Lavrentij Berija.\nLo studioso Alexei Kojevnikov, basandosi su documenti sovietici recentemente desecretati, ha stimato che le informazioni avute dalle suddette spie avrebbero effettivamente velocizzato il progetto nucleare sovietico.\nIl \"primo raggio\".\nIl pi\u00f9 grande problema che inizialmente i sovietici dovettero affrontare fu tuttavia quello dell'acquisizione del minerale di uranio che scarseggiava. Il primo reattore nucleare sovietico, che venne messo in funzione il 24 dicembre 1946, fu infatti rifornito usando l'uranio confiscato derivante dal programma nucleare tedesco.\nComunque il programma fu coronato da successo il 29 agosto 1949, con il test (nome in codice \"Operazione primo raggio\", o RDS-1, ribattezzato dagli statunitensi \"Joe-1\") della prima bomba atomica a fissione al plutonio sovietica (che era sostanzialmente una copia di \"Fat Man\") effettuato nel poligono di Semipalatinsk in Kazakistan.\nPer il test della prima bomba atomica a fissione all'uranio si dovette aspettare invece fino al 1951 mentre la prima bomba all'idrogeno fu fatta esplodere il 12 agosto 1953 (entrambi gli esperimenti furono effettuati sempre nel poligono di Semipalatinsk).\nCitt\u00e0 segrete dove si sviluppavano armi nucleari.\nDurante la guerra fredda, l'Unione Sovietica aveva creato dieci citt\u00e0 segrete dove si faceva ricerca e si sviluppavano le armi nucleari."}
{"id": "872536", "revid": "4506", "url": "https://it.wikipedia.org/wiki?curid=872536", "title": "Atamano dei Cosacchi", "text": ""}
{"id": "872538", "revid": "1516566", "url": "https://it.wikipedia.org/wiki?curid=872538", "title": "Barrali", "text": "Barrali (\"Barrabi\" in sardo) \u00e8 un comune italiano di abitanti della provincia del Sud Sardegna.\nGeografia fisica.\nTerritorio.\nSituato nella Trexenta, il comune di Barrali occupa una superficie di 11,46\u00a0km\u00b2 ed \u00e8 abitata da oltre 1100 persone, che in sardo vengono chiamati \"barrabesus\". Il paese si colloca ai piedi del monte Uda, che ha un'altezza di 370 metri e ospita una pineta estesa 300 ettari. Dalla cima del monte Uda si pu\u00f2 ammirare un vastissimo paesaggio: in direzione nord \u00e8 visibile l'alta Trexenta con tutti i paesi, guardando oltre sono visibili le colline dell'alto Sarcidano, le montagne del Gennargentu che sovrastano le due Barbagie di Belv\u00ec e di Seulo.\nNella direzione opposta si pu\u00f2 notare il resto della Trexenta e gran parte delle Marmilla, fino all'altopiano della Giara; guardando in direzione sud est, si vede una vasta estensione del Campidano fino alle propagini delle montagne di Villacidro (monti Mannu sulla catena del Linas), tutta la catena delle montagne di Capoterra (monte Arcosu), nonch\u00e9 il golfo degli Angeli, il mare di Cagliari, e la Sella del Diavolo. Barrali \u00e8 ubicato in un incrocio geografico, fra tre importanti zone del sud Sardegna: confina con Donori che appartiene al Parte\u00f2lla, con Sant'Andrea Frius, Ortacesus e Pimentel che sono all'interno della Trexenta, e con Samatzai che si trova nel Campidano, usufruendo dei benefici economici e sociali che tale posizione di crocevia comporta. Gran parte del territorio di Barrali \u00e8 attraversato dalla Strada Statale 128, un'antica via di comunicazione che ha sempre collegato il sud della Sardegna col centro dell'isola nel cuore della Barbagia nuorese.\nOrigini del nome.\nL'origine etimologica di Barrali ha radici incerte, \"Barrali\" potrebbe derivare dal termine \"a barralis\", ovvero la coltivazione di vigneti a pergolato praticata nella zona.\nStoria.\nStudi approfonditi hanno evidenziato vita a Barrali gi\u00e0 nel medio neolitico, 4.700 a.C. (Grotte Su Musuleu). Molte sono le testimonianze della presenza dell'uomo nel territorio dell'attuale Barrali in et\u00e0 nuragica, numerosi sono infatti i resti di nuraghi. Importante centro di avvistamento fu quello costruito sul Monte Uda .Tutti i nuraghi si trovano su alture che dominano il territorio circostante: questo tipo di abitazioni, pi\u00f9 che resti di villaggi, possono probabilmente essere annoverati come edifici di controllo e avvistamento.\nVisibili residui archeologici, su altre zone (Muridinas-Onigu-Natali-trinidadi-S'Aruta-Sant'Elia) del territorio, fanno supporre presenze di gruppi umani su quei siti appena pi\u00f9 a valle, nel periodo nuragico o immediatamente successivo. \u00c8 assai improbabile infatti che nel territorio dove oggi sorge il centro abitato potesse sorgere un insediamento, visto che l'intera vallata era occupata da una laguna.\nIn periodo medievale Barrali apparteneva al giudicato di Cagliari ed era inserito alla curatoria di Dolia, con sede in San Pantaleo. Questo \u00e8 attestato dagli studi su Barrali fatti su alcuni reperti trovati reperti risalenti al 1320, trovati in un archivio pisano. Dalle notizie riportate risulta che Barrali era un villaggio di modeste dimensioni.\nAlla caduta del giudicato (1258) tutta la zona pass\u00f2 sotto il dominio pisano.\nIntorno al 1324 tutti i villaggi della curatoria di Dolia vennero assegnati a signori catalani e aragonesi. Infatti gli aragonesi presero possesso di tutta la Sardegna, e proprio sotto il loro dominio, si verificarono degli accorpamenti territoriali che portarono Barrali nella Signoria della Trexenta, compresa nella contea di Villasor, feudo degli Alagon. Nel 1348 il territorio sub\u00ec molti danni gravi a causa di una tremenda epidemia di peste bubbonica: tutti i villaggi persero un numero consistente di abitanti e alcuni restarono disabitati.\nNel 1594 la contea venne trasformata in marchesato.\nIl primo parroco di Barrali Biagio Pia di Ussana rifond\u00f2 nel 1646, insieme al Marchese di Villasor, la Villa di Barrali dopo anni di desolazione e abbandono.\nBarrali ha avuto il suo monte granatico, un'istituzione che nacque in Sardegna nel XVII secolo, per opera degli stamenti sardi, e successivamente per l'intervento del Vescovo di Ales Michele Beltran. Il monte granatico aveva la funzione di \"banca del grano\" e serviva per arginare l'usura allora molto diffusa nei confronti dei piccoli coltivatori. Prima della semina i coltivatori si facevano prestare i semi di grano e di altre granaglie in genere, per restituirli subito dopo il raccolto. A Barrali il monte granatico si trovava nell'attuale via Roma, e il suo edificio era presente sino all'inizio della seconda met\u00e0 del secolo scorso.\nNel 1839, con la soppressione del sistema feudale, il paese venne riscattato all'ultimo feudatario, Francesco Da Silva y Alagon marchese di S. Croce, per divenire un comune amministrato da un sindaco e da un consiglio comunale.\nSimboli.\nLo stemma e il gonfalone del comune di Barrali sono stati concessi con decreto del presidente della Repubblica del 17 novembre 1992.\nMonumenti e luoghi d'interesse.\nArchitetture religiose.\nSulla vetta del monte Uda \u00e8 stato costruito un suggestivo altare in pietra ed \u00e8 presente la statua di Maria Ausiliatrice, rivolti entrambi verso il paese.\nArchitetture civili.\nNel centro del paese si trova la casa Maxia, antica casa padronale tipicamente barralese del fine ottocento, restaurata e trasformata in casa museo. Le caratteristiche predispositive delle antiche case padronali della Trexenta si riportano esattamente in questo edificio. La casa \u00e8 composta da un vastissimo vano (sa lolla) da dove si accede al resto dei vani, le stanze da letto (is apposentus po croccai), uno o pi\u00f9 soggiorni (is apposentus bonus) e la cucina (sa coxina). Quasi sempre dalla \"lolla\" si accedeva anche al granaio, dove tra l'altro venivano immagazzinate anche tutte le riserve delle leguminose (is provista po' tottu s'annu). Presenti poi tutte le dipendenze accessorie, che vertono sul cortile centrale. All'ingresso si trovano il portale in legno (su potabi) con atrio (su crociu) che da sul cortile (sa prazza) assieme alle altre dipendenze accessorie: la stalla per gli animali (sa lolla de is bois), il pagliaio (sa domu de palla), il ripostiglio per gli attrezzi (sa domu de is ainas), la cantina per la vinificazione (su magasinu), la legnaia sospesa su quattro pilastri di granito (S'umbragu de sa linna). Adiacente all'abitazione \u00e8 presente il vano per la macina del grano, azionabile a trazione circolare da un asino o da un cavallo (sa domu de sa moba), nonch\u00e9 l'alloggio per la servit\u00f9 (sa domu de su sotzu e de is serbidoris). Al centro del cortile \u00e8 presente il pozzo con adiacente \"su laccu\", contenitore quale abbeveratoi per gli animali, scolpito su pietra, quasi sempre da riempire attingendo col secchio a mano oppure con l'ausilio della carrucola (\"sa tallora\").\nSulle pendici del monte Uda esistono resti di antichi caratteristici insediamenti produttivi, prevalentemente utilizzati allora per l'allevamento del bestiame, denominati \"Is Masonis\": ad ovest \"Masoni de Gaetano Callai\", ad est, \"Masoni de Marcia\", a sud \"Masoni de su Foghesu\", ed altri minori sparsi ovunque, di cui si possono visitare i resti.\nPiazze.\nAl centro del paese esiste anche una piazza, chiamata Funtana Manna, che ha preso il nome da una fontana, ancora oggi esistente, sebbene chiusa e inutilizzata. Per secoli questa fu la fonte di approvvigionamento idrico del paese, ruolo che mantenne fino alla costruzione della locale rete idrica. File di donne con in testa la brocca (poggiata sul \"su tidibi\") e col secchio in mano si dirigevano verso Funtana Manna per portare a casa l'acqua potabile: il secchio serviva per attingere l'acqua dal pozzo e come contenitore supplementare portato a braccio, mentre la brocca veniva caricata dalle donne con maestria ed equilibrio sulla testa (attutendo l'attrito del peso con su tidibi), portando cos\u00ec a casa il prezioso liquido che serviva per tutti gli usi domestici. Un'altra piazza storica, \u00e8 la Piazza Di Chiesa, oggi forma un unico spazio con Piazza del Popolo, sito abbastanza grande, utilizzato per grandi eventi e manifestazioni di ogni genere.\nLuoghi di interesse naturalistico.\nIl rio Mannu (nome comune a molti corsi d'acqua sardi) che attraversa la Trexenta e percorre da nord a sud l'agro di Barrali, divide il borgo, come una sorta di barriera naturale, dalle sue campagne migliori a ovest, dalla ferrovia e dalla strada statale 128, isolando inoltre nel passato, Barrali da gran parte della Sardegna nel periodo invernale. Per superare questa esigenza logistica e di comunicazione furono creati dei guadi (\"is baus\") sul rio Mannu. Verso nord venne creato il guado de Natabi Bau Crispi nei pressi della localit\u00e0 \"sa Cantonera de Rosa Pala\". A ovest c'era il guado di sa \"Bia de is Passantis\" oggi coperto da un laghetto, e superato dal ponte in pietra costruito alla fine del XIX secolo. In direzione nord ovest c'e Bau Porcedda), superato da pochi anni da un ponte pedonale, ma ancora attraversabile in modo carrabile a guado classico. Il pi\u00f9 importante per traffico \u00e8 Bau Mannu, in direzione sud ovest, ancora oggi da guadare all'antica ed affiancato anche da un moderno ponte. Per ultimo verso sud vi \u00e8 Bau Muridinas, oggi abbandonato, che guadando il rio portava in localit\u00e0 \"Maurredddu\", una delle zone pi\u00f9 fertile delle campagne di Barrali. Il Rio Mannu scorrendo nelle campagne di Barrali forma delle gole, in alcuni punti del suo tragitto. Prima che la zona diventasse irrigua, queste risorse d'acqua venivano utilizzate, dagli agricoltori per irrigare campi. Oggi sono godibili come zone di escursione, essendo dei posti anche con molto verde intorno. In ordine, da nord verso sud sono cos\u00ec posizionati:(carropu de sa Trinidadi) zona Natabi (carropu de Remunda Piga) zona Monte Uda, (carropu de Loi) zona Bau Porcedda, (carropu de su dottori) zona Bau Mannu, (carropu de Santesu) zona Maurreddu\nLe campagne di Barrali, sono state sempre generose di acqua sorgiva. Le sorgenti (\"is mitzas\") presenti sul territorio erano complementari alle attivit\u00e0 produttive. Gli agricoltori, assieme agli allevatori insediati negli ovili (masonis), utilizzavano come risorsa idrica queste sorgenti. Esistono ancora oggi \"mitzas\" in parte abbandonate, o manomesse: \nSociet\u00e0.\nTradizioni e folclore.\nMolto importante per il paese di Barrali \u00e8 la chiesa parrocchiale dedicata a Santa Lucia. Sin dal 1777 la data dei festeggiamenti in onore della santa coincideva con la prima domenica di luglio. Numerosi erano i fedeli provenienti dai paesi vicini, che arrivavano a Barrali per la festa, con dei carri, chiamati anche \"traccas\", trainati da animali, che per l'occasione sostavano abitualmente, sotto un albero plurisecolare di rovere, situato in un'amena localit\u00e0, chiamata ancora oggi, \"Sa matta de s'arrobi\". In occasione di questa ricorrenza, due volte all'anno, una a luglio e l'altra il 13 dicembre, si teneva una processione della patrona alla quale partecipavano anche i sacerdoti di Pimentel e di Ortacesus. Ancora oggi la festa di Santa Lucia e molto sentita dai cittadini, che ogni anno organizzano una festa civile, oltre che quella religiosa, della durata di quattro giorni circa, con fuochi d'artificio e serate musicali. Un'altra festa si svolge la prima domenica di settembre, in onore di San Gemiliano. Secondo gli usi e i costumi di un tempo, con la festa di San Gemiliano decorreva l'inizio del contratto annuale dei lavoratori agricoli e dei pastori, con la cosiddetta \"formula della servit\u00f9\", che in dialetto veniva chiamata \"s'accodriu\".\nDegne di nota anche le cosiddette Processioni Generali in onore del Corpus Domini e dell'Assunta, nonch\u00e9 quella del giorno di Pasqua \"S'Incontru\", alle quali partecipava la Confraternita del Rosario, che si occupava anche dei seppellimenti.\nA Barrali nel secondo sabato di luglio si svolge la \"Sagra del pane\", manifestazione conosciuta in tutta la Sardegna, visitata da molti turisti che vengono per assaporare i caratteristici tipi di pane dell'antica tradizione barralese (pani pesau-coccoi-civrasceddu-costedda- pani cun gerda-pani cun papassa-ecc). Durante la manifestazione della sagra del pane, in un altro spazio appositamente dedicato, viene mostrata anche la lavorazione di altri prodotti artigianali tipici locali: il vino, il formaggio, ed il cosiddetto \"ladrini\", un laterizio crudo, utilizzato per la costruzione delle abitazioni, nonch\u00e9 un \"ladrini po forru\" di forma speciale, adatto specificatamente per costruire i forni a legna, usati prevalentemente per cuocere pane.\nBarrali ha avuto da sempre un grande interesse per il folklore. Fin dal secolo scorso in occasione delle feste del paese venivano invitati i pi\u00f9 bravi fisarmonicisti e suonatori di launeddas (\"sonadorisi de fisarmonica e de launeddasa\") della zona ad esibirsi suonando in piazza. In quella occasione la maggior parte della popolazione partecipava alla festa, e si ballavano prevalentemente i balli sardi tipici campidanesi (mediana pippia, sa fiudedda, passu torrau e altri), a cui si affiancarono dall'inizio del Novecento anche balli da oltre Tirreno.\nSa di de is panixeddus.\nUna vecchia tradizione, praticata in quasi tutta la Sardegna per la ricorrenza dei morti, portava i bambini anche a Barrali ad andare in giro per le case a chiedere dei piccoli doni (dolcetti, focacce, pane, frutta secca o qualche soldo) mettendo tutto in un apposito sacchetto, tenuto a tracolla, che portavano a casa propria. I bambini del paese attendevano questo giorno dell'anno con ansia, perch\u00e9 loro diventavano i diretti attori e protagonisti dell'avvenimento. Una vecchia legenda: dice che un barralese incontrandosi con un estraneo, nello scambio dei convenevoli,ci si chiedesse come va, e da dove venite. In anni di cattivo raccolto di fichi d'india il barralese rispondesse blando ( seu de arrabi ). in anni di buon raccolto del frutto, rispondesse invece vivacemente (seu de arrabi arrabi) Negli anni passati il fico d'india per Barrali era una importante materia prima, grande produttore, necessaria prevalentemente all'uso zootecnico. L'uso umano, allo stesso modo importante era riservato alla conservazione dei frutti secchi, alla fattura delle marmellate, alla conservazione della sapa, ed altri derivati.\nLingue e dialetti.\nLa variante di sardo parlata a Barrali \u00e8 il campidanese occidentale.\nEconomia.\nL'economia del territorio di Barrali \u00e8 a prevalenza agroalimentare e vitivinicola, con un forte indotto economico derivante dalla vicinanza con la citt\u00e0 capoluogo Cagliari. La presenza della Strada Statale 128, che collega storicamente il Nuorese montagnoso con le pianure estese del Campidano attraversando l'agro di Barrali, determinava in passato una sorta di micro economia stagionale, conseguente alle operazioni di transumanza delle greggi che utilizzavano la statale 128 per raggiungere le pianure del Campidano medesimo, se non quelle del Sulcis-Iglesiente. Tutto ci\u00f2 apportava una sorta di incremento all'economia comunale, in aggiunta all'agro pastorale, economia prevalente allora.\nL'evoluzione in generale dell'economia ha portato anche Barrali a cercare indirizzi economici pi\u00f9 attuali, che persegue con buoni risultati, e nel contesto di una economia oggi molto volatile, regge anche bene le spinte regressive. Per secoli la vocazione delle coltivazioni nel territorio \u00e8 stata prevalentemente cerealicola, attuata su terreni di qualit\u00e0 non pienamente compatibile con detta coltura, per cui lo standard delle rese per ettaro \u00e8 stato sempre inferiore alla media della potenziale resa dei terreni della sub-regione Trexenta, di cui Barrali fa parte, rallentando pertanto lo sviluppo economico. Le colture ortofrutticole invece, molto pi\u00f9 adatte alle caratteristiche di quei terreni, seppur condotte prevalentemente col sistema della micro impresa, hanno sempre dato a Barrali interessanti fette di reddito. Pertanto parte della comunit\u00e0, dedicandosi a questa coltivazione, ha sempre trovato e trova un interessante sostentamento economico ancora oggi, rappresentando il settore agricolo (e peschiero) il 53,7% delle imprese.\nTra gli ultimi decenni del Novecento e gli anni 2000 sono nate delle piccole e medie imprese, molte orientate alle colture di nicchia, che in aggiunta al sistema delle micro imprese hanno donato una maggior vivacit\u00e0 all'economia locale. L'imprenditoria barralese ha incominciato ad utilizzare il marketing, cercando delle nicchie di mercato, producendo le mele primizie, i vini di alta e media gamma, la coltivazione dei fagiolini, pomodori primatici, ed altri diversi ortaggi, tutti a filiera commerciale corta.\nLa vicinanza del capoluogo di regione Cagliari favorisce un consistente pendolarismo giornaliero. Tanti lavoratori ed impiegati trovano collocazione nei diversi settori dell'economia cagliaritana, tra i quali quelli produttivi e di servizi. Il fenomeno del pendolarismo, che \u00e8 abbastanza presente, apporta all'economia barralese un'ulteriore fetta di prodotto interno lordo locale, determinandone tra l'altro un'equilibrata diversificazione, e dando all'economia del paese una certa stabilit\u00e0. Il trend medio Irpef di crescita \u00e8 fra i pi\u00f9 alti della zona, pari al 35,4% circa nel periodo 2005/2009. Il reddito medio pro capite nel 2011 \u00e8 stato di 6463 euro.\nInfrastrutture e trasporti.\nFerrovie.\nA nord dell'abitato \u00e8 situata la fermata ferroviaria di Barrali, posta sul tracciato della linea Cagliari-Isili. L'ARST collega la fermata con treni aventi destinazione a Monserrato verso sud ed a Mandas e Isili verso nord.\nAmministrazione.\nIn ordine cronologico i sindaci succedutisi a Barrali dal 1948 ad oggi: \nSport.\nLa squadra di pallamano di Barrali ha militato in Serie A.\n\u00c8 presente nel comune anche la Polisportiva Santa Lucia Barrali, che milita nel settore calcistico da molti decenni."}
{"id": "872542", "revid": "599013", "url": "https://it.wikipedia.org/wiki?curid=872542", "title": "Boul\u00e8", "text": ""}
{"id": "872543", "revid": "1632387", "url": "https://it.wikipedia.org/wiki?curid=872543", "title": "Amplifon", "text": "Amplifon S.p.A. \u00e8 un'azienda italiana che si occupa dell\u2019applicazione e commercializzazione di apparecchi acustici. Fondata a Milano nel 1950 da Algernon Charles Holland, dal 2001 \u00e8 quotata alla Borsa di Milano dove \u00e8 presente negli indici FTSE MIB e FTSE Italia STAR.\nStoria.\nAmplifon \u00e8 fondata a Milano nel 1950 da Algernon Charles Holland, un ex ufficiale delle forze speciali inglesi impegnato nella Resistenza italiana, che al termine della seconda guerra mondiale decide di avviare un'attivit\u00e0 specializzata nell'offerta di apparecchi acustici.\nNegli anni sessanta-settanta Amplifon si sviluppa sul mercato italiano attraverso l'apertura di filiali in tutte le regioni acquisendo la leadership nella distribuzione ed applicazione di apparecchi acustici. Nel 1971 viene fondato il Centro Ricerche e Studi Amplifon (CRS), un organismo indipendente finalizzato alla diffusione di conoscenze in campo audiologico e otologico.\nNegli anni novanta, in seguito al cambiamento del management, la strategia si sposta verso un servizio personalizzato al cliente e di attenzione al progresso tecnologico con l'introduzione in Italia dei primi apparecchi acustici interamente digitali nel 1996. In questo periodo l'azienda raggiunge una quota di mercato in Italia superiore al 40%.\nNel 1992 viene costituita una societ\u00e0 in Spagna (Amplifon Iberica) che in pochi anni estende la propria attivit\u00e0 anche al Portogallo.\nTra il 1998 e il 2000, attraverso delle acquisizioni, Amplifon entra in Svizzera, Austria, Francia, Paesi Bassi e Stati Uniti.\nAmplifon S.p.A. viene quotata alla Borsa Italiana il 27 giugno 2001.\nAllo stesso periodo risale la joint venture con Bardissi Medical in Medio Oriente, in Egitto mentre vengono acquisiti punti vendita in Ungheria.\nNel 2002 Amplifon acquisisce negli USA la Sonus Corporation e nel 2003 con l'azienda National Hearing Centers, societ\u00e0 con punti vendita localizzati principalmente all'interno di grandi centri commerciali.\nNegli anni successivi proseguono le acquisizioni nei Paesi Bassi, Germania, Regno Unito, Irlanda e Belgio, e cambia la strategia di marketing e comunicazione. Il 10 dicembre 2010 Amplifon acquisisce infatti il 100% della National Hearing Care (NHC), in Australia, Nuova Zelanda e India.\nNel 2012, Amplifon incrementa la copertura territoriale dell'India. Nello stesso anno il gruppo entra in Turchia, attraverso l'acquisizione del 51% della societ\u00e0 Maxtone, e in Polonia con la costituzione di Amplifon Poland Nel 2014 arriva in Brasile attraverso l'acquisizione del 51% della societ\u00e0 Direito de Ouvir.\nNel 2016 investe 80 milioni per acquisire 170 negozi, tra i quali due catene di medie dimensioni in Germania e una in Canada. Nel 2017 investe altri 110 milioni rilevando 300 negozi tra cui due catene in Francia e Portogallo. Nel luglio 2018 viene realizzata la pi\u00f9 grande acquisizione nella storia del gruppo. Amplifon rileva con 528 milioni, grazie a un finanziamento Unicredit, la catalana Gaes dalla famiglia Gass\u00f2: 600 punti vendita di cui 500 in Spagna e un altro centinaio tra Portogallo e America Latina, 1.800 dipendenti e ricavi per 210 milioni di euro. In tre anni, dal 2015, il titolo in Borsa \u00e8 quasi triplicato, surclassando l'indice delle 40 principali societ\u00e0 quotate, il Ftse Mib.\nIl Gruppo.\nIl gruppo detiene una quota di mercato dell'11% a livello mondiale ed \u00e8 presente in 29 paesi distribuiti nelle seguenti aree geografiche: EMEA, AMERICAS, APAC.\nAmplifon opera attraverso una rete di circa 5.150 punti vendita diretti, 4.000 centri di assistenza e 1.800 negozi affiliati al network, impiegando complessivamente 16.000 persone.\nIl core business del gruppo \u00e8 l\u2019applicazione e personalizzazione di apparecchi acustici con annessa la vendita di prodotti accessori quali pile e materiali di consumo per la loro pulizia e revisione.\nAzionariato.\nL'azionariato comunicato alla Consob al 23/08/2021 \u00e8 il seguente:"}
{"id": "872546", "revid": "290948", "url": "https://it.wikipedia.org/wiki?curid=872546", "title": "Acquaragia minerale", "text": "Lacquaragia minerale (o ragia minerale, spesso indicata semplicemente come acquaragia) nel linguaggio comune indica una particolare miscela di idrocarburi ricavati dalla distillazione frazionata del petrolio.\nViene detta \"acquaragia minerale\", specificando la sua origine, per distinguerla dall'acquaragia naturale, chiamata anche essenza di trementina.\nUtilizzata come solvente, soprattutto per cere e paraffine, ha pi\u00f9 difficolt\u00e0 nello sciogliere la resina. Essenzialmente \u00e8 composta da benzina pesante, con o senza idrocarburi aromatici (nocivi, ma che migliorano il potere solvente)."}
{"id": "872552", "revid": "1318658", "url": "https://it.wikipedia.org/wiki?curid=872552", "title": "Contea di Maricopa", "text": "La contea di Maricopa, in inglese Maricopa County, \u00e8 una contea dello Stato dell'Arizona, negli Stati Uniti. La popolazione al censimento del 2014 era di abitanti. Il capoluogo di contea \u00e8 Phoenix.\nGeografia fisica.\nLo United States Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa Contea di Maricopa \u00e8 stata costituita il 14 febbraio 1871."}
{"id": "872553", "revid": "729019", "url": "https://it.wikipedia.org/wiki?curid=872553", "title": "Porta Fontinalis", "text": "La porta Fontinalis era una porta cittadina delle Mura serviane nell'antica Roma.\nDescrizione storica.\nLe notizie storiche sulla porta Fontinalis si limitano a due citazioni letterarie e tre iscrizioni e in nessun caso si hanno indicazioni che possano suggerire la sua reale posizione. L'unica traccia topografica la segnala nei pressi del Campidoglio, nelle Mura serviane, verso il Campo Marzio, \"ad Martis aram\": ma l'esatta ubicazione di questo altare di Marte \u00e8 dubbia.\nUn'ipotesi di posizionamento della porta si basa sul fatto che sulla sinistra del Vittoriano (sul lato quindi di via del Teatro di Marcello), all'incirca in corrispondenza dell'odierno Museo del Risorgimento, si distinguono, inseriti nel selciato moderno, alcuni resti, in opera quadrata di tufo, di una struttura (peraltro piuttosto anonima) che alcuni ritengono di poter identificare come uno stipite della porta.\nUn'altra teoria, accreditata da voci di una certa autorevolezza, ipotizza che la porta dovesse trovarsi sul lato esattamente opposto dell'Altare della Patria, quindi in corrispondenza dell'inizio di via dei Fori Imperiali, in un punto incerto tra l'inizio dell'antico clivo Argentario (la strada ancora esistente che scendeva dal Campidoglio), e i resti del sepolcro di Gaio Publicio Bibulo, tuttora visibili vicino alla fontana sulla sinistra di chi guarda l'Altare della Patria. Basandosi sull'ipotesi di quest'ultima dislocazione, uno tra i maggiori studiosi delle mura di Roma, G\u00f6sta S\u00e4flund, teorizza che possa trattarsi della stessa porta precedentemente chiamata Ratumena, che costituiva comunque un accesso a fortificazioni precedenti all'invasione dei Galli del 390 a.C. e quindi preesistente alle mura serviane. Poich\u00e9 in effetti le mura repubblicane in quel tratto coincidevano in parte con l'antica fortificazione innalzata intorno all'arce capitolina, l'ipotesi che la Fontinalis possa aver sostituito o magari addirittura possa identificarsi con la Ratumena, appare quanto mai praticabile.\nUn'ulteriore conferma (abbastanza condivisa) si ha da un altro eminente studioso, l'Huelsen, che pone la Fontinalis all'inizio della via Flaminia, il cui antico tracciato partiva dall'angolo nord-est del Campidoglio (la zona, appunto, della tomba di C. Publicio Bibulo), per seguire l'intero rettilineo che oggi \u00e8 via del Corso e riunirsi, oltre l'attuale Piazza del Popolo e il piazzale Flaminio, al tratto urbano della moderna via Flaminia."}
{"id": "872563", "revid": "2153076", "url": "https://it.wikipedia.org/wiki?curid=872563", "title": "Under the Iron Sea", "text": "Under the Iron Sea \u00e8 il secondo album in studio del gruppo musicale britannico Keane, pubblicato il 12 giugno 2006 dalla Island Records.\nSi \u00e8 aggiudicato due dischi di platino nel Regno Unito, nel quale l'album ha debuttato alla prima posizione nella rispettiva classifica.\nL'album prende il nome da un verso del brano \"Crystal Ball\". Ad oggi l'album ha venduto circa tre milioni di copie in tutto il mondo. Il gruppo considera l'album un seguito di \"Hopes and Fears\", con influenze elettroniche, e lo descrive come una \"favola sinistra\"."}
{"id": "872565", "revid": "289247", "url": "https://it.wikipedia.org/wiki?curid=872565", "title": "Chiesa di Santa Maria dei pazzi", "text": ""}
{"id": "872570", "revid": "984922", "url": "https://it.wikipedia.org/wiki?curid=872570", "title": "Abietene", "text": "L'Abietene, Abietan-8-ene, \u00e8 un alchene naturale appartenente ai terpeni; fu descritto per la prima volta da W.T.Wenzell , ottenuto dalla distillazione della resina delle pigne di \"Pinus sabiniana\", specie indigena della California. Secondo T.E.Thorpe , in base dati chimico-fisici forniti da Wenzell e da Sadtler, l'abietene altro non sarebbe stato che l'eptano. L'equivoco, innescato dal fatto che in California era venduta una trementina a base di eptano col nome di Abietene, dur\u00f2 per alcuni decenni sino alla elucidazione della struttura molecolare.\n\u00c8 ottenuto anche per decomposizione dell'acido abietico.\nPropriet\u00e0.\nOdore pungente simile all'olio di arancia. I vapori hanno potere anestetico. \nSi dissolve in 5 parti di alcool etilico 95\u00b0, scioglie gli olii volatili ad eccezione dell'olio di ricino.\n\u00c8 attaccato dall'acido nitrico all'ebollizione, con acido cloridrico o cloro in presenza di catalizzatore fornisce prodotti di sostituzione clorurati.\nReagisce con l'acido solforico concentrato, tra gli 0 \u00b0C e i 15 \u00b0C, per circa 20 ore, fornendo il rispettivo abietensolfonato .\nUsi.\nGli abietensolfonati sono tensioattivi usati nell'industria tessile, e si ottengono per solfonazione."}
{"id": "872572", "revid": "1776051", "url": "https://it.wikipedia.org/wiki?curid=872572", "title": "Trasporti in Macedonia del Nord", "text": "Questa voce raccoglie le principali tipologie di trasporti in Macedonia del Nord.\nTrasporti su rotaia.\nRete ferroviaria.\nIn totale: 925\u00a0km di linee ferroviarie pubbliche, gestiti dal monopolista di stato \"Makedonski \u017deleznici\".\nReti metropolitane.\nLa metropolitana non \u00e8 presente in Macedonia del Nord.\nReti tranviarie.\nNon sono presenti.\nTrasporti su strada.\nRete stradale.\nStrade pubbliche: in totale 9.573\u00a0km, 192 dei quali appartengono ad autostrade (dati 2002)\nReti filoviarie.\nNon sono presenti.\nAutolinee.\nNella capitale della Macedonia del Nord, Skopje, ed in tutte le zone abitate sono presenti aziende pubbliche e private che gestiscono trasporti urbani, suburbani, interurbani e turistici esercitati \ncon autobus.\nIdrovie.\nNon esistono corsi d'acqua navigabili, ma sono presenti, ai confini con Albania e Grecia, acque lacustri percorribili da mezzi di trasporto.\nPorti e scali.\ninesistenti.\nTrasporti aerei.\nAeroporti.\nIn totale: 17 (dati 2000)\na) con piste di rullaggio pavimentate: 11\nb) con piste di rullaggio non lastricate: 6.\nAltri progetti.\n "}
{"id": "872574", "revid": "226458", "url": "https://it.wikipedia.org/wiki?curid=872574", "title": "Convenzione sulle specie migratorie", "text": "La Convenzione sulla conservazione delle specie migratrici degli animali selvatici, o CMS, \u00e8 una convenzione dell'UNEP con l'obiettivo di conservare le specie migratrici terrestri, marine e avicole in tutto il loro areale.\nGeneralit\u00e0.\nEntrata in vigore il 23 giugno 1979, la CMS \u00e8 una delle poche convenzioni internazionali che protegga specie e habitat su una scala globale. La Convenzione conta al momento 80 Paesi aderenti.\nObblighi delle Parti.\nFirmando la CMS, le Parti, si impegnano a lavorare insieme per la conservazione delle specie migratrici e dei loro habitat. In appendice I sono elencate le specie migratrici minacciate che necessitano misure di protezione piuttosto rigide. In Appendice II sono elencate specie per le quali i programmi di protezione possono avvenire attraverso la creazione di accordi multilaterali specifici.\nGli accordi della Convenzione.\nA seguito della Convenzione sulle specie migratrici e delle indicazioni per le specie in appendice II, vari accordi multilaterali sono stati raggiunti in molte parti del mondo.\nTra questi, l'Italia ha ratificato tutti quelli di competenza territoriale come l'accordo sui pipistrelli in Europa (EUROBATS), sui Cetacei del Mediterraneo e il Mar Nero (ACCOBAMS) e sugli uccelli acquatici africani e euroasiatici(AEWA).\nEsistono anche degli accordi di tipo minore (chiamati Memorandum of Understanding) come ad esempio sulla gru siberiana e sulle tartarughe marine. Informazioni su tutti questi trattati si possono trovare sul sito della Convenzione."}
{"id": "872577", "revid": "834", "url": "https://it.wikipedia.org/wiki?curid=872577", "title": "Grace Williams", "text": ""}
{"id": "872578", "revid": "115233", "url": "https://it.wikipedia.org/wiki?curid=872578", "title": "Nickelina", "text": ""}
{"id": "872583", "revid": "138642", "url": "https://it.wikipedia.org/wiki?curid=872583", "title": "Genzai Bakudan", "text": ""}
{"id": "872584", "revid": "256896", "url": "https://it.wikipedia.org/wiki?curid=872584", "title": "Clinica del Lavoro", "text": ""}
{"id": "872586", "revid": "7336", "url": "https://it.wikipedia.org/wiki?curid=872586", "title": "Aggiunta di famiglia", "text": ""}
{"id": "872589", "revid": "256896", "url": "https://it.wikipedia.org/wiki?curid=872589", "title": "Direzione provinciale dei servizi vari", "text": ""}
{"id": "872592", "revid": "22475", "url": "https://it.wikipedia.org/wiki?curid=872592", "title": "Numidotherium koholense", "text": "Il numidoterio (Numidotherium koholense) \u00e8 un antico mammifero estinto, i cui resti fossili sono stati rinvenuti in Africa del Nord in strati dell'Eocene inferiore. \nIl \"fossile di Brezina\".\nI primi ritrovamenti di questo animale, rinvenuti nel 1984 a El Kohol in Algeria, fecero subito intuire l'importanza della scoperta: lo scheletro, quasi completo, rappresentava uno dei pi\u00f9 antichi proboscidati, posto sulla linea evolutiva che ha poi condotto agli odierni elefanti. Il \"fossile di Brezina\", come era conosciuto prima della sua descrizione ufficiale avvenuta nel 1986, possedeva alcune caratteristiche \"da elefante\": il cranio, ad esempio era corto e alto, e probabilmente era gi\u00e0 presente una corta proboscide. \nAltre caratteristiche, invece lo rendevano estremamente primitivo, e in questo era simile a \"Barytherium grave\", un altro antico proboscidato di dimensioni maggiori, rinvenuto in Egitto e Libia. Alto circa un metro, il numidoterio doveva essere simile per forma e dimensioni a un odierno tapiro, e probabilmente viveva in riva ai fiumi o a paludi cibandosi di piante. Un'altra specie, descritta nel 1995 e denominata \"Numidotherium savagei\", \u00e8 stata rinvenuta in Libia, a Dor el Talha, dove sono stati ritrovati anche i resti di \"Barytherium\". Quest'ultima specie, per\u00f2, \u00e8 stata in seguito considerata pi\u00f9 evoluta di \"Numidotherium koholense\" e ascritta a un nuovo genere, \"Arcanotherium\". "}
{"id": "872595", "revid": "7336", "url": "https://it.wikipedia.org/wiki?curid=872595", "title": "Soluzione colloidale", "text": ""}
{"id": "872597", "revid": "404338", "url": "https://it.wikipedia.org/wiki?curid=872597", "title": "Mastodonte americano", "text": ""}
{"id": "872611", "revid": "767487", "url": "https://it.wikipedia.org/wiki?curid=872611", "title": "Cucciolo (film)", "text": "Cucciolo \u00e8 un film commedia del 1998 diretto da Neri Parenti.\nTrama.\nMassimo Colombo, detto \"Mimmo\", frequenta la terza media per l'ennesima volta, ha un sacco di amici dodicenni con cui gioca a pallone, coccola peluche mentre va a rifugiarsi nel letto dei genitori durante i temporali e rimane indifferente al sesso femminile; tutto ci\u00f2 potrebbe essere normale, se non fosse che Mimmo ha 42 anni.\nL'uomo, pur essendo valutabile come neurologicamente sano, \u00e8 comunque affetto dalla sindrome di Peter Pan, ossia dal blocco psicologico di chi non vuole crescere perch\u00e9 preferisce rimanere mentalmente bambino. I suoi genitori, gli iperprotettivi e ormai settantenni Amedeo e Lucia, preoccupati per l'andazzo del figlio, lo portano a farsi visitare da un luminare della psicologia a cui si sono rivolti.\nDurante la seduta, Massimo fa emergere sempre di pi\u00f9 il suo rifiutarsi di crescere, perch\u00e9 si porta appresso il pallone da basket e reagisce in maniera infantile ai test di Rorschach. Lo psicologo rivela che l'unico modo per liberarsi della sindrome \u00e8 subire un forte shock psicologico, cos\u00ec Amedeo e Lucia escogitano un sistema: portano Massimo a Londra e mentre si trovano nella sala giochi del SegaWorld lo abbandonano, per vedere come reagisce.\nLa speranza di provocargli uno shock di carattere affettivo viene resa vana dal fatto che Massimo, seppur rocambolescamente, riesce a tornare in Italia, facendosi accompagnare dalla polizia e piangendo per strada, poich\u00e9 temeva una punizione molto brusca. Quando ritorna al suo appartamento, Massimo scopre che i suoi genitori hanno deciso di trasferirsi lasciandolo da solo a casa, perch\u00e9 impari ad arrangiarsi, e anche il preside della sua scuola, per motivi anagrafici ed economici, lo ha ormai espulso.\nMassimo tenta quindi di trovare ospitalit\u00e0 a casa del compagno di classe Gaetano, ma viene cacciato via anche dai genitori di quest'ultimo quando egli rompe un vetro con un pallone, pretende incredibilmente dalla madre dell'amico che gli faccia il bagnetto, facendo persino scappare la cameriera, che fraintende le sue intenzioni vedendolo nudo e va a rifugiarsi nel lettone dei due coniugi facendosi la pip\u00ec addosso dopo aver visto un film horror il quale gli provocava incubi.\nTornato a casa, attirato da una Ferrari Testarossa fermatosi davanti a casa sua, assiste ad un litigio furibondo tra il manesco guidatore dell'auto e la sua fidanzata di nome Claudia. Animato da genuina e spontanea gentilezza, decide di salvare la giovane donna e di ospitarla in casa sua. La ragazza \u00e8 inizialmente un po' stranita dai suoi modi di fare infantili ma ben presto accetter\u00e0 la sua compagnia, affezionandosi sempre pi\u00f9 a lui e coinvolgendolo in avventure da adulto, dopo anni di \"purezza infantile\" da parte del \"ragazzone\" facendolo, lentamente, innamorare di lei.\nProprio quando Massimo, ormai innamoratosi della ragazza, vuole proporle il matrimonio, la pizzica a letto con un altro uomo: la rabbia \u00e8 talmente forte che, per lo shock, Massimo matura, quindi inizia a guardare al mattino TG5 Prima Pagina anzich\u00e9 i cartoni animati da bambini in televisione, beve caff\u00e8 anzich\u00e9 il Nesquik, scaraventa via il suo peluche, ma soprattutto compra quotidiani e riviste pornografiche anzich\u00e9 giornalini a fumetti come il famoso e longevo Topolino e, inoltre, impara a guidare la macchina.\nOrmai guarito dalla sindrome di Peter Pan, Massimo inizia a lavorare come magazziniere mantenendo sempre dei buoni rapporti coi suoi ex compagni di scuola di una vita. Un giorno per\u00f2 Claudia torna da lui: inizialmente Massimo non vuole perdonarla; tuttavia la donna ammette il suo errore e si dice disposta a tornare dal suo \"Cucciolo\" per sempre, visti i suoi sentimenti puri e sinceri, a differenza degli altri uomini, che hanno dimostrato per lei soltanto un'insana passione corporale. Dopo essersi finalmente chiariti, Mimmo e Claudia si sposano e hanno tre figli, ma Mimmo, pur essendo ormai diventato un vero adulto, continuer\u00e0 a conservare quel lato fanciullesco di sempre, quindi si divertir\u00e0 a giocare a pallone con i suoi tre figli, che all'inizio avranno qualche difficolt\u00e0 a chiamarlo pap\u00e0."}
{"id": "872614", "revid": "827882", "url": "https://it.wikipedia.org/wiki?curid=872614", "title": "Bombolone", "text": ""}
{"id": "872615", "revid": "74801", "url": "https://it.wikipedia.org/wiki?curid=872615", "title": "Contea di Mohave", "text": "La contea di Mohave, in inglese Mohave County, \u00e8 una contea dello Stato dell'Arizona, negli Stati Uniti. La popolazione al censimento del 2010 era di abitanti. Il capoluogo di contea \u00e8 Kingman.\nGeografia fisica.\nLo United States Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa contea venne costituita l'8 novembre 1864."}
{"id": "872618", "revid": "767487", "url": "https://it.wikipedia.org/wiki?curid=872618", "title": "Paparazzi (film 1998)", "text": "Paparazzi \u00e8 un film italiano del 1998 diretto da Neri Parenti.\nTrama.\n\"King\", \"Faina\", \"Er Patata\" e \"Ciro 3000\" sono quattro paparazzi che gestiscono la \"Magica Press\", un'agenzia di gossip romana che cerca di cogliere le stelle dello spettacolo italiano nei momenti privati. I problemi aumentano quando ai quattro si aggiunge \"Bin\", fotografo pasticcione proveniente da Milano, vecchio amico di King, costretto a trasferirsi a Roma per non finire nei guai dopo aver fatto cadere la Madonnina dalla cima del celebre Duomo meneghino, nel tentativo di fotografare Valeria Mazza.\nDopo diverse disavventure, i cinque stanchi di correre dietro ai vari scoop, decidono di mettere a segno il colpo della vita, la foto che vale ben 50 miliardi di lire: grazie ad un'amica di Faina pronta a tutto pur di andare sui giornali, fotograferanno nientemeno che una scappatella del Presidente degli Stati Uniti nella sala ovale, portandolo alle dimissioni; divenuti ora loro i vip pi\u00f9 ricercati, si nasconderanno in un convento spacciandosi per frati, dove verranno per\u00f2 scoperti da cinque paparazze travestite da suore.\nProduzione.\nRiprese.\nIl film \u00e8 stato girato tra Roma, Bracciano, Poli, Castelnuovo di Porto, Subiaco, Milano e Olbia.\nCast.\nCamei.\nSono numerose le celebrit\u00e0 che hanno prestato il loro volto per la realizzazione della pellicola:\nDistribuzione.\nIl film \u00e8 uscito nelle sale Italiane il 18 dicembre 1998.\nIncassi.\nLa pellicola incass\u00f2 complessivamente 9.060.027 \u20ac."}
{"id": "872621", "revid": "125384045", "url": "https://it.wikipedia.org/wiki?curid=872621", "title": "Casta Diva", "text": "Casta Diva \u00e8 il cantabile della cavatina della protagonista nella \"Norma\" di Vincenzo Bellini. \u00c8 la pagina pi\u00f9 celebre composta da Bellini.\nIl compositore francese Fromental Hal\u00e9vy dichiar\u00f2 che avrebbe barattato tutta la sua musica per quest'aria.\nSi colloca nel numero 4 dello spartito, la \"scena e cavatina\" di \"Norma\", dove costituisce la sezione cantabile, dopo il recitativo \"\"Sediziose voci\" e prima del tempo di mezzo \"Fine al rito; e il sacro bosco\" e della cabaletta \"Ah! bello a me ritorna\"\".\nCostituisce una preghiera che la sacerdotessa gallica eleva alla luna. Davanti al desiderio dei Galli di ribellarsi al giogo romano, la sacerdotessa e veggente Norma cerca di placare gli animi dato che \u00e8 scritto nel cielo che Roma dovr\u00e0 cadere, ma non al momento e n\u00e9 per mano dei Galli.\" \" \u00c8 preceduta dalla didascalia:\nPrima composta in Sol maggiore, l'aria fu abbassata di un tono, a Fa maggiore, perch\u00e9 giudicata troppo acuta da Giuditta Pasta, prima interprete dell'opera. A questa modifica dobbiamo non solo lo scarto armonico tra l'accordo di La bemolle maggiore che conclude il precedente recitativo e l'accordo di sesta napoletana (sol bemolle maggiore) che consente di modulare alla tonalit\u00e0 di Fa, ma anche l'anticipazione degli arpeggi dei violini dalla terza alla prima battuta dell'introduzione strumentale, che Bellini sostitu\u00ec ai tre accordi isolati, a crome e in pizzicato, della versione in Sol, collocati rispettivamente nel quarto ottavo della prima battuta e sul primo e quarto ottavo della seconda battuta. In tal modo il passaggio modulante, che in origine fungeva da raccordo tra il recitativo e l'aria, venne incorporato in quest'ultima.\nLa struttura in due strofe (\"Casta Diva\", \"Tempra, o Diva\"), ciascuna delle quali corrisponde ad una quartina di versi ottonari, ricalca quella di una romanza. Le prime 10 battute della melodia sono anticipate dalla voce del primo flauto, raddoppiato nelle battute finali dal primo oboe.\nTra le due strofe si colloca una sezione intermedia, in cui il coro ripete sotto voce i versi di Norma su una melodia sillabica che fa da sfondo ai vocalizzi del soprano.\nLa seconda strofa, identica alla prima tranne che nei versi e nell'aggiunta degli accordi staccati del Coro e di Oroveso, \u00e8 chiusa da una cadenza vocale cromatica che porta la voce del soprano al La centrale, che nelle odierne esecuzioni \u00e8 spesso sostituita da cadenze standardizzate e pressoch\u00e9 sempre conclusa sul Fa acuto.\nLa melodia principale \u00e8 un tipico esempio di stile melismatico belliniano, in cui le fioriture presentano carattere di arabesco anzich\u00e9 di passaggio di agilit\u00e0. Altrettanto tipico \u00e8 l'attacco sulla terza dell'accordo, lo stesso La che nello spartito belliniano (non nella tradizione esecutiva) sigilla il brano come a chiuderne il cerchio.\nSulle sestine dei violini il periodo melodico si distende asimmetricamente. Solo i primi due versi presentano infatti ciascuno la canonica misura di 4 battute, mentre gli ultimi due si fondono in un'unica frase di 7 battute, che culmina nel Si bemolle acuto, dopo un lungo sincopato sulla nota La, di difficile esecuzione.\nAltri grandi soprani a cantarla sono stati Giuseppina Ronzi de Begnis, Giuditta Grisi, Lilli Lehmann, Rosa Ponselle, Gina Cigna, Zinka Milanov, Maria Callas, Anita Cerquetti, Joan Sutherland, Montserrat Caball\u00e9, Renata Scotto, Jane Eaglen e Toti Dal Monte.\nI versi.\nCasta Diva che inargenti\nQueste sacre antiche piante,\nA noi volgi il bel sembiante\nSenza nube e senza vel.\nTempra o Diva,\nTempra tu de' cori ardenti,\nTempra ancor lo zelo audace,\nSpargi in terra quella pace\nChe regnar tu fai nel ciel.\nFantasie strumentali.\nLa musica di \"Casta Diva\" \u00e8 impiegata in alcune parafrasi strumentali della \"Norma\":\nAnche Fryderyk Chopin lavor\u00f2 ad uno studio pianistico sulla musica di quest'aria.\nColonne sonore.\nL'aria si ascolta in numerose colonne sonore."}
{"id": "872660", "revid": "648716", "url": "https://it.wikipedia.org/wiki?curid=872660", "title": "Contea di Navajo", "text": "La contea di Navajo, in inglese Navajo County, \u00e8 una contea dello Stato dell'Arizona, negli Stati Uniti. La popolazione al censimento del 2000 era di abitanti. Il capoluogo di contea \u00e8 Holbrook.\nGeografia fisica.\nLo United States Census Bureau certifica che l'estensione della contea \u00e8 di , di cui composti da terra e composti di acqua.\nStoria.\nLa contea venne costituita il 21 marzo 1895 da parte del territorio della contea di Apache. Il primo sceriffo della contea fu il leggendario pistolero Perry Owens, che aveva precedentemente servito come sceriffo della contea di Apache."}
{"id": "872664", "revid": "838137", "url": "https://it.wikipedia.org/wiki?curid=872664", "title": "Eucelade", "text": ""}
{"id": "872665", "revid": "33689", "url": "https://it.wikipedia.org/wiki?curid=872665", "title": "Dolce (disambigua)", "text": ""}
{"id": "872667", "revid": "27723", "url": "https://it.wikipedia.org/wiki?curid=872667", "title": "Eukelade", "text": ""}
{"id": "872668", "revid": "1305772", "url": "https://it.wikipedia.org/wiki?curid=872668", "title": "Dolci (disambigua)", "text": ""}
{"id": "872673", "revid": "2213397", "url": "https://it.wikipedia.org/wiki?curid=872673", "title": "Parco del Monviso", "text": "Il parco del Monviso \u00e8 un'area naturale protetta; occupa 9154,00 ettari di territorio e si estende attorno al Monviso a cavallo fra la Valle Po e la Valle Varaita. \u00c8 stato istituito nel 2016 ed \u00e8 situato all'interno della \"riserva della Biosfera transfrontaliera del Monviso\" (MaB Unesco). Nel 2019 \u00e8 stato ampliato per 819 ettari, con il raggiungimento dell'attuale estensione complessiva.\nAree protette.\nL'Ente di gestione delle aree protette del Monviso, oltre al parco del Monviso gestisce sette aree classificate \"riserva naturale\" e alcuni siti della Rete Natura 2000\nStoria.\nIl parco del Monviso \u00e8 stato istituito il 1\u00ba gennaio 2016 con legge regionale della Regione Piemonte.\nSedi.\nSede operativa.\nvia Griselda, 8 - 12037 Saluzzo (CN)\nFauna.\nIn alta montagna, dove le condizioni di vita sono pi\u00f9 difficili, vivono gli animali pi\u00f9 grandi del parco. Pensiamo allo stambecco, relitto dell'epoca glaciale quando occupava territori ben pi\u00f9 ampi, ora confinato nelle aree pi\u00f9 fredde e, a quote appena inferiori. L'arvicola ed il toporagno regnano un po' ovunque nelle praterie d'alta quota, grazie anche alla disponibilit\u00e0 alimentare costituita dagli insetti. Ai piedi delle pareti e nei cumuli detritici regna l'ermellino e la lepre variabile. Dove c'\u00e8 erba infine vive la marmotta ed il camoscio.\nNella prima importante formazione arborea, la lariceta, al limite dei 1500 m s.l.m., vivono i caprioli e, di recente reintroduzione, i cervi. \u00c8 abbastanza frequente incontrare lo scoiattolo rosso, meno facile scoprire il ghiro, date le sue abitudini notturne.\nScendendo di quota, alla lariceta si sostituisce lentamente la faggeta ed il bosco misto di latifoglie: vive qui il cinghiale, specie in larga parte non pura, \"viziata\" da immissioni a scopo venatorio, \u00e8 ancora presente il capriolo e compare il tasso.\nNel tratto di pianura, oltre alla volpe, alla faina ed alla donnola, si trovano sporadicamente il cinghiale ed il capriolo, giunti dalla montagna lungo le rive del fiume. Preoccupante la presenza dello scoiattolo grigio, specie alloctona in espansione.\nA quote elevate si trova l'Aquila reale, il pi\u00f9 grande rappresentante dell'avifauna del Parco e, nascosta tra le rocce e nella neve, ben protetta dal suo \"abito\" variabile, vive la Pernice bianca, scura in estate e candida in inverno. Sulle pareti rocciose nidificano il gracchio alpino, il pi\u00f9 raro gracchio corallino ed il raro picchio muraiolo. Nidificano qui anche il fringuello alpino ed il sordone. Nelle praterie d'alta quota la disponibilit\u00e0 alimentare costituita dagli insetti richiama gli uccelli migratori, dallo stiaccino al culbianco all'averla piccola. Non lontano nidificano il fanello, il Codirosso spazzacamino, presente per altro anche a quote molto pi\u00f9 basse e lo spionciello."}
{"id": "872686", "revid": "1318658", "url": "https://it.wikipedia.org/wiki?curid=872686", "title": "Contea di Pima", "text": "La contea di Pima, in inglese Pima County, \u00e8 una contea dello Stato dell'Arizona, negli Stati Uniti. La popolazione al censimento del 2000 era di abitanti. Il capoluogo di contea \u00e8 Tucson.\nGeografia fisica.\nLo United States Census Bureau certifica che l'estensione della contea \u00e8 di , di cui su terraferma e i rimanenti di acque interne.\nStoria.\nLa contea venne costituita nel 9 novembre 1864."}
{"id": "872687", "revid": "118543627", "url": "https://it.wikipedia.org/wiki?curid=872687", "title": "Paracadutismo", "text": "Il paracadutismo \u00e8 l'attivit\u00e0, sportiva o militare, che consiste nel lanciarsi da quote ragguardevoli, solitamente da un aereo o un elicottero, utilizzando un paracadute come strumento per rallentare la caduta e consentire un atterraggio sicuro.\nDall'idea di Leonardo da Vinci, che per primo pens\u00f2 ad un cono rovesciato in grado di rallentare la caduta di un corpo immerso in un fluido, sul finire della prima guerra mondiale compaiono i primi pionieri del paracadutismo.\nDa allora le tecniche di volo umano abbinate al paracadute, e le relative tecnologie dei materiali impiegati, insieme allo sviluppo del paracadutismo sportivo, hanno subito un'evoluzione molto significativa.\nParacadutismo sportivo.\nNella pratica sportiva del paracadutismo si \u00e8 soliti saltare da una quota tra i 1000 e i 4500 metri circa per poi aprire il paracadute normalmente ad una quota consigliata di 900-800 metri, o 1500 metri per i lanci di addestramento e i lanci in tandem. Il dispositivo di apertura del paracadute principale (non tandem), deve essere azionato a quote non inferiori a 2.500 ft/750 m AGL (Regolamento \"Disciplina dei lanci paracadutistici ordinari e speciali\" - Ed.2)\nNel paracadutismo si distinguono diverse specialit\u00e0:\n1. \"Stile\" (in inglese \"Style\", in francese \"Voltige\"). \u00c8 la prima vera disciplina sportiva del paracadutismo moderno, ed \u00e8 prettamente individuale. Consiste in un lancio da una quota di 2200 metri (approssimativamente 7000 piedi), con a disposizione circa una trentina di secondi di caduta libera. In questo frangente si deve eseguire una concatenazione di 6 evoluzioni, volteggi, nel minor tempo possibile che consistono in: un giro sull'orizzonte di 360 gradi, l'inversione di esso, una giravolta (looping) all'indietro e la ripetizione di questi. Per ogni lancio ci sono quattro combinazioni d'esecuzione che vengono sorteggiate in precedenza. Simultaneamente ogni concorrente viene ripreso da terra da una postazione video, e successivamente giudicato da una giuria. Detta giuria deve aggiungere delle frazioni di secondo di penalit\u00e0 al tempo effettivo di esecuzione, se ogni singola figura non viene effettuata correttamente nel beccheggio (\"pitch\"), rollio (\"roll\") e giro di 360 gradi. Vince chi a fine gara, dopo pi\u00f9 lanci, ha totalizzato un tempo totale inferiore.\n2. \"Precisione in atterraggio\", disciplina nata in concomitanza allo \"Stile\" ed anch'essa consiste in una prestazione individuale. I lanci avvengono da circa 1000 metri. L'obiettivo \u00e8 di centrare in atterraggio con il tallone un bersaglio che, agli albori era un disco rosso di 10\u00a0cm di diametro, mutato poi in 5\u00a0cm e attualmente in 2\u00a0cm situato all'interno di un apparato elettronico che misura fino a 15\u00a0cm di errore dal centro. Vince la squadra o l'atleta che facendo la sommatoria dei lanci, totalizza un minor numero di centimetri di errore dal centro. In alcune gare la misura pi\u00f9 alta di un round viene annullata. Le squadre sono composte da cinque persone e le categorie sono: femminile, master (oltre i 50 anni in Italia e i 45 nelle gare straniere), senior (dai 25 ai 45 o 50 anni) e junior (dai 18 ai 25 anni).\n3. \"Combinata\", ovvero la combinata delle due precedenti discipline. Vince l'atleta o la squadra che facendo la somma numerica della classifica di ogni singola disciplina totalizza un numero inferiore; ad es., chi \u00e8 arrivato terzo in \"Stile\" e quarto in \"Precisione\", vince su chi \u00e8 arrivato primo in \"Stile\" e settimo in \"Precisione\".\n4. \"Paraski\", nata dalla necessit\u00e0 di sviluppare il soccorso alpino. Consiste nella combinata di una gara di sci di slalom gigante, ed una gara di precisione in atterraggio in montagna, su piano e su pendio. Essendo una gara che combina due differenti discipline, la classifica viene stilata con metodi analoghi alla competizione citata precedentemente.\n5. \"Formazioni in Caduta Libera\" (FCL), o \"Relative Work\" (RW). Nel \"lavoro relativo\", squadre composte da due o pi\u00f9 paracadutisti compongono durante la caduta libera pi\u00f9 figure prefissate, seguendo dei criteri di velocit\u00e0, precisione o stile a seconda delle categorie di gara. Solitamente vengono effettuate figure a quattro ed otto elementi.\n6. \"Canopy Relative Work\". Squadre di due o pi\u00f9 paracadutisti s'impegnano dopo brevissima caduta (1 secondo o poco pi\u00f9) nel costituire formazioni a paracadute aperto, con prese di mani e piedi sulla velatura e sulle bretelle. Costituita una formazione a quattro il primo in alto molla le prese, e con varie metodiche ruota verso il basso e riaggancia la formazione (rotazione), oppure vengono costruite formazioni predeterminate (\"sequential\"); od ancora otto paracadutisti chiudono una formazione verticale nel pi\u00f9 breve tempo possibile. Altamente spettacolare per la visibilit\u00e0 da terra, \u00e8 tuttavia pericolosa per la possibilit\u00e0 di collisioni con avviluppo.\n7. \"Free Style\". In questa disciplina i paracadutisti, durante la caduta libera, si esibiscono in figure a corpo libero che ricordano esercizi di danza o ginnastica artistica.\n8. \"Skysurf\". Disciplina resa celebre da Patrick de Gayardon, lo skysurf consiste nell'affrontare la caduta libera con una versione ridotta della tavola da snowboard agganciata stabilmente ai piedi. La tavola consente di 'scivolare' sull'aria traslando e girando su se stessi a grande velocit\u00e0. La tavola viene poi sganciata immediatamente prima di atterrare.\n9. \"Speed skydiving\". \u00c8 la pratica estrema del paracadutismo di velocit\u00e0, dove l'atleta, con un lancio da una quota stabilita (4.000 metri), si pone in posizione aerodinamica per raggiungere la massima velocit\u00e0 possibile entro i 1.700 metri di quota, dopo i quali inizia la fase di decelerazione per poi procedere all'apertura del paracadute.\n10. \"Freefly\". Nasce nel 1996, e diventa l'evoluzione del volo tridimensionale. le squadre sono composte da due elementi pi\u00f9 il tecnico video, e volano insieme creando coreografie. Esistono anche squadre a quattro elementi pi\u00f9 il tecnico video, che lavorano come una squadra di RW4 con figure obbligatorie.\n11. \"Vertical Relative Work\" (VRW) o \"Vertical Formation Skydiving\" (VFS). \u00c8 una disciplina piuttosto giovane che consiste nel costruire formazioni in caduta libera, durante le quali i performers mantengono posizioni verticali tipiche del freefly. Le squadre sono composte da 4 (VRW-4way) o 8 (VRW-8way) elementi, oltre ad un operatore video.\n12. \"Canopy Piloting\" detto anche Swoop consiste nell'utilizzo di paracadute a profilo alare ad alte prestazioni per compiere atterraggi ad alta velocit\u00e0 e con lunghe flare. Esistono competizioni di Canopy Piloting suddivise in tre categorie: Speed, Accurancy e Free-Style. Nello speed si gareggia impiegando il minor tempo possibile ad attraversare due gate distanti 200 piedi, nell'Accurancy si valuta la precisione in atterraggio dopo essere passati in un percorso prestabilito, nel Free-Style si viene valutati per le acrobazie effettuate durante l'atterraggio.\nLanci tandem.\nIl paracadute Tandem \u00e8 costruito per sostenere due persone imbracate insieme. D\u00e0 la possibilit\u00e0 di uscire fuori dall'aereo - con volo stabilizzato da un piccolo paracadute (il \"drogue\") che servir\u00e0 poi all'apertura di quello principale - alla quota di lancio imbracati ad un istruttore. Utilizzato per provare un lancio anche per chi non ha una preparazione specifica, permette di volare per circa sessanta secondi a 50\u00a0m/s (ovvero a circa 180\u00a0km/h), finch\u00e9 l'istruttore non aprir\u00e0 il paracadute a circa 1500 metri. Il paracadute tandem \u00e8 molto pi\u00f9 grande di uno normale, (tra i 360 e i 400 piedi quadri) per sorreggere due persone.\nCaduta libera.\nLa tecnica base \u00e8 fondamentale nella caduta libera \u00e8 la posizione orizzontale (Box Position): in questa posizione braccia e gambe sono leggermente divaricate ed il bacino \u00e8 proteso in basso, in modo che il corpo assuma un profilo arcuato che consente di \"stabilizzare la caduta\", sia nel senso di seguire un asse verticale di discesa, sia nel senso di evitare rotazioni sull'asse di caduta stesso. In queste condizioni, la velocit\u00e0 limite equivale grossomodo a 200\u00a0km/h.\nDurante caduta libera la velocit\u00e0 del paracadutista non aumenta in modo esponenziale con la distanza da lui percorsa, ma si stabilizza ad una velocit\u00e0 limite: sul corpo del paracadutista agisce una forza detta ritardatrice che \u00e8 proporzionale alla velocit\u00e0. Quando la forza ritardatrice diventa uguale alla forza peso dello sky diver si ha una situazione di equilibrio, ovvero una velocit\u00e0 di caduta libera costante. \nTutto ci\u00f2 \u00e8 dimostrabile attraverso lo studio del moto di un corpo su cui agisce una forza ritardatrice: su un corpo (sky diver) in moto immerso in un fluido (aria) agisce sia la spinta di Archimede sia la forza ritardatrice, che \u00e8 diretta con verso opposto alla velocit\u00e0, cio\u00e8 verso lo zenit. Considerando un paracadutista che salta da un oggetto non in movimento nell'istante iniziale del moto, ovvero appena il paracadutista salta, la sua velocit\u00e0 \u00e8 nulla cos\u00ec come la forza ritardatrice, mentre la sua accelerazione \u00e8 pari all'accelerazione di gravit\u00e0. A mano a mano che il paracadutista scende, la velocit\u00e0 aumenta e l'accelerazione diminuisce fino a diventare nulla quando la velocit\u00e0 \u00e8 massima (velocit\u00e0 limite) e quindi la forza ritardatrice diventa uguale alla forza peso; si ha cos\u00ec la situazione di equilibrio, la quale comporta una velocit\u00e0 costante. La velocit\u00e0 limite raggiungibile da un paracadutista dipende dalla tecnica di caduta che usa, dal suo abbigliamento e dal suo peso. \nCorsi di paracadutismo.\nIl corso di tipo AFF (\"Accelerated Free Fall\") nasce negli Stati Uniti agli inizi degli anni ottanta.\n\u00c8 composto da lezioni teoriche e da sette livelli, da effettuarsi in minimo sette salti in caduta libera da quote tra in 3500 e i 4500 metri. Ogni livello porta alla fase successiva e l'obiettivo \u00e8 quello di rendere il paracadutista autonomo nel lancio. L'ultimo salto l'allievo lo effettuer\u00e0 infatti da solo, uscendo dall'aereo in autonomia, trovando la posizione corretta, aprendo il paracadute alla quota giusta ed atterrando in una zona libera da ostacoli. Nella caduta libera ci saranno due istruttori nei primi tre livelli che voleranno accanto all'allievo e lo sosterranno fino a che non trover\u00e0 l'equilibrio necessario, superati i quali si ridurranno a solo uno per i successivi. Verranno utilizzati paracadute appositamente costruiti per allievi, di dimensioni maggiori (solitamente tra i 230 i 320 piedi quadri) per avere un comportamento pi\u00f9 dolce e facilitare gli atterraggi. \nTutti coloro che si iscriveranno al corso di paracadutismo saranno sottoposti a vari esami, di norma: test fisici, elettrocardiogramma ed esame delle urine. Dal 23 marzo 2014, per motivi legati all'uso di sostanze stupefacenti, oltre all'esame delle urine con un arco di tempo di 3 mesi e circa 10 giorni verranno rilevate ogni traccia di usi di sostanze stupefacenti, con ulteriore accertamento per via di encefalogramma con una precisione di rilevamento nell'arco degli ultimi 8 mesi. I risultanti positivi a questo test verranno allontanati permanentemente dal corso e senza possibilit\u00e0 di fare parte a qualsiasi forza dell'ordine o corpi militari. Nel 1993 venne pubblicato un manuale di paracadutismo moderno AFF (Accelerated Free Fall) scritto da Emanuele Rizzo (preparatore atletico della Nazionale di paracadutismo di Casale Monferrato campione del mondo a Pechino) e Roberto Mirzan Presidente della Federazione.\nParacadutismo militare.\nLa prima scuola di paracadutismo militare nasce a Castel Benito (Libia), a met\u00e0 degli anni Trenta del XX secolo.\nIl paracadutismo militare \u00e8 utilizzato per impieghi strategici e tattici dalle forze armate di numerosi stati. I paracadutisti militari possono far parte dell'esercito o dell'aeronautica (come \"fanteria dell'aria\"). Ad esempio in Italia, Gran Bretagna e USA i reparti di paracadutisti militari fanno tradizionalmente parte dell'esercito, in Germania erano invece parte della Luftwaffe (aeronautica) durante la seconda guerra mondiale, mentre dal dopoguerra sono parte dell'Heer (esercito) come in Francia sono parte dell'Armee de Terre (esercito).\nIn Italia la relativa scuola militare nazionale \u00e8 istituita presso la caserma \"Gamerra\" di Pisa, dove \u00e8 operativo il \"Centro Addestramento di Paracadutismo\", ex \"SMIPAR\". Presso il centro vengono svolti tutti i corsi di base per lancio vincolato, prevalentemente per gli allievi paracadutisti della Brigata paracadutisti \"Folgore\", ma anche per tutte le Forze armate e dell'Ordine dello Stato: Alpini, Carabinieri, Polizia, piloti dell'Aeronautica e della Marina, Incursori e corpi speciali, e talvolta per corpi di forze armate straniere. Per i lanci vengono utilizzati i velivoli della 46\u00aa Brigata Aerea di stanza nel vicino aeroporto di Pisa San Giusto, con gli aerei Lockheed C-130J. In seguito, una volta \"brevettati\", si utilizzano gli elicotteri dell'esercito AB 205 e CH-47 Chinook per l'addestramento in missioni e operazioni militari. Solitamente si salta da un'altezza di circa 450\u00a0m, presso le \"zone lancio\" di Tassignano e Altopascio vicino a Lucca.\nLanci da palloni aerostatici.\nTra la fine degli anni cinquanta e l'inizio degli anni sessanta, aviatori di USA e URSS effettuarono lanci da palloni aerostatici posti ad alta quota per mettere a punto i sistemi di salvataggio delle capsule destinate ai futuri voli spaziali con uomini a bordo. In uno di questi lanci, nell'ambito del progetto Excelsior, l'americano Joseph Kittinger conquist\u00f2 il record del mondo per il lancio da maggiore altezza (31.333 metri) raggiungendo la velocit\u00e0 di 982\u00a0km/h. Durante questo tipo di lanci vi furono anche degli incidenti e in uno di questi perse la vita il colonnello sovietico P\u00ebtr Dolgov.\nIl 14 ottobre 2012 l'austriaco Felix Baumgartner si lancia da 39.004 metri, diventando il primo uomo a superare il muro del suono in caduta libera raggiungendo i (833,9\u00a0mph ovvero Mach 1,24).\nIl 24 ottobre 2014 lo statunitense Alan Eustace si lancia da 41.419 metri, battendo il record di lancio da maggiore altezza di Baumgartner."}
{"id": "872693", "revid": "5695", "url": "https://it.wikipedia.org/wiki?curid=872693", "title": "Fonti energetiche", "text": "Le fonti energetiche (o fonti di energia), sono le sorgenti di energia a disposizione dell'uomo e in quanto tali possono essere utilizzate per eseguire un lavoro e/o produrre calore.\nStoria.\nNella preistoria e per gran parte della storia umana, fonti di energia utilizzabili dall'uomo furono: l'energia muscolare umana e animale per produrre un lavoro, la combustione di legno o, pi\u00f9 in generale, biomassa, per produrre calore. Pi\u00f9 tardi, la navigazione a vela e i mulini ad acqua e a vento, introdussero una prima diversificazione riguardo alle fonti energetiche inanimate. L'energia disponibile pro-capite, prima del XIX secolo, in Occidente, era ridotta: questo si traduceva, nelle societ\u00e0 pre-industriali, in una bassa mobilit\u00e0 delle persone nel loro complesso, ridotta circolazione di merci, ridotta assistenza sanitaria, disponibilit\u00e0 discontinua di risorse alimentari, con periodiche carestie.\nNel corso del Novecento si \u00e8 assistito a un notevole incremento del consumo di energia, che \u00e8 praticamente raddoppiato dal 1973 al 2004. Ci\u00f2 pone dei problemi, sia dal punto di vista ambientale (ad esempio per l'effetto serra o lo smaltimento delle scorie), sia dal punto di vista geopolitico. La scelta di una fonte energetica \u00e8 diventata un fatto socio-politico complesso ed importante, che dipende dalla disponibilit\u00e0 di risorse, dal costo di una fonte in relazione alle condizioni particolari di una nazione, dall'affidabilit\u00e0 delle centrali di produzione di energia e dalla protezione dell'ambiente.\nLe fonti utilizzate oggi per la produzione di energia elettrica sono essenzialmente la combustione di \"combustibili fossili\" (carbone o idrocarburi), l' \"idroelettrico\", l' \"energia atomica da fissione\", l' \"eolico\", la \"geotermia\" e l' \"energia solare\".\nTipologia.\nLa maggior parte delle risorse energetiche del mondo hanno come fonte primaria i raggi solari che colpiscono la superficie terrestre; quest'energia si \u00e8 conservata indirettamente sotto forma di energia fossile (bitume, carbone, gas, idrati, petrolio) oppure come energia direttamente impiegabile (ad esempio i venti si formano in seguito a complessi fenomeni di riscaldamento nelle zone soleggiate e di convezione nelle zone fredde, il tutto abbinato alla rotazione terrestre). Anche l'energia idroelettrica deriva dall'energia solare che provoca l'evaporazione dell'acqua e conseguente condensazione quando le nuvole incontrano l'aria di fronti climatici freddi o alte montagne. Il vapore acqueo salendo in quota acquisisce una certa energia potenziale che cede in parte alle piogge ed ai corpi acquosi siti in quote elevate.\nUn'altra fonte di energia, \u00e8 quella geotermica, endogena e localizzata in specifiche aree del globo terrestre favorite da particolari aspetti di geologia regionale.\nCostante solare.\nIl termine \"costante solare\" (in inglese \"solar constant\") definisce la quantit\u00e0 di radiazione elettromagnetica solare che arriva per unit\u00e0 di superficie, misurandola a livello della superficie esterna dell'atmosfera terrestre, da un aereo perpendicolare ai raggi. La costante solare include tutti i tipi di radiazione solare, non soltanto la luce visibile. Il suo valore \u00e8 stato misurato da satelliti a circa 1.366 watt per metro quadro, anche se pu\u00f2 variare di circa lo 6,9% durante l'anno - da circa 1.412\u00a0W/m\u00b2 a gennaio a 1.321\u00a0W/m\u00b2 a luglio, questo dovuto alla variazione della distanza della terra dal sole, oltre ad una lieve variazione della luminanza solare di poche parti su mille da un giorno all'altro. Per l'intero globo terrestre, che ha una sezione di taglio di 127.400.000\u00a0km\u00b2, la potenza fornita dall'energia solare \u00e8 di 1.740 \u00d7 1017 Watt, con una variazione del +/- 3,5%.\nClassificazione.\nLa prima classificazione che deve essere fatta per le fonti di energia \u00e8 tra le \"fonti di energia primarie\", ovvero le fonti direttamente presenti in natura. Esse comprendono il petrolio, il carbone, il gas naturale, la legna da ardere o biomasse, i combustibili nucleari, l'energia idroelettrica, eolica, geotermica e solare, in ordine di importanza di sfruttamento attuale. Queste vanno distinte dalle \"fonti di energia secondarie\", che sono fonti di energia non direttamente presenti in natura, ma fonti di energia derivate dalle fonti primarie. Le fonti secondarie comprendono ad esempio l'energia elettrica o l'idrogeno. Le fonti secondarie sono un prodotto di trasformazione delle primarie e non possono cio\u00e8 essere considerate una risorsa naturale.\nLe fonti si distinguono anche per esauribilit\u00e0. Ne esistono quindi due tipi:\nPer ogni fonte energetica \u00e8 importante considerare tre aspetti, che tra l'altro sono anche quelli che guidano dal punto di vista politico la scelta di una strategia di approvvigionamento energetico: la \"disponibilit\u00e0\", i \"costi\", la \"protezione dell'ambiente\".\nFattore di guadagno energetico.\nUno dei parametri pi\u00f9 importanti per la valutazione di una fonte di energia \u00e8 il \"fattore di guadagno energetico\", o, in inglese, \"Energy return over input\" (EROI o EROEI). Esso viene definito come l'energia in uscita da una data fonte, divisa per l'energia spesa per ottenere una singola unit\u00e0 di quella fonte. Per esempio, l'energia ottenuta da un barile di petrolio, divisa per l'energia spesa per produrre quel singolo barile.\nSeppure la definizione sia molto semplice, ci si rende subito conto che il calcolo da effettuare sia complesso, in quanto \u00e8 una funzione del tempo, dipende dalla fonte di energia utilizzata, ecc. Inoltre, la valutazione dell'EROEI non \u00e8 esente da criteri soggettivi e da valutazioni economiche e politiche.\n\u00c8 per esempio da segnalare che \"non esiste a livello internazionale un accordo sui criteri di calcolo dell'EROI\", che quindi, a differenza di altri parametri, \u00e8 sensibile a valutazioni soggettive. L'ultima valutazione, pubblicata su rivista scientifica internazionale, e quindi quanto meno soggetta a valutazione editoriale, \u00e8 quella di Cleveland e coautori. Essi definiscono in modo molto preciso i loro criteri, tuttavia i calcoli si riferiscono al 1984, e quindi al giorno d'oggi hanno un valore relativo. D'altro lato, le valutazioni pi\u00f9 recenti rispondono invece a criteri non condivisi pubblicamente.\nEsternalit\u00e0 o costi esterni.\nLe valutazioni economiche di una fonte di energia usualmente contemplano il reperimento e il trasporto di combustibili, la costruzione e il costo d'esercizio di una centrale, il riciclaggio delle scorie, lo smantellamento della centrale stessa a fine esercizio, e il deposito delle scorie e il loro eventuale riciclaggio (questo soprattutto per le centrali nucleari a fissione). L'accresciuta coscienza ambientalista degli ultimi anni ha per\u00f2 sensibilizzato l'opinione pubblica e i governi a un uso pi\u00f9 consapevole delle fonti di energia, includendo nelle valutazioni economiche i cosiddetti \"costi esterni\" di una fonte di energia, cio\u00e8 i costi associati a danni ambientali (effetto serra, emissioni di gas inquinanti, disastri ambientali..). Un esempio \u00e8 il ventilato utilizzo di eco-tasse per gli eccessi di emissione di CO2, previsto dal Protocollo di Ky\u014dto: esso rappresenta una prima presa di coscienza dei costi non diretti (esterni) nell'utilizzo dei combustibili fossili.\nIl calcolo delle esternalit\u00e0 non \u00e8 comunque facile: tuttavia, una stima non eccessiva per il carbone e il petrolio fornisce circa 5-6 centesimi di \u20ac per kWh prodotto, confrontabili quindi col costo convenzionale di un kWh (9 centesimi di \u20ac nel I trimestre 2007). Per il nucleare, idroelettrico, fotovoltaico ed eolico, il costo esterno \u00e8 nettamente pi\u00f9 basso, meno di 1 centesimo di \u20ac per kWh prodotto. C'\u00e8 comunque da dire che per il nucleare, alcuni disastri come quello di \u010cernobyl' hanno creato nell'opinione pubblica un diffuso dissenso verso l'uso di questa fonte di energia e maggior incertezza nel definire gli effettivi costi esterni. D'altro lato, anche lo sfruttamento di altre fonti di energia (petrolio, carbone, gas naturale, idroelettrico, ecc.) \u00e8 stato caratterizzato da disastri non trascurabili ma in genere con un impatto solamente locale.\nLe considerazioni sui costi esterni hanno comunque un ruolo sempre maggiore, corrispondente alla presa di coscienza che \"non esistono fonti di energia che abbiano solo vantaggi\", ma l'utilizzo di una determinata fonte energetica implica sempre degli \"svantaggi\" sotto forma di perdita di energia utile (per es., sotto forma di calore, vedi il Secondo principio della termodinamica), oppure sotto forma di sotto-prodotti di una reazione chimica o nucleare.\nRiserve di energia.\nLe risorse energetiche rimanenti nel mondo variano, ed \u00e8 stato calcolato che le risorse di combustibili fossili totalizzino uno stimato di 0,4 Yottajoules (1 YJ = 1024 J) e che le risorse disponibili di combustibile nucleare come l'uranio superino i 2,5 YJ. Le riserve di combustibili fossili dovrebbero essere di 0,6-3 YJ se le valutazioni delle riserve di clatrati di metano sono accurate e se il loro sfruttamento divenisse tecnicamente possibile.\nPrincipalmente grazie al Sole, il mondo possiede anche un flusso di energia rinnovabile utilizzabile, che eccede i 120 petawatt (pari ad 8.000 volte gli utilizzi totali del 2004), o 3,8 YJ/anno, rendendo cos\u00ec teoreticamente minuscole tutte le risorse non-rinnovabili.\nProblema energetico.\nLa societ\u00e0 moderna \u00e8 strettamente dipendente dall'energia elettrica e meccanica per cui il possibile esaurimento delle fonti di energia \u00e8 visto con preoccupazione da scienziati e tecnici che cercano continuamente soluzioni che superino l'esaurimento di tali fonti con nuove fonti di energia e/o promuovendo politiche di maggiore efficienza energetica.\nFonti non rinnovabili.\nLe fonti energetiche oggi pi\u00f9 utilizzate sono le fonti non rinnovabili, tra cui in particolare i combustibili fossili come petrolio, carbone e gas naturale, dai combustibili nucleari come l'uranio. La disponibilit\u00e0 di queste fonti \u00e8 attualmente ancora abbastanza elevata e di conseguenza il costo relativamente basso. Tuttavia, per definizione stessa di energia non rinnovabile, esse sono associate a delle \"riserve\" finite, non inesauribili. Valutando le riserve, rispetto al consumo attuale di energia e al trend di crescita, ci porta a dovute preoccupazioni riguardo alla loro disponibilit\u00e0 futura, e di conseguenza alla crescita del loro prezzo sul mercato negli anni a venire. Di seguito, una tabella che riporta la stima delle riserve delle energie non rinnovabili (in Gtoe), da confrontarsi col consumo energetico attuale, 11 Gtoe nel 2004 e in rapida crescita.\n(*) Tecnologie la cui fattibilit\u00e0 scientifica, tecnica o industriale non \u00e8 ancora stata appurata\nLa tabella risulta inquietante giacch\u00e9, considerando ad esempio il caso del petrolio consumato per un 34% delle 11 Gtoe totali nel 2004, ovvero 3,8 Gtoe all'anno, e prendendo in considerazione le sole riserve petrolifere accertate di 150 Gtoe, risulterebbe che anche supponendo un consumo di petrolio costante rispetto al valore del 2004, resterebbero a disposizione solamente non pi\u00f9 di 40 anni prima dell'esaurimento completo delle riserve petrolifere.\nCombustibili fossili.\nPer quanto riguarda la fonte dei \"combustibili fossili\", la combustione di carbone o idrocarburi quali metano o petrolio fornisce la massima quantit\u00e0 di energia, che \u00e8 impiegata in parte per i sistemi di riscaldamento a combustione, in parte per il funzionamento di motori, ma specialmente per la produzione di energia elettrica, che \u00e8 un tipo di energia che pu\u00f2 essere trasferita a grandi distanze con bassa dissipazione ed \u00e8 di facile impiego. Uno schema di una centrale elettrica che utilizza combustibili fossili \u00e8 mostrato in figura: il combustibile viene bruciato in presenza di ossigeno, scalda dell'acqua fino alla produzione di vapore, il quale fluisce attraverso una turbina.\nLa turbina \u00e8 collegata al rotore di un generatore elettrico, che produce elettricit\u00e0. Nel mondo, le centrali termoelettriche producono il 65% dell'elettricit\u00e0 mondiale: tuttavia, la combustione d\u00e0 come sotto-prodotto l'anidride carbonica (CO2) assieme ad altre sostanze inquinanti.\nI vantaggi dei combustibili fossili, e del petrolio in particolare, sono l'alta densit\u00e0 di energia, il facile trasporto, e una larga disponibilit\u00e0 (almeno fino ad adesso). Il petrolio \u00e8 poi utilizzato anche per fini non energetici (trasporti, riscaldamento e produzione di energia elettrica), e cio\u00e8: produzione di materie plastiche, fertilizzanti per l'agricoltura, e una serie di altre sostanze di largo uso (paraffina, vaselina, asfalto..).\nGli svantaggi per\u00f2 sono numerosi: ogni anno nel mondo si consuma una quantit\u00e0 di combustibili fossili che la natura ha creato in milioni di anni. Le risorse stimate di combustibili fossili sono ancora enormi (soprattutto carbone), e possono soddisfare le domande energetiche mondiali ancora per almeno un centinaio di anni. Diversa \u00e8 la situazione per il petrolio, che secondo le stime attuali potrebbe soddisfare le richieste energetiche per ancora 40 anni, per il cosiddetto\n\"petrolio leggero\", cio\u00e8 quello che si estrae dai normali pozzi petroliferi (vedi Tabella).\nTuttavia, i combustibili fossili presentano degli svantaggi ambientali notevoli. A parte la produzione di CO2, la combustione di risorse fossili produce sostanze inquinanti, come ossidi di zolfo (SO2 principalmente) e ossidi di azoto (NOX). Secondo le stime dell'ONU (precisamente dell'Intergovernmental Panel on Climate Change), le riserve di combustibili fossili risultano sufficienti per creare problemi climatici imponenti (come l'effetto serra).\nUn altro problema \u00e8 la localizzazione geografica del combustibili fossili: circa il 65 % delle risorse mondiali di petrolio sono localizzate nel Medio Oriente, ed entro 30 anni i depositi europei di gas naturale saranno esauriti. Per quanto riguarda il Nord America, la situazione del gas naturale \u00e8 ancora pi\u00f9 critica. Si aggiunga a questo che molti Paesi vogliono diventare meno dipendenti dall'estero per la loro domanda energetica. Nella Tabella che segue sono riportate le stime accertate di combustibili fossili e di Uranio, espresse in Gtoe (miliardi di tonnellate di petrolio equivalenti). Si tenga conto che il consumo energetico totale nel 2005 \u00e8 stato di 11 Gtoe, cos\u00ec ripartiti: 2.7 Gtoe per il carbone, 3.8 per il petrolio, 2.3 per il gas naturale, 0.7 per il nucleare, 0.2 per l'idroelettrico, e solo 0.04 Gtoe per geotermico/solare/eolico. Secondo la tabella, quindi, con le riserve accertate di petrolio si potrebbe andare avanti per 150/3.8=39.4, cio\u00e8 circa 40 anni, come anticipato pi\u00f9 sopra. Per il carbone, la durata \u00e8 circa 700/2.7=260 anni.\nUno svantaggio notevole \u00e8 pure il fatto che il passaggio, avvenuto nell'Inghilterra della fine del Settecento, da un'economia del legno a un'economia del carbone, ha comportato il passaggio da una fonte di energia esauribile, ma rinnovabile, a una fonte esauribile e non rinnovabile. Infatti, secondo alcuni geologi petroliferi, la diminuzione del petrolio disponibile avverr\u00e0 molto prima che i cambiamenti climatici si facciano sentire seriamente: infatti, secondo la teoria del picco del petrolio sviluppata dal geologo statunitense Marion King Hubbert negli anni '50, la produzione annua di petrolio ha una forma a campana, con un picco di produzione mondiale che dovrebbe avverarsi negli anni fra il 2006 e il 2015. Secondo questa teoria quindi, l'imminente diminuzione della produzione di petrolio annua dovrebbe portare a cambiamenti geopolitici attualmente difficilmente prevedibili.\nEnergia nucleare.\nL'energia nucleare pu\u00f2 essere vista come la madre di tutte le energie, sulla terra e persino nell'universo. Infatti tutte le energie, dal solare alle energie fossili, dall'eolico all'idroelettrico, non sono niente altro che un prodotto derivato di trasformazione dell'energia che \u00e8 prodotta in quelle enormi fornaci, reattori nucleari che sono il sole e le stelle. Il primo a capire l'origine nucleare dell'energia che tiene acceso il sole e tutte le altre stelle fu Hans Bethe il quale nel 1938 teorizz\u00f2 il ciclo di reazione nucleare, in suo onore chiamato ciclo di Bethe, che permette alle stelle di brillare. Per questo fondamentale contributo alla conoscenza umana Hans Bethe vinse il premio Nobel per la fisica nel 1967.\nFissione nucleare.\nLenergia atomica da fissione si basa sul principio fisico del difetto di massa, in cui si spezza un nucleo atomico pesante (in genere Uranio-235), per ottenere due nuclei pi\u00f9 piccoli, che pesano meno del nucleo originario. La piccola differenza di massa \u00e8 in grado di produrre un'enorme quantit\u00e0 di energia (172 MeV per singola reazione). Questa enorme densit\u00e0 di energia si traduce in una minore necessit\u00e0 di combustibile: una centrale elettrica convenzionale da 1 gigawatt richiede 1,400,000 tonnellate di petrolio in un anno (circa 100 super-petroliere), oppure solo 35 tonnellate all'anno di ossido d'uranio, UO2, cio\u00e8 210 tonnellate di minerale grezzo (2 vagoni merci).\nL'energia nucleare da fissione \u00e8 attualmente interamente utilizzata per la produzione di energia elettrica: il nucleo centrale della centrale- detto \"nocciolo\"- \u00e8 costituito da barre di materiale fissile (il \"combustibile\"), circondate da un \"moderatore\" (acqua o grafite), che serve a rallentare i neutroni prodotti dalla reazione di fissione. Infine, il \"refrigerante\" (acqua o gas) serve ad assorbire il calore prodotto dalla reazione e serve poi come fluido primario di una centrale di tipo termoelettrico. In sostanza, lo schema teorico di una centrale nucleare \u00e8 molto simile a quello di una centrale termoelettrica, se non che il calore non \u00e8 prodotto da reazioni chimiche di combustione di petrolio o carbone, ma dalla reazione nucleare di fissione nelle barre di materiali fissili come uranio o plutonio.\nIl maggiore vantaggio della fissione nucleare \u00e8 che le reazioni di fissione non producono anidride carbonica (CO2). Inoltre, data l'elevata densit\u00e0 energetica del combustibile, quasi scompaiono i problemi logistici per il trasporto delle immense quantit\u00e0 di materiale, in confronto ad una centrale termoelettrica convenzionale. Infine i volumi della produzione di rifiuti, quali scorie radioattive, nell'esercizio di una centrale nucleare sono di svariati ordini di grandezza inferiori ad una centrale a combustibili fossili o rinnovabili, quali ceneri, ossidi di azoto, anidride carbonica e ossidi di zolfo.\nFra gli svantaggi, anzitutto si ricorda che i prodotti della reazione di fissione e delle altre reazioni dei neutroni con i materiali che costituiscono in nocciolo, sono altamente radioattivi; quindi i materiali stessi di alcune parti della centrale, ovvero quelli sottoposti ad irraggiamento, come il nocciolo, devono essere trattati con tecniche particolari e una parte di esse immagazzinata in siti geologici profondi (\"depositi permanenti\"). Seppure i volumi di materiali da isolare sono relativamente modesti, a questo enorme contrazione di volume, si accompagna un equivalente aumento della pericolosit\u00e0 dei rifiuti, influenzando cos\u00ec, in maniera profonda, le attivit\u00e0 di trasporto, trattamento e collocazione.\nUn altro svantaggio spesso dimenticato \u00e8 che le riserve di uranio sono minori (vedi tabella) delle riserve di carbone e petrolio. La soluzione al momento pi\u00f9 studiata sarebbe quella di utilizzare i cosiddetti reattori autofertilizzanti, di cui un prototipo avanzato \u00e8 stato il reattore nucleare Superph\u00e9nix, in Francia, oggi chiuso per problemi tecnici, politici e di costi. Infatti il predecessore, il Ph\u00e9nix, di potenza molto inferiore, risulta ancora in esercizio. Qualora tali problemi fossero risolti in sicurezza, l'utilizzo dei reattori autofertilizzanti aumenterebbe di un fattore circa 60 il tasso di sfruttamento delle risorse disponibili di combustibile, potendo sfruttare maggiormente l'abbondante l'isotopo 238U dell'Uranio in luogo del pi\u00f9 raro 235U. In altre parole non si tratta di una maggior disponibilit\u00e0 di minerale (che \u00e8 esattamente lo stesso) ma di un suo miglior sfruttamento, prolungandone la durata.\nCome ulteriore soluzione, anch'essa in studio da diversi decenni, non va dimenticata la possibilit\u00e0 d'uso del torio, in un ciclo del combustibile denominato \"Uranio-Torio\".\nIn una prospettiva futura, vi potr\u00e0 essere posto anche la realizzazione del reattore a fusione nucleare, come specificato poco pi\u00f9 in basso, che sfrutterebbe invece una fonte di energia sostanzialmente inesauribile, utilizzando il deuterio, reperibile nell'acqua, e il litio.\nAttualmente le centrali nucleari a fissione producono il 16% dell'energia elettrica mondiale.\nFusione nucleare.\nLa fusione dei nuclei dell'idrogeno \u00e8 il processo che d\u00e0 luogo all'energia del sole (ma nelle stelle rosse si verifica prevalentemente la fusione dei nucleari d'elio). Genera grosse quantit\u00e0 di calore che teoricamente possono essere sfruttate per generare elettricit\u00e0. Le temperature e pressioni necessarie per sostenere la fusione la rendono un processo molto difficile da controllare ed attualmente si tratta di una sfida tecnica non risolta. Uno dei vantaggi potenziali della fusione consiste nella possibilit\u00e0 teorica di fornire grandi quantit\u00e0 di energia in modo sicuro e con relativo poco inquinamento.\nLa densit\u00e0 energetica che teoricamente si pu\u00f2 sfruttare dalla fusione nucleare dell'idrogeno e del deuterio \u00e8 molto superiore a quella della fissione nucleare dell'uranio o del torio, anche se essa avviene nel reattore nucleare veloce autofertilizzante.\nMentre le fonti di energia trattate finora sono attualmente utilizzate per la produzione di energia, la fusione nucleare si trova ancora in una fase progettuale. Il principio \u00e8 sempre il difetto di massa alla base della fissione nucleare: tuttavia, in questo caso si usano dei nuclei leggeri (idrogeno) per sintetizzare nuclei pi\u00f9 pesanti (elio). La fusione nucleare \u00e8 infatti il meccanismo che d\u00e0 vita al sole e alle altre stelle. Tuttavia, mentre nel sole e nelle stelle i nuclei di idrogeno sono tenuti assieme dall'enorme massa di gas ad altissima temperatura (chiamato plasma) che li costituisce, la riproduzione del meccanismo di fusione sulla terra ha posto fin dall'inizio (negli anni cinquanta) dei formidabili problemi sia di tecnologia, sia di fisica. Il principale \u00e8 mantenere questa massa di gas incandescente (plasma) chiusa in un contenitore, ovvero (come si dice in termini tecnici), \"confinata\". Infatti, la reazione che attualmente si spera di riprodurre coinvolge due isotopi dell'idrogeno, il deuterio (D) e il trizio (T), con produzione di elio e un neutrone secondo la reazione:\nLa reazione Deuterio-trizio \u00e8 caratterizzata da una densit\u00e0 di energia addirittura maggiore di quelle di fissione. Riprendendo il confronto fatto per la fissione nucleare, un'ipotetica centrale a fusione da 1 gigawatt potrebbe funzionare con soli 100 kg di deuterio e 150\u00a0kg di trizio all'anno, da confrontare con le 1,400,000 tonnellate di petrolio di una centrale termoelettrica. Inoltre, l'unica scoria prodotta dalla reazione di fusione \u00e8 l'Elio, un gas nobile per nulla radioattivo. Questo rappresenta un vantaggio fondamentale della fusione rispetto alla fissione nucleare, dove i prodotti di reazione sono essi stessi radioattivi.\nLa reazione D-T ha per\u00f2 una soglia di 20 keV, che tradotto in temperatura, significa circa 200 milioni di K. Questi valori di temperatura danno un'idea di che sforzi tecnologici siano necessari per riprodurre la reazione Deuterio-Trizio. Tuttavia, dopo 50 anni di ricerche, produrre un plasma a temperature cos\u00ec elevate \u00e8 sorprendentemente un fatto abituale nei vari esperimenti, chiamati Tokamak, realizzati un po' ovunque nel mondo. L'ostacolo principale rimane la necessit\u00e0 di produrre energia netta (necessit\u00e0 comune a tutte le forme di energia), che nel caso della fusione prende forma nel cosiddetto criterio di Lawson: questo criterio, tradotto in termini pratici, significa imporre contemporaneamente dei vincoli sulla temperatura, la densit\u00e0 e il \"tempo di confinamento\" delle particelle (il tempo tipico in cui le particelle del plasma sono tenute insieme nel contenitore). Questi tre vincoli contemporanei non sono stati ancora mai raggiunti, soprattutto per un limite operativo detto limite di Greenwald che impone un valore massimo al rapporto densit\u00e0/corrente del plasma. Le origini di questo limite sono ancora in gran parte sconosciute.\nIn presenza di un limite sulla densit\u00e0 del plasma, una via di uscita \u00e8 aumentare il tempo di confinamento. Questo avviene molto naturalmente nel sole, date le sue dimensioni enormi; negli esperimenti, questo significa aumentare le dimensioni delle macchine, nell'attesa che i meccanismi che danno origine al limite di Greenwald e alla turbolenza nel plasma vengano compresi appieno. A questo scopo, gli sforzi congiunti di Stati Uniti, Unione europea, Russia, Giappone, India, Cina e Corea hanno dato il via alla costruzione del primo proto-reattore, ITER.\nLo scopo di ITER, in costruzione a Cadarache, in Provenza, \u00e8 proprio quello di\nI vantaggi della fusione sono quindi impatto ambientale ridotto, grandissima disponibilit\u00e0 dei \"combustibili\" (il deuterio si ricava dall'acqua di mare, il trizio dal litio, un materiale abbondantissimo sulla crosta terrestre), assenza di scorie radioattive. Lo svantaggio \u00e8 che il suo utilizzo \u00e8 ancora una prospettiva lontana (si parla del 2050 come anno della commercializzazione dell'energia elettrica da fusione), richiede tecnologie costose, ed \u00e8 intrinsecamente un modo centralizzato di produzione energetica (poche grosse centrali invece di molte piccole).\nFonti rinnovabili.\nNel 2004, le energie rinnovabili fornivano attorno al 7% dell'energia elettrica consumata nel mondo, soprattutto rappresentate dalle classiche, idroelettrico e biomasse. Il settore delle energie rinnovabili \u00e8 cresciuto significativamente dagli ultimi anni del ventesimo secolo, e nel 2005 il totale delle nuove inversioni era stimato attorno 38 miliardi (38 x 109) di dollari USA. La Germania e la Cina guidano la graduatoria, con investimenti di circa $ 7 miliardi ognuna, seguiti dagli Stati Uniti, dalla Spagna, dal Giappone, e dall'India. Questo ha comportato l'aggiunta di 35 GW di energia rinnovabile di picco durante l'anno.\nLegna da ardere e biomasse.\nLa combustione di biomassa rappresenta, storicamente, la pi\u00f9 antica forma di energia sfruttata dall'uomo. La combustione di legno o altri materiali organici facilmente disponibili rappresenta infatti la pi\u00f9 antica maniera di produrre calore e quindi energia, ancora oggi con un peso preponderante nei Paesi pi\u00f9 poveri del mondo.\nUltimamente, tuttavia, una rinnovata coscienza ambientale, unita ad una crescente preoccupazione per il reperimento delle risorse energetiche, hanno fatto tornare di attualit\u00e0 questa fonte anche nei paesi pi\u00f9 industrializzati.\nIn tale ambito, la combustione di combustibili rinnovabili viene intesa come combustione di scarti di lavorazione dell'industria agroalimentare o del legno, nonch\u00e9 anche come combustione di biomassa a crescita stagionale appositamente coltivata. \u00c8 da notare che per la normativa italiana di riferimento vengono considerati combustibile rinnovabile anche i rifiuti organici o inorganici urbani (rifiuti solidi urbani, o \"RSU\") o industriali. La UE considera invece \"rinnovabile\" solo la parte organica di tali rifiuti (ovvero gli scarti vegetali) ed ha pertanto aperto procedure di infrazione contro l'Italia per la violazione delle discipline in merito.\nAttualmente in Italia tale fonte (anche grazie alla diffusione dell'incenerimento sovvenzionato dai contributi CIP6) \u00e8 in forte crescita, seppur ancora con valori percentuali molto bassi (nel 2004, tale contributo \u00e8 giunto infatti fino all'1,7% del fabbisogno energetico nazionale). Tali valori evidenziano comunque ancora una netta distanza rispetto agli altri Paesi UE, in particolare dell'Europa settentrionale.\nEnergia solare.\nL'energia solare \u00e8 in realt\u00e0 il motore di qualsiasi attivit\u00e0 sulla Terra: anche il petrolio \u00e8 indirettamente energia solare accumulata dalla fotosintesi di antiche piante, il cui materiale organico si ritiene si sia accumulato e trasformato sottoterra, durante intere ere geologiche. L'uso diretto dell'energia solare \u00e8 basato sul fatto che il Sole a perpendicolo all'equatore invia 1366\u00a0W per metro quadro (costante solare). \u00c8 una quantit\u00e0 di energia enorme: tuttavia, solo una parte pu\u00f2 essere direttamente convertita in elettricit\u00e0. \u00c8 stato calcolato che, qualora si coprisse tutta la superficie terrestre di pannelli solari, l'energia messa a disposizione ogni anno sarebbe di ben 130\u00a0000 Gtep. Questo valore, relativo a solo un anno, \u00e8 enorme se confrontato col valore totale (che una volta esaurito non \u00e8 pi\u00f9 rinnovabile) delle riserve di petrolio le quali ammontano a 150 Gtep per le accertate e a 300 Gtep (+500 se si considera anche il petrolio non-convenzionale) per le riserve stimate.\nFotovoltaico.\nAttualmente, l'energia del sole pu\u00f2 essere catturata usando il solare fotovoltaico. Infatti, una cella fotovoltaica al silicio (Photovoltaic Cell-PV) converte il 18% di questa energia \"direttamente in elettricit\u00e0\": questo \u00e8 un vantaggio notevole rispetto alle fonti di energia tradizionali, che devono contemplare il passaggio intermedio in energia termica, poi meccanica, e poi elettrica, attraverso il riscaldamento di acqua, produzione di vapore e azionamento di una turbina e un generatore elettrico, come nel caso dei combustibili fossili.\nIn Italia, un pannello fotovoltaico di 1 formula_1 posto sul tetto di una casa produce mediamente 210 kWh all'anno, che \u00e8 una frazione considerevole del consumo elettrico di una famiglia italiana media (circa 4100 kWh all'anno). Il valore dell'energia fotovoltaica utilizzabile aumenta andando verso sud, ma anche per pannelli posti in montagna poich\u00e9 l'irraggiamento \u00e8 maggiore rispetto ad una stessa latitudine in piano. Attualmente, il solare fotovoltaico produce solo lo 0.01 % dell'elettricit\u00e0 mondiale; uno dei maggiori ostacoli \u00e8 il costo di un impianto: una casa che ipoteticamente funzionasse a energia fotovoltaica (4100 kWh all'anno), richiederebbe un costo d'impianto dai 15,000 \u20ac ai 17,500 \u20ac. Attualmente all'utente finale la corrente viene erogata a 0,20 \u20ac/Kwh comprendendo imposta dell'erario, addizionali regionali ed IVA al 10%: l'impianto viene pertanto ripagato in venti anni assumendo che non aumenti il costo della bolletta. Ovviamente, anche l'economicit\u00e0 di un impianto fotovoltaico va confrontato con il costo medio di un kWh convenzionale: se tale costo dovesse aumentare, l'economicit\u00e0 degli impianti fotovoltaici aumenterebbe.\nC'\u00e8 da dire infine che il settore della tecnologia delle celle fotovoltaiche \u00e8 in rapidissima espansione, e nuove tecniche di deposizione del silicio stanno rendendo questo settore energetico sempre pi\u00f9 economico (nel 2007 si \u00e8 raggiunta l'efficienza record del 42.5%).\nAccanto alla ricerca sulle celle tradizionali a semiconduttore, \u00e8 in piena espansione anche lo studio di celle non-convenzionali, basate su molecole organiche, come i fullereni (\"polymer-fullerene solar cells-PFSC), o su materiali coloranti organici comuni, come il succo di mirtillo (le cosiddette \"dye solar cells\" - DSSC). Allo stadio attuale delle conoscenze, queste celle fotovoltaiche organiche garantiscono il passaggio di correnti basse, e una limitata efficienza (5-6%), tuttavia il loro scarsissimo peso, la grande portabilit\u00e0 (sono praticamente delle strisce flessibili) ed il basso costo le rendono estremamente interessanti per uno sfruttamento futuro.\nSolare termodinamico.\nInvece di usare celle fotovoltaiche, l'energia del sole pu\u00f2 essere utilizzata per produrre energia in un sistema termico (solare termodinamico). In questo tipo d'impianto, degli specchi parabolici concentrano la luce diretta del sole su un tubo ricevitore. Dentro il tubo scorre un fluido (detto \"fluido termovettore\" perch\u00e9 \u00e8 adatto a trasportare calore), che assorbe l'energia e la trasporta in un serbatoio. Alla fine, il serbatoio \u00e8 in contatto termico con uno scambiatore di calore, che genera vapore secondo gli schemi tradizionali visti pi\u00f9 sopra per i combustibili fossili, per l'energia geotermica e per le centrali nucleari a fissione.\nNel progetto Archimede dell'ENEA, sviluppato in collaborazione con l'Enel e fortemente sponsorizzato dal premio Nobel Carlo Rubbia, come fluido termovettore si user\u00e0 una miscela di sali fusi (60% di nitrato di sodio e 40% di nitrato di potassio) che permette un accumulo in grandi serbatoi di calore e una temperatura di esercizio molto elevata (fino a 550\u00a0\u00b0C). Per inciso, l'uso di sali fusi come fluido di scambio termico compare gi\u00e0 da alcuni decenni come una soluzione tecnologica per il reattore nucleare a fusione per la produzione di energia. Anche in Spagna, ad Almer\u00eda, \u00e8 stato costruito un impianto termosolare con un principio simile.\nI critici del solare termodinamico affermano che si tratta di una tecnologia presente da molti anni (anche in impianti imponenti, come per esempio quello di Kramer Junction in California), e che in tutto questo tempo non ha dato contributi significativi. Inoltre, il solare termodinamico non sarebbe esente da difficolt\u00e0 progettuali, legate ad esempio al movimento per l'orientamento degli specchi verso il sole o alla loro pulizia.\nEnergia eolica.\nL'energia eolica \u00e8 una delle fonti di energia pi\u00f9 antiche: i mulini a vento sono stati utilizzati fin dal settimo secolo d.C. per convertire l'energia del vento in energia meccanica; inoltre, le navi a vela hanno solcato gli oceani per secoli, fino all'avvento delle prime navi a vapore. Nei tempi moderni, le turbine eoliche sono utilizzate per produrre elettricit\u00e0. Una turbina consiste in un grande rotore con tre pale, che viene messo in azione dal vento. L'energia eolica genera solo lo 0,3% del fabbisogno mondiale di elettricit\u00e0, ma le sue capacit\u00e0 sono in aumento. Eolica \u00e8 per il 20% l'elettricit\u00e0 prodotta in Danimarca, il 6% in Germania, e il 5% in Spagna. I vantaggi sono costi ridotti, tecnologia semplice, produzione di energia decentrata anche in aree remote (si pensi a piccole isole o a zone montuose impervie).\nGli svantaggi sono la localizzazione geografica (come nel caso della geotermia), ampi spazi necessari per una produzione centralizzata (circa 490\u00a0km\u00b2 per un impianto da 1000\u00a0MW), e l'impatto ambientale: le turbine eoliche sono infatti rumorose e potenzialmente pericolose nel caso di rottura del rotore. Inoltre, non tutti gradiscono la loro presenza nel paesaggio. Talvolta sono stati segnalati problemi all'allevamento di bovini e ovini, causati dalla rumorosit\u00e0 degli impianti eolici (infatti, per la costruzione di tali impianti si privilegiano aree non coltivate e lontane da insediamenti urbani, come i terreni impiegati per la pastorizia).\nNegli Stati Uniti, secondo i promotori dell'eolico, sembra che sia fattibile la convivenza delle cosiddette \"fattorie eoliche\" assieme alle pi\u00f9 tradizionali fattorie, negli Stati a minore densit\u00e0 di popolazione, per es. il Minnesota.\nIn Europa \u00e8 stata invece proposta la costruzione di centrali eoliche in mare, ma questo ovviamente complica la costruzione e la manutenzione, e aumenta quindi il costo di un kWh eolico rispetto a fonti di energia tradizionali. Nel caso italiano, la Puglia e la Sardegna sono state individuate come siti adatti allo sfruttamento dell'energia eolica.\nSono inoltre allo studio soluzioni innovative in grado di captare il vento d'alta quota (pi\u00f9 costante ed intenso) garantendo alta efficienza di conversione e costanza della produzione. Tra queste il Kite Wind Generator, brevetto italiano.\nEnergia idroelettrica.\nL\"energia idroelettrica\" usa l'energia potenziale di acqua posta in alta quota in bacini montani, che cadendo agisce su una turbina, producendo elettricit\u00e0. Il principio \u00e8 il medesimo di una centrale termoelettrica: la differenza \u00e8 che il mezzo che fa girare la turbina \u00e8 l'acqua, e non il vapore. Per aumentare la portata di acqua che agisce sulla turbina, \u00e8 possibile costruire delle dighe, che accumulano acqua in modo da creare un bacino artificiale. L'acqua viene quindi incanalata in speciali tubi, detti condotte forzate, che convogliano l'acqua ad alta velocit\u00e0 contro le turbine. Questi sistemi possono essere molto grandi: la diga di Itaip\u00fa, fra il Brasile e il Paraguay, genera 14000\u00a0MW elettrici. \u00c8 in operazione dal 1984.\nAttualmente, il 16% dell'elettricit\u00e0 mondiale \u00e8 di origine idroelettrica: uno degli svantaggi dell'energia idroelettrica per\u00f2 \u00e8 proprio l'impatto ambientale e sociale della costruzione di dighe. Infatti, se l'impatto ambientale di piccole dighe non \u00e8 grave, grandi dighe che creano grandi invasi non sono cos\u00ec innocue come potrebbero sembrare. In Cina, per esempio, quasi 2 milioni di persone dovranno cambiare abitazione, come effetto della costruzione della diga delle Tre Gole, sul fiume Yangtze. La presenza di dighe influisce sulle specie animali presenti nel fiume, e anche sulle specie di pesci che si riproducono nei fiumi.\nUn altro svantaggio \u00e8 che l'energia idroelettrica \u00e8 geograficamente molto localizzata, e pu\u00f2 essere utilizzata solo in Paesi montani o che dispongono di salti naturali, come grandi cascate.\nEnergia geotermica.\nL'energia geotermica \u00e8 l'energia generata per mezzo di fonti geologiche di calore e pu\u00f2 essere considerata una forma di energia rinnovabile. Si basa sulla produzione di calore naturale della Terra (geotermia) alimentata dall'energia termica rilasciata in processi di decadimento nucleare di elementi radioattivi quali l'uranio, il torio e il potassio, contenuti naturalmente all'interno della terra. Penetrando in profondit\u00e0, la temperatura diventa gradualmente pi\u00f9 elevata, aumentando di circa 30\u00a0\u00b0C per km nella crosta terrestre.\nLo sfruttamento di questa fonte, nel caso di sorgenti geotermali ad alta entalpia, consiste nel convogliare i vapori provenienti dalle sorgenti d'acqua del sottosuolo verso apposite turbine adibite alla produzione di energia elettrica. E nel riutilizzare il vapore acqueo per il riscaldamento urbano, le coltivazioni in serra e il termalismo. Allo scopo di aumentare l'efficienza, si ricorre spesso all'immissione di acqua fredda in profondit\u00e0 attraverso pozzi, in modo da recuperare in superficie un flusso costante di vapore.\nLa prima dimostrazione di utilizzo dell'energia geotermica avvenne il 4 luglio 1904 in Italia per merito del principe Piero Ginori Conti che speriment\u00f2 il primo generatore geotermico a Larderello. L'Islanda \u00e8 uno dei paesi a maggiore sfruttamento di energia geotermica.\nL'energia geotermica pu\u00f2 essere sfrutta anche nel caso di rinvenimento di aree a media entalpia, in pratica acqua calda nel sottosuolo, il cui calore viene sfruttato con scambiatori di calore, inoltre \u00e8 possibile utilizzare il normale gradiente geotermico in applicazioni domestiche come per climatizzazione edilizia edilizio\nL'energia geotermica rappresenta oggi meno dell'1% della produzione mondiale di energia. \u00c8 inoltre una fonte di energia non omogeneamente distribuita geograficamente.\nEnergia marina o oceanica.\nCon energia oceanica si intende l'insieme dell'energia racchiusa in varie forme nei mari e negli oceani. Questa immensa quantit\u00e0 di energia pu\u00f2 essere estratta con diverse tecnologie: basate sull'energia cinetica dei fluidi (correnti, onde, maree) e sul gradiente (termico e salino). Al giorno d'oggi sono stati sperimentati molti sistemi di estrazione dell'energia ed alcuni sono gi\u00e0 in uno stadio precommerciale."}
{"id": "872697", "revid": "2232988", "url": "https://it.wikipedia.org/wiki?curid=872697", "title": "Fiore", "text": "Il fiore \u00e8 l'organo riproduttivo delle angiosperme, nel quale si sviluppano i gametofiti, avviene la fecondazione e si sviluppa il seme.\nIl fiore \u00e8 composto da una serie di organi laterali (omologhi delle foglie e brattee) che hanno perso la funzione fotosintetica e acquisito una funzione di protezione del fiore durante lo sviluppo, attrazione degli impollinatori, e produzione e protezione dei gametofiti. Il fiore deriva dalla differenziazione dell'apice di un fusto, che pu\u00f2 essere portato su un normale fusto vegetativo o su un fusto specializzato detto infiorescenza. Questa differenziazione, detta induzione fiorale o induzione antogena, avviene quando l'apice \u00e8 ancora di dimensioni microscopiche all'interno della gemma, sotto lo stimolo di fattori ormonali e ambientali. L'induzione fiorale precede la fioritura vera e propria, secondo le specie, da poche settimane a circa un anno.\nNelle angiosperme, i gametofiti maschili (detti granuli pollinici) si sviluppano all'interno della parete delle spore, mentre i gametofiti femminili (sacchi embrionali) si sviluppano all'interno dello sporangio o nocella, a sua volta circondato da due tegumenti. La struttura composta dal gametofito femminile e i tessuti materni circostanti \u00e8 detta ovulo, e nelle angiosperme \u00e8 racchiusa all'interno di una struttura laterale detta carpello. A differenza delle Gimnosperme, la germinazione dei granuli pollinici avviene comunemente su una struttura specializzata del carpello detta stigma. A seguito della fecondazione, gli ovuli si sviluppano in semi, mentre i carpelli si differenziano in frutti.\nStruttura.\nNelle Gimnosperme gli sporofilli maschili e femminili vengono portati su strutture diverse, e possono essere aggregati in strobili (come nelle Cicadee e nelle Conifere) o portati in strutture isolate (come gli ovuli di \"Ginkgo\").\nNelle Angiosperme il fiore \u00e8 l'insieme degli organi riproduttivi, normalmente raccolto in un apparato complesso e composto da pi\u00f9 parti che possono considerarsi foglie modificate. I fiori possono essere sessili o peduncolati. Sul ricettacolo, la parte terminale dell'asse, sono inserite le parti fiorali, che solitamente includono parti sterili (sepali e petali, o perianzio) e parti fertili (stami e carpelli). Vi sono fiori detti incompleti che mancano di alcune di queste parti. Nel caso siano deficitari di stami o carpelli il fiore si dice imperfetto. Nel caso in cui il fiore sia completo di tutte le parti fertili esso si dice ermafrodita o perfetto. Il numero delle parti fiorali (numero dei sepali, dei petali, degli stami e dei carpelli) varia tra le famiglie ed \u00e8 un carattere diacritico.\nLe varie parti del fiore sono formate da uno o pi\u00f9 verticilli di pezzi fiorali. Ogni verticillo \u00e8 composto da singole unit\u00e0 di cui le esterne (petali o sepali) sono dette nel complesso antofilli. Nei casi pi\u00f9 complicati, le parti del fiore sono quattro, partendo dalla pi\u00f9 esterna:\n\"NOTA\": nelle orchidacee il gineceo e l'androceo sono uniti in un unico \"organo\", la colonna. In questo caso sono i pollinodi e il viscidio.\nDopo la fecondazione gli ovari si trasformano in frutti, che contengono i semi. Prima della fecondazione, a seconda che la pianta in questione sia monoica o dioica, si assiste allo sviluppo dei gameti, che si distinguono in microgametofiti e macrogametofiti. Se l'impollinazione \u00e8 compiuta dal vento (impollinazione anemofila), i fiori sono spesso di colore verdastro e poco appariscenti; se al contrario \u00e8 attuata dagli insetti o dagli uccelli (impollinazione zoofila), i fiori sono dotati di caratteristiche attrattive quali particolari forme e colori, e spesso di nettare, liquido zuccherino.\nI fiori possono essere portati dalla pianta singolarmente o raggruppati in infiorescenze.\nMicrogametofito.\nIl microgametofito \u00e8 un individuo piccolo, formato al massimo da tre cellule. Prima che avvenga la divisione mitotica, il nucleo si avvicina alla parete della microspora, cos\u00ec in seguito alla divisione si forma una cellula pi\u00f9 grande, detta cellula vegetativa, ed una pi\u00f9 piccola ed allungata, contenuta entro la prima, ma comunque provvista della propria parete, detta cellula generativa. La maturazione del granulo pollinico prevede una fase di perdita di acqua, variabile da specie a specie, che comporta anche una modificazione del metabolismo.\nDi solito il polline maturo viene liberato alla deiscenza delle cellule del tappeto, quando esso \u00e8 ancora binucleato (infatti la cellula generativa andr\u00e0 poi incontro a mitosi e produrr\u00e0 i gameti maschili); ma nel 30% dei granuli pollinici esso viene liberato quando \u00e8 trinucleato, ossia dopo che la cellula generativa ha prodotto per mitosi due gameti maschili. La parete del polline \u00e8 di fondamentale importanza poich\u00e9 protegge il \u201cprezioso carico\u201d e regola i movimenti d'acqua, ed ha una architettura abbastanza complessa. La parete interna \u00e8 di natura celluloso-pectica, ed \u00e8 l'intina; la parete esterna \u00e8 l'esina, che si divide in nexina e sexina, quest'ultima \u00e8 pi\u00f9 superficiale. La sexina forma dei bastoncelli, delle scaglie, delle spine, e cos\u00ec via, che conferiscono una morfologia particolare al polline, tanto da essere una peculiarit\u00e0 dal valore tassonomico. L'esina \u00e8 composta principalmente di sporopollenina, un composto derivante dalla polimerizzazione ossidativa dei carotenoidi e dei loro esteri. La sporopollenina \u00e8 una molecola molto resistente, e dura nel tempo, tanto che si pu\u00f2 ritrovare nei fossili, e ricostruire quindi il tipo di vegetazione del passato.\nLa particolare morfologia della parete, tipica di ogni specie, fa s\u00ec che essa assume un valore tassonomico, utili anche in campi molto distanti dallo studio biologico, come la criminologia. Infatti il riconoscimento di un particolare tipo di polline pu\u00f2 ricondurre ad una specifica pianta di una determinata regione, facilitando la ricerca del \u201ccolpevole\u201d. L'intina ricopre l'intera superficie del granulo pollinico, mentre l'esina \u00e8 quasi completamente assente nelle regioni dei pori germinativi, da uno dei quali sputer\u00e0 il tubetto pollinico, che veicola i gameti maschili al gametofito femminile. La parete del polline pu\u00f2 essere considerata come un complesso che si adatta al tipo di dispersione a cui andr\u00e0 incontro.\nSe trattasi di dispersione entomofila (affidata agli insetti) i granuli sono provvisti di un grosso spessore di esina: i granuli aderiscono facilmente tra loro per mezzo di un materiale viscoso che ricopre l'intera area del granulo. Questo materiale, noto come \"pollenkit\" (composto da glicolipidi, carotenoidi, flavonoidi e lipidi), \u00e8 di fondamentale importanza per l'adesione del granulo allo stigma. Nel caso di dispersione anemofila (affidata al vento), la parete dei granuli \u00e8 pi\u00f9 sottile, e il pollenkit ricopre solo gli spazi dell'esina.\nMegagametofito.\nIl megagametofito \u00e8 un individuo molto ridotto ed \u00e8 ospitato nello sporofito. La divisione meiotica di una cellula della nocella produce quattro megaspore, di cui una sola, quella pi\u00f9 grande, dar\u00e0 vita al megagametofito. Secondo il modello di crescita \u201ctipo \"Polygonum\"\u201d, la megaspora effettua tre divisioni mitotiche senza citodieresi, passando da due, a quattro, a otto nuclei nello stesso citoplasma.\nGli otto nuclei si dispongono in gruppi di quattro ai poli della megaspora, dopo di che uno per ogni gruppo si dirige verso il centro (questi nuclei si dicono nuclei polari). Si formano quindi le pareti cellulari, e si ottengono sette cellule ed otto nuclei, ossia la cellula centrale \u00e8 binucleata. Le tre cellule addossate ad un polo si dicono cellule antipodali, vi \u00e8 poi la cellula centrale, e al polo opposto, in corrispondenza del micropilo, vi \u00e8 l'apparato dell'oosfera, formato da due cellule sinergidi e dalla cellula uovo, che \u00e8 il gamete femminile, anche detto macrogamete.\nSulla struttura e le caratteristiche del fiore si basa la principale classificazione botanica delle piante.\nCuriosit\u00e0.\nLa pianta che produce il fiore pi\u00f9 grande del mondo (un metro di diametro) \u00e8 la \"Rafflesia arnoldii\", scoperta nell'isola di Sumatra (Indonesia) nel 1818 da Thomas Stamford Raffles e Joseph Arnold: \u00e8 oggi uno dei fiori nazionali dell'Indonesia."}
{"id": "872699", "revid": "287204", "url": "https://it.wikipedia.org/wiki?curid=872699", "title": "Contea di Pinal", "text": "La contea di Pinal, in inglese Pinal County, \u00e8 una contea dello Stato dell'Arizona, negli Stati Uniti. La popolazione al censimento del 2000 era di 179.727 abitanti. Il capoluogo di contea \u00e8 Florence.\nGeografia fisica.\nLo United States Census Bureau certifica che l'estensione della contea \u00e8 di 13.919 km\u00b2, di cui 13.907 km\u00b2 composti da terra e i rimanenti 12 km\u00b2 composti di acqua.\nStoria.\nLa contea venne costituita il 1\u00ba febbraio 1875 da parte dei territori delle contee di Maricopa e Pima."}
{"id": "872710", "revid": "7336", "url": "https://it.wikipedia.org/wiki?curid=872710", "title": "Piombo argentifero", "text": ""}
{"id": "872711", "revid": "767487", "url": "https://it.wikipedia.org/wiki?curid=872711", "title": "Ritratto di Filippo IV di Spagna in marrone e argento", "text": "Filippo IV \u00e8 un dipinto a olio su tela (195x110 cm) realizzato tra il 1631 ed il 1632 circa dal pittore Diego Vel\u00e1zquez.\n\u00c8 conservato nella National Gallery di Londra."}
{"id": "872714", "revid": "339392", "url": "https://it.wikipedia.org/wiki?curid=872714", "title": "Galleria Corsini d'arte antica", "text": ""}
{"id": "872717", "revid": "1305772", "url": "https://it.wikipedia.org/wiki?curid=872717", "title": "Stephen Ambrose", "text": "Biografia.\nNativo dell'Illinois ma cresciuto a Whitewater, nel Wisconsin, si \u00e8 diplomato alla Whitewater High School prendendo poi il dottorato. Si \u00e8 dedicato all'insegnamento della storia in diverse universit\u00e0 dal 1960 fino al pensionamento nel 1995. Fin dall'inizio della sua carriera si fece notare come esperto della seconda guerra mondiale e come autore di diversi successi letterari nel campo della storiografia. \nHa fondato l\"'Eisenhower Center\" ed \u00e8 stato presidente del \"National World War II Museum\" (Museo nazionale della seconda guerra mondiale) a New Orleans, Louisiana. Negli anni ottanta fu anche direttore del Centro Eisenhower dell'Universit\u00e0 di Orleans. \u00c8 stato consulente per il film \"Salvate il soldato Ryan\" e produttore esecutivo per la mini-serie \"Band of Brothers\" tratta dal suo libro omonimo.\nCritiche.\nMentre all'inizio della sua carriera era considerato un rigoroso accademico fu, negli ultimi dieci anni di vita, oggetto di molte critiche. \nUno dei suoi libri (\"The Wild Blue\", tradotto in italiano col titolo \"Tigri in battaglia\") fu accusato nel 2002 di contenere diversi plagi da altri testi specialistici. Nel 2010 Ambrose \u00e8 stato accusato di aver inventato gran parte dei suoi incontri con Eisenhower e di aver millantato l'intimit\u00e0 col presidente e il fatto di essere stato chiamato personalmente da costui come suo personale biografo.\nOpere.\nUna lista parziale delle opere pubblicate dall'autore:"}
{"id": "872725", "revid": "1833487", "url": "https://it.wikipedia.org/wiki?curid=872725", "title": "Manuel Bento", "text": "Mor\u00ec in un ospedale di Barreiro nel 2007, a seguito di un infarto.\nCarriera.\nClub.\nEsordisce nella massima divisione portoghese con la maglia della durante la stagione 1967-1968. Nel 1972 viene quindi ingaggiato dal , inizialmente come vice di Jos\u00e9 Henrique; in questo periodo conquista comunque tre titoli nazionali. Guadagnato il posto da titolare a partire della stagione 1976-1977, vince in seguito altri quattro campionati, a cui si sommano cinque Coppe e la disputa della finale della Coppa UEFA 1982-1983, persa tuttavia contro l'.\nLe gerarchie cambiano per\u00f2 a partire dalla stagione 1986-1987, quando, anche a causa di un brutto infortunio rimediato in Messico, viene scavalcato da Silvino: arrivano comunque altri tre scudetti e una Coppa, prima del ritiro che avviene nel 1991.\nNazionale.\nBento gioca la prima partita nel nel 1976. Fa poi parte dei ventidue che partecipano al : nella prima fase \u00e8 in campo nel pareggio per 0-0 contro la e in quello per 1-1 contro la , oltre che nella vittoria per 1-0 sulla . Gioca successivamente anche la semifinale, persa per\u00f2 per 3-2 ai tempi supplementari contro la padrona di casa. Parte come primo portiere anche in Messico per il , ma qui gioca solo la prima gara, la vittoria per 1-0 sull': nei giorni seguenti \u00e8 infatti vittima di un grave infortunio (frattura del perone) in allenamento, venendo quindi sostituito da V\u00edtor Damas. Questa \u00e8 anche l'ultima gara disputata con la Nazionale, nella quale si ferma a 63 incontri."}
{"id": "872726", "revid": "124288151", "url": "https://it.wikipedia.org/wiki?curid=872726", "title": "Enrico Franzoi", "text": " \u00c8 stato campione del mondo di ciclocross Under-23 nel 2003 e medaglia di bronzo Elite nel 2007.\nCarriera.\nPassato professionista nel 2005, dal 2008 al 2009 ha fatto parte del team Liquigas e si \u00e8 diviso tra l'attivit\u00e0 su strada (specialmente classiche del nord) e quella nel ciclocross.\nLa sua carriera, costellata di numerosi successi, \u00e8 nota per le vittorie nel ciclocross. Infatti nel 2003, quando ancora militava nella categoria under 23, vinse il titolo di campione del mondo a Monopoli. Vinse poi il titolo di campione italiano dal 2005 al 2007, ripetendosi poi nel 2009. Nel 2007 fece sua anche la medaglia di bronzo mondiale di ciclocross dietro al belga Erwin Vervecken (oro) ed allo statunitense Jonathan Page (argento).\nNegli ultimi anni si \u00e8 dedicato poco all'attivit\u00e0 ciclocrossistica per dedicarsi alla stagione agonistica del ciclismo su strada. Ben figur\u00f2 nella Parigi-Roubaix del 2007 giungendo ottavo, con il team della Lampre, dopo un discreto piazzamento in quella del 2006. Nel 2010 \u00e8 passato dalla Liquigas alla BKCP-Powerplus, squadra belga attiva sia su strada sia nel ciclocross.\nPer la stagione 2012 firma un contratto con la Miche-Guerciotti, squadra Continental, mentre la stagione successiva passa alla Elettroveneta-Corratec, squadra di mountain biking. Nel febbraio 2014, dopo avere aver terminato al tredicesimo posto la prova \u00e9lite ai mondiali di ciclocross di Hoogerheide, viene ingaggiato dalla Marchiol-Emisfero, formazione affiliata UCI Continental."}
{"id": "872728", "revid": "1452073", "url": "https://it.wikipedia.org/wiki?curid=872728", "title": "Concentrazione micellare critica", "text": "La concentrazione micellare critica, spesso indicata in modo abbreviato come CMC, rappresenta il valore di concentrazione di una soluzione di tensioattivo alla quale, raggiunta o superata la \"temperatura di Krafft\" (temperatura micellare critica), un certo numero di monomeri si aggrega portando alla formazione di micelle. Esistono diverse definizioni teoriche della CMC, tra le quali una delle pi\u00f9 note \u00e8 la seguente ed esprime la CMC come concentrazione totale di tensioattivo per la quale \u00e8 soddisfatta la condizione\ndove \"F\" \u00e8 una funzione data dalla somma delle concentrazioni della micella e del monomero ciascuno moltiplicato rispettivamente per le costanti proporzionali \"a\" e \"b\", mentre \"C\" indica la concentrazione totale.\nRaggiunta la concentrazione micellare critica si osserva una forte variazione del comportamento ideale di varie propriet\u00e0 chimico-fisiche della soluzione, come ad esempio la conducibilit\u00e0 elettrica, densit\u00e0, tensione superficiale, pressione osmotica e solubilit\u00e0 di un composto poco solubile (quale pu\u00f2 essere un idrocarburo o un lipide insolubili in acqua). La CMC viene appunto determinata sperimentalmente misurando la variazione di una di queste propriet\u00e0 in funzione della concentrazione di tensioattivo.\nA concentrazioni molto alte di tensioattivo generalmente si osserva la formazione di cristalli liquidi liotropici.\nFattori influenzanti la CMC.\nLa concentrazione micellare critica dipende sia dalla natura del tensioattivo sia, nel caso di sistemi reali multidispersi (ovvero di micelle aventi dimensione non uniforme), dal metodo utilizzato per la sua determinazione. Ha influenza anche l'eventuale aggiunta di elettroliti o non elettroliti.\nSintetizzando i fattori influenzanti la CMC:"}
{"id": "872729", "revid": "345376", "url": "https://it.wikipedia.org/wiki?curid=872729", "title": "Filippo Abbiati", "text": "Biografia.\nFu, insieme ad Andrea Lanzani e al Legnanino, tra i maggiori esponenti, in ambito pittorico, del Barocco a Milano.\nAllievo di Carlo Francesco Nuvolone, del quale riprese il tocco fluido e il gusto per i fondi spaziosi e luminosi, e poi di Antonio Busca, si form\u00f2 prevalentemente con lo studio della prima pittura secentesca lombarda, del Cerano, del Morazzone e del Procaccini; svilupp\u00f2 successivamente la conoscenza del Barocco romano fino ad attingere le prime manifestazioni del Rococ\u00f2, nel contatto con la pittura veneziana di Federico Bencovich e Sebastiano Ricci, influenzando in questa direzione gli allievi Pietro Maggi e Giuseppe Rivola. \nAlla sua scuola appartenne anche Alessandro Magnasco.\nL'Abbiati svilupp\u00f2 la sua copiosa produzione soprattutto a Milano e dintorni ma le notizie sulla sua vita sono scarse. Nel 1671 produsse una tela\u00a0\u2013 perduta\u00a0\u2013 per la milanese chiesa di Santa Maria del Carmine e un'altra, anch'essa non pi\u00f9 esistente, per la Scuola di San Giovanni a Murano, cosa che suggerisce una sua presenza a Venezia, mentre un suo viaggio a Roma prima del 1674 \u00e8 stato ipotizzato per spiegare gli influssi della pittura romana nella sua tela del \"Beato Tolomeo\", conservata nella chiesa milanese di San Vittore al Corpo.\nSotto la committenza di Vitaliano VI Borromeo esegue numerosi lavori ad Angera e sull'Isola Bella, a Novara le \"Storie di San Lorenzo al pozzo\", una serie di 31 teleri per il Duomo di Novara dei quali ne rimangono 24 tre dei quali in formato ridotto. Suo anche uno dei Quadroni di San Carlo nel Duomo di Milano intitolato \"Il solenne ingresso di San Carlo in Milano\".\nPer il Santuario della Beata Vergine dei Miracoli a Saronno dipinge nel 1677 la pala della \"Predicazione di san Giovanni Battista\", forse insieme con Luca Borromeo, e un \"David\"; nel 1688 vi dipinger\u00e0 anche \"La caduta della manna\".\nNel 1680 gli sono commissionate tre tele per la chiesa di San Sebastiano, a Milano. \nSuo capolavoro vengono considerati gli affreschi sulla controfacciata, nel coro e nella cupola della chiesa milanese di Sant'Alessandro, eseguiti dal 1683 al 1696 in collaborazione con Federico Bianchi, dove non \u00e8 per\u00f2 agevole distinguere l'opera dell'uno da quella dell'altro, anche se taluni sostengono come solamente il \"Trionfo della Santissima Trinit\u00e0\", nella cupola, e le \"Scene della vita di San Alessandro\", nel coro, siano di sua mano. Intanto dipinge \"Il concilio di Efeso\" per la chiesa di Santa Maria del Carmine e ben 31 tele con \"Scene della vita di san Lorenzo\" per il Duomo di Novara.\nNel 1700 ottiene pagamenti per il suo contributo alle cerimonie funebri in onore dell'imperatore Carlo II. Intorno a quell'anno dipinge per la chiesa di Sant'Antonio le \"Scene della vita di sant'Andrea Avellino\", il \"Sant'Antonio converte un eretico\", il \"San Pietro martire smaschera una falsa Madonna\" e il \"Miracolo della mula\", questi ultimi due conservati attualmente nel Museo Diocesano di Milano.\nLa sua attivit\u00e0 degli ultimi anni non \u00e8 documentata.\nAltre opere.\nSuoi disegni sono conservati nell'Accademia Carrara di Bergamo e nella Biblioteca Ambrosiana di Milano."}
{"id": "872730", "revid": "92723", "url": "https://it.wikipedia.org/wiki?curid=872730", "title": "Luigi Faccini", "text": "Biografia.\nLaureato in economia e commercio, si accosta al cinema come critico, scrivendo per \"Filmcritica\" [E1] e \"Nuovi Argomenti\". Nel 1966 fonda (con Apr\u00e0, Ponzi, Anchisi, Albano, Martelli, Rispoli e Roncoroni) \"Cinema&amp;Film\" una rivista che introduce la semiologia e lo strutturalismo nello studio del film, con la tutela amichevole di Pasolini. A distribuirla \u00e8 Garzanti.\nTelevisione.\nEsordisce nella regia televisiva come giornalista d'assalto (TV7 e AZ, un fatto come e perch\u00e9), nella fiction con \"Il libro bianco\" (1969), mediometraggio sul \u201ccaso Sinjavskij - Daniel, dissidenti sovietici condannati a 7 e 5 anni di carcere per aver pubblicato in occidente opinioni ritenute lesive dal regime.\nCinema.\nIl suo primo lungometraggio \u00e8 \"Niente meno di pi\u00f9\" (1970), per gli \u201cSperimentali\u201d della Rai, su un giovane prete progressista confinato in montagna dal suo vescovo. Nel 1973 fonda una cooperativa di lavoro, la Filmcoop, che produce il suo \"Garofano rosso\" (1975), ispirato al romanzo di Elio Vittorini \"Il garofano rosso\", con un efficace Miguel Bos\u00e9 diciottenne, all'esordio come protagonista, e la \"rentr\u00e9e\" di una fulgida ed ispirata Elsa Martinelli.\nDel 1980 \u00e8 \"Nella citt\u00e0 perduta di Sarzana\", sull'aggressione fascista subita dalla citt\u00e0 nella notte del 21 luglio 1921 e sulle conseguenze politiche di quell'evento, a sfavore delle sinistre che, divise, non riusciranno a contrastare l'ascesa di Mussolini.\nVideo-ricerche.\nVideo-ricercatore all'Ospedale psichiatrico di Arezzo diretto dal basagliano Agostino Pirella, si cala in un'esperienza tanto squassante quanto fondante che originer\u00e0, dodici anni dopo, il film \"Inganni \"(1985), sul poeta Dino Campana e i suoi anni di reclusione manicomiale. Il film colleziona otto premi e inviti a New York, Mosca, Buenos Aires, Barcellona, Valencia, Istanbul, Gand.\nFra il 1985 e il 1986 gira \"C'era una volta gente appassionata\", \u201cun viaggio nella Resistenza toscana\u201d, un lungo \"reportage\" sugli ultimi autentici protagonisti della Liberazione. Da fine 1986 al 1988 dirige, a Sarzana, per la regione Liguria, un laboratorio antropologico-teatrale, a partire dai racconti di Cechov.\nRiconoscimenti.\nDel 1988 \u00e8 il lungometraggio \"Donna d'ombra\", ambientato nel mondo della \"modern dance\" vale ad Anna Bonaiuto, protagonista in cinema per la prima volta, la \"nomination \"al David di Donatello, al Globo d\u2019oro della Stampa Estera e il Laceno d\u2019oro ad Avellino. \nNel 1999 il Museo del Cinema di Torino e della Casa della Cultura di Milano e nel 2000 il Tagliacozzo Film Festival, gli dedicano corpose retrospettive. Nel 2010 il Museo del Cinema di Torino gli ha dedicato, insieme alla sua produttrice Marina Piperno, una vasta retrospettiva, come nel 2014 a Roma ha fatto la Cineteca Nazionale.\nDidattica.\nNel 1990, dopo un'esperienza a Casal del Marmo, carcere minorile di Roma, organizza un laboratorio cinematografico in un centro sociale di Tor Bella Monaca. Con i ragazzi che lo frequentano prepara e gira \"Notte di stelle\", film dedicato \u201cai ragazzi delle periferie invisibili\u201d.\nNel 1998, con gli stessi ragazzi di strada che avevano interpretato \"Notte di stelle\", gira \"Giamaica\" sull'omicidio di Auro Bruni, un ragazzo di colore, in un centro sociale della periferia sud di Roma, ad opera di assassini rimasti impuniti.\nNarrativa, ricerca ed eventi.\nDopo alcuni anni di scrittura letteraria e la pubblicazione del suo primo romanzo \"La baia della torre che vola\". Da allora, e negli anni in corso, ha alternato la scrittura letteraria (i racconti de Il castello dei due mari; i romanzi \"Un poliziotto perbene\" e \"L'uomo che nacque morendo\"), eventi (il salvataggio del cimitero vecchio di Lerici; \"Gente di strada\", un premio assegnato a chi si batte contro l'esclusione), la ricerca storico-antropologica e il cinema digitale (\"Storia di una donna amata e di un assassino gentile\", \"Rudolf Jacobs\", \"C'\u00e8 oro in Toscana\").\nNel 1997 gira il lungometraggio documentario \"Canto per il sangue dimenticato\", sulla strage nazifascista di 83 minatori di Niccioleta (Grosseto).\nNel 2000 fonda, con Marina Piperno, l'associazione culturale \"Ippogrifo Liguria\". In collaborazione con tale associazione, nel 2000 ha realizzato il cortometraggio biografico dal titolo \"Sguardi\", ambientato nel Castello di Lerici.\nIn corso di lavorazione ritratti appartenenti alla serie \"\u201cvoci del secolo breve\u201d\" e un complesso viaggio, fra Stati Uniti, Israele, Argentina e Italia, che tenta la ricomposizione della memoria e delle identit\u00e0 della famiglia di Marina Piperno, disperse a causa delle leggi razziali del 1938."}
{"id": "872735", "revid": "92723", "url": "https://it.wikipedia.org/wiki?curid=872735", "title": "Istituto centrale per il restauro", "text": "L'istituto centrale per il restauro, noto anche con l'acronimo ICR, \u00e8 un organo del Ministero della cultura. \u00c8, assieme all'Opificio delle pietre dure a Firenze, uno dei pi\u00f9 noti e prestigiosi istituti nel campo del restauro e dell'insegnamento del restauro.\nStoria.\nFu istituito con la legge 22 luglio 1939, n\u00b0 1240, presso il Ministero dell'Educazione Nazionale a Roma ma l'attivit\u00e0 inizi\u00f2 il 18 ottobre 1941, quando fu inaugurato dal ministro Giuseppe Bottai. Come primo direttore fu chiamato Cesare Brandi, su indicazione di Giulio Carlo Argan. L'istituto \u00e8 nato con lo scopo di promuovere l'attivit\u00e0 del restauratore dall'ambito della pratica empirica a tecnica d'intervento multidisciplinare basata dall'apporto congiunto di storici d'arte ed esperti scientifici. La scuola triennale per l\u2019insegnamento del restauro, prevista dalla legge, fu attivata, con il primo corso, il 16 novembre 1942. Nell'ambito dello stesso istituto vengono poste le basi teoriche metodologiche della teoria del restauro che \u00e8 possibile rileggere negli scritti che Cesare Brandi pubblic\u00f2 sul Bollettino dell'Istituto Centrale del restauro e successivamente raccolse in un'unica pubblicazione \"Teoria del restauro\".\nNell'ambito dell'ICR viene messa a punto la tecnica di integrazione pittorica definita a \"tratteggio\". La biblioteca viene istituita nel luglio del 1939, contemporaneamente alla creazione del Regio istituto centrale del restauro. Su iniziativa dell'ICR e dell'Consiglio Nazionale delle Ricerche venne attivata, nel 1977, la commissione NorMaL.\nLa sede storica di piazza San Francesco di Paola \u00e8 stata abbandonata nel corso del 2010. L'ente \u00e8 ospitato per intero presso il complesso monumentale di San Michele a Ripa Grande. L'allestimento della sede storica, vicina a piazza San Pietro in Vincoli, in un convento propriet\u00e0 dei frati Minimi di San Francesco di Paola, venne curato dal giovane architetto Silvio Radiconcini, i cui elaborati progettuali sono conservati nella biblioteca. Il primo nucleo costitutivo della biblioteca, di cui sono state mantenute le principali linee compositive, fu un lascito di Adolfo Venturi poi impreziosito da un bassorilievo bronzeo ad opera di Giacomo Manz\u00f9 e posto all'interno delle scansie lignee della stessa. Le attrezzature scientifiche, dalla microscopia ottica alle apparecchiature per analisi radiografiche, sono state tra i pi\u00f9 importanti investimenti compiuti in questo settore da parte dell'amministrazione pubblica. Il 4 marzo 2017 \u00e8 stata inaugurata, presso il convento di Santa Lucia Nova a Matera, la sede distaccata dell'istituto intitolata a Michele D'Elia.\nStruttura.\nI compiti dell'ente sono i seguenti: \nScuola di alta formazione e di studio.\nDal 1944 nell'istituto centrale \u00e8 presente una scuola per la formazione dei restauratori che, nel 1998, con la promulgazione del D.Lgs. 368/98, ha preso il nome di \"Scuola di alta formazione e di studio\" per l'insegnamento del restauro. Dal 2006 (D.Lgs. 156/2006, art. 29, comma 9), il diploma rilasciato \u00e8 equiparato al diploma di laurea magistrale.\nVecchio logo.\nRappresenta l'allegoria della \"Conservatione\", incisione settecentesca di Pier Leone Casella. Viene cos\u00ec descritta dall'autore: \u00ab\"Donna vestita d'oro, con una ghirlanda d'olivo in capo, nella mano destra terr\u00e0 un fascio di miglio, et nella sinistra un cerchio d'oro. L'oro et l'olivo significano conservatione, questo perch\u00e9 conserva li corpi dalla corruttione, et quello perch\u00e9 difficilmente si corrompe. Il miglio parimente conserva le Citt\u00e0. Il cerchio, come quello che nelle figure non ha principio n\u00e9 fine, pu\u00f2 significare la duratione delle cose, che per mezo d'una circolare trasmutatione si conservano\"\u00bb.\nCuriosit\u00e0: \"del o per?\".\nL'ICR venne fondato nel 1939 con la denominazione \"Regio Istituto del Restauro\". Con l'avvento della Repubblica il termine Regio venne rimosso.\nNel 1975 in conseguenza della fondazione del Ministero per i Beni Culturali avvenuta nel 1974 l'ICR modific\u00f2, in linea con la politica del Ministero tesa a sottolineare la presenza attiva dell'amministrazione, il \"del\" con il \"per\".\nNegli ultimi decreti relativi alla riorganizzazione del Ministero succedutisi in questi ultimi anni l'ICR viene identificato come \"Istituto centrale del restauro\" sebbene non ci sia stato, ad oggi, un decreto specifico di riorganizzazione o solo di modifica del nome ufficiale dell'Istituto. La modifica della denominazione da Istituto Centrale per il restauro in Istituto Superiore per la conservazione ed il restauro sancita dal DPR n. 233/2007 concludeva la querelle, ma con il D.P.C.M. n. 169/2019 \u00e8 stato reintrodotto il nome precedente."}
{"id": "872736", "revid": "133248", "url": "https://it.wikipedia.org/wiki?curid=872736", "title": "Gruppo Saint-Gobain", "text": ""}
{"id": "872737", "revid": "174925", "url": "https://it.wikipedia.org/wiki?curid=872737", "title": "Santamonica (Misano Adriatico)", "text": ""}
{"id": "872738", "revid": "1544245", "url": "https://it.wikipedia.org/wiki?curid=872738", "title": "Stazione di Montebello", "text": "La stazione di Montebello \u00e8 una stazione ferroviaria posta sulla ferrovia Roma-Civita Castellana-Viterbo in zona Prima Porta. Costituisce il termine della tratta urbana e permette l'interscambio coi treni verso Catalano e Sant'Oreste.\nStoria.\nLa stazione venne attivata il 13 febbraio 2006 come capolinea del servizio ferroviario urbano ed interscambio con i mezzi su gomma.\nDescrizione.\nLa stazione si compone di tre binari: \nServizi.\nLa stazione dispone di:"}
{"id": "872739", "revid": "1318658", "url": "https://it.wikipedia.org/wiki?curid=872739", "title": "Fenoli", "text": "I fenoli sono sostanze derivate dagli idrocarburi aromatici per la sostituzione di uno o pi\u00f9 atomi di idrogeno con gruppi ossidrile -OH.\nCapostipite di questa classe, da cui prende anche il nome, \u00e8 il fenolo, di formula C6H5OH, in cui un atomo di idrogeno del benzene \u00e8 sostituito da un gruppo -OH.\nCome gli alcoli sono ossidabili; in particolare si comportano come alcoli alifatici \"terziari\", in quanto per ossidazione la molecola viene spesso completamente degradata.\nSono pi\u00f9 acidi di altri alcoli: l'anione che si forma per perdita dell'idrogeno del gruppo -OH \u00e8 particolarmente stabile, dato che la risonanza disperde la carica elettrica negativa su tutto l'anello aromatico.\nLa presenza di gruppi elettron-attrattori migliora l'effetto di dispersione della carica aumentando l'acidit\u00e0 del composto. Analogamente, gruppi elettron-repulsori rendono invece pi\u00f9 difficile disperdere la carica negativa e quindi diminuiscono l'acidit\u00e0.\nI fenoli subiscono facilmente reazioni di sostituzione elettrofila nelle posizioni \"orto\" e \"para\".\nPropriet\u00e0 fisiche di fenoli e fenoleteri.\nI fenoli sono generalmente composti cristallini con punti di fusione relativamente bassi ed odore molto caratteristico. Il fenolo fonde a circa 40.9\u00a0\u00b0C ma spesso si presenta in forma semiliquida, a causa dell'acqua assorbita che ne abbassa di parecchio il punto di fusione, tant'\u00e8 che basta una percentuale del 7-8% di quest'ultima perch\u00e9 il composto si presenti totalmente allo stato liquido. Il fenolo \u00e8 poco solubile in acqua fredda (6.7 g/L) ma totalmente miscibile con acqua calda. Sia fenoli che cresoli sono usati come disinfettanti commerciali.\nI fenoleteri di basso peso molecolare sono liquidi e, non potendo formare legami idrogeno se non deboli mancando dell'ossidrile, sono insolubili in acqua. Anche l'ossigeno non pu\u00f2 essere coinvolto in legami idrogeno particolarmente intensi a causa della sua bassa basicit\u00e0 causata dalla coniugazione di un doppietto libero con l'anello aromatico.\nNomenclatura dei fenoli.\nIl termine fenolo deriva dalla fusione dei due sostantivi fenile ed enolo. Il fenolo pu\u00f2 infatti essere considerato come un enolo, avendo un doppio legame vicino all'ossidrile. Al contrario dei chetoni, dove l'equilibrio \u00e8 spostato verso la struttura chetonica, nei fenoli prevale la forma enolica a causa del grande effetto stabilizzante dell'aromaticit\u00e0 della molecola, che si perderebbe nella forma carbonilica. Dato che nel termine fenolo il gruppo funzionale \u00e8 considerato come un suffisso, la IUPAC ha deliberato che tutti i composti derivati possono essere chiamati come tali. Il \"Chemical Abstracts\" usa il termine fenolo per riferirsi al composto base mentre gli altri sono considerati derivati del benzenolo. Ecco alcuni esempi:\nI gruppi come il solfonico ed il carbossilico sono considerati prioritari, per cui quando un fenolo contiene tali gruppi l'ossidrile \u00e8 indicato con il prefisso idrossi- come nel caso degli altri alcool. I fenileteri sono chiamati come alcossi areni sebbene sporadicamente si utilizzi comunque il termine etere. Essendo largamente diffusi in natura, molti composti fenolici hanno assunto nomi d'uso che \u00e8 bene conoscere. Ecco alcuni dei principali:\nNotare come nel caso in cui l'anello presenti due ossidrili non venga usato il termine fendiolo ma venga usato il prefisso diidrossi-\nSintesi dei fenoli.\nSintesi industriale.\nIndustrialmente il fenolo \u00e8 ottenuto con un processo che comporta l'ossidazione del cumene, un idrocarburo che pu\u00f2 essere ottenuto semplicemente e soprattutto economicamente per alchilazione del benzene.\nIl cumene \u00e8 un idrocarburo instabile che reagisce rapidamente con l'ossigeno atmosferico ossidandosi ad idroperossido di cumene. Questo tipo di ossidazione \u00e8 resa facile dal fatto che l'intermedio radicalico principale \u00e8 un radicale cumile non solo terziario ma anche aromatico, quindi estremamente stabile.\nL'idroperossido pu\u00f2 quindi venir trattato con acido solforico per dare fenolo e acetone.\nSintesi dei fenoleteri.\nNel caso di eteri aril metilici il reagente migliore \u00e8 il solfato dimetilico;\nReazioni dello ione fenossido.\nLa reazione \u00e8 tuttavia poco controllabile e spesso porta a prodotti polimerici. In condizioni particolari la reazione tra fenolo e formaldeide porta alla bakelite, una delle prime materie plastiche. Questo genere di polimeri \u00e8 definito come quello delle resine fenolo-formaldeide.\nBiochimica.\nI composti fenolici sono ampiamente diffusi in natura e rappresentano un'importante classe di metaboliti secondari. In molti casi la funzione ossidrilica \u00e8 mascherata da una O-metilazione oppure da una O-glicosilazione. La diffusione dei fenoli \u00e8 comune in tutto il regno vivente ma la maggior distribuzione appartiene al regno vegetale ed in particolare nei tessuti vegetali. In questi sono responsabili di molte caratteristiche organolettiche, fitoterapiche e cromatiche; ad esempio ai tannini si riconoscono qualit\u00e0 astringenti, agli antociani il colore dei fiori, agli acidi fenolici il sapore acidulo, ad alcuni flavonoidi il sapore amaro.\nTrovano impiego come anestetici e per problemi locali della cute. Pur essendo i fenoli poco volatili, i sintomi da esposizione acuta riguardano la presenza di ustioni indolori, depigmentazione e irritazione dei tessuti (a partire dalla cute) e dell'iride degli occhi, tachicardia e ipotensione, eccitazione e depressione del sistema nervoso. In concentrazioni superiori al 5%, in particolare idrochinone e il dinitrofenolo, denaturano rapidamente qualsiasi proteina cui vengono a contatto, oltre a stimolare il rilascio di acetilcolina nella giunzione neuromuscolare, e causare metaemoglobinemia. Inoltre, studi sul carvacrolo mostrano che vari fenoli inibiscono l'enzima acetilcolinesterasi.\nClassificazione.\nLe principali classi di composti fenolici nelle piante si suddividono in:\nI composti fenolici si accumulano in genere in tutti gli organi della pianta, con la maggior parte dei fenoli presenti negli strati epidermici e subepidermici in relazione all'effetto induttore della luce sul metabolismo fenolico, nonch\u00e9 con il ruolo protettivo esercitato dai composti fenolici nei confronti delle radiazioni ultraviolette.\nDistribuzione.\nLa distribuzione delle classi dei fenoli nel regno vegetale, allo stato attuale, \u00e8 la seguente:\nFenoli semplici.\nI fenoli semplici come lo sono il Cresolo, il Guaiacolo, il Floroglucinolo, il Catecolo, non sono frequenti nei tessuti. Il pi\u00f9 raro \u00e8 il Resorcinolo ritrovato in aghi di \"Pinus rigida\", mentre il pi\u00f9 comune \u00e8 l'Idrochinone. Alcuni chinoni (Plastochinone, Ubichinone, etc.) presenti nei cloroplasti e nei mitocondri delle cellule vegetali, sono coinvolti nelle reazioni del metabolismo primario.\nAcidi fenolici.\nNe fanno parte aldeidi fenoliche o fenolate comuni in molti olii essenziali, quali salicilaldeide, 4-idrossibenzaldeide, p-anisaldeide, aldeide protocatecuica e la pi\u00f9 diffusa vanillina. Quali acidi ne fanno parte invece l'acido salicilico, l'acido 4-idrossibenzoico, l'acido protocatecuico, l'acido vanillico, l'acido siringico, distribuiti nelle piante soprattutto come esteri O-glicosidici o come costituenti della frazione alcool-insolubile dei tessuti vegetali (ad esempio legati alla lignina). L'acido gallico \u00e8 comune nelle specie legnose."}
{"id": "872743", "revid": "1718925", "url": "https://it.wikipedia.org/wiki?curid=872743", "title": "Favara", "text": "Favara (\"a Favara\" in siciliano) \u00e8 un comune italiano di abitanti del libero consorzio comunale di Agrigento in Sicilia.\nIl comune forma una conurbazione col capoluogo Agrigento e col comune di Aragona, condivide la zona industriale.\nGeografia fisica.\nAnticamente conosciuta col nome di Fabaria, Favara dista 10\u00a0km da Agrigento in direzione Nord-Est. \u00c8 sita su un declivio ai piedi di una collina di 533 metri d'altezza (Monte Caltafaraci, detto \"Muntagneddra\") che domina l'abitato.\nClima.\nFavara, secondo la classificazione dei climi di K\u00f6ppen, gode di un clima temperato caldo mediterraneo (\"Csa\"). \u00c8 caratterizzato da un lungo periodo di siccit\u00e0 estiva ed inverni miti, con gelate sporadiche.\nStoria.\nLe pi\u00f9 antiche testimonianze umane nel territorio di Favara risalgono alla tarda et\u00e0 del rame (2400-1990 a.C. circa). Si tratta di ceramica monocroma rossa Tra la fine dell'et\u00e0 del rame e gli inizi della prima et\u00e0 del bronzo (1900-1450 a.C. circa) si data una sepoltura ritrovata in contrada Grazia Vicina, che ha fornito ceramica acroma di impasto grigiastro che sembra ricollegarsi a quella del tipo Conca d'Oro (tarda et\u00e0 del rame nel palermitano) e a forme arcaiche di ceramica castellucciana (prima et\u00e0 del bronzo della Sicilia centro-meridionale). In contrada San Vincenzo \u00e8 stata ritrovata una tomba della media et\u00e0 del bronzo (1450 a.C. circa).\nIn epoca storica il territorio favarese fu interessato dalla dominazione greca, di cui rimangono tracce in contrada Caltafaraci, dove doveva sorgere una fortificazione. Il periodo di dominazione musulmana \u00e8 testimoniato dall'insediamento di contrada Saraceno e dalla permanenza di numerosi toponimi di matrice araba, tra cui lo stesso toponimo Favara, \"faww\u0101ra\" (), con significato di \u201cPolla d'acqua che sgorga, gorgogliando, con impeto\u201d oppure \"Getto d'acqua\".\nNel periodo normanno furono costruiti parecchi casali, tra questi il Castello di Chiaramonte, conosciuto anche come Palazzo Medievale. Il castello nel XIV secolo pass\u00f2 alla famiglia siciliana Chiaramonte. Nel XV secolo, Favara, nonostante fosse protetta da mura urbane, sub\u00ec una grave crisi demografica, in particolare tra il 1439 e il 1464. La popolazione crebbe nuovamente dal 1478 al 1497. Grazie alla famiglia De Marinis, Favara nel cinquecento raggiunse un grande sviluppo demografico.\nDal periodo post-risorgimentale al 1883 oper\u00f2 nel paese una cosca mafiosa, nota come Fratellanza di Favara, che si macchi\u00f2 di numerosi crimini. Il 16 maggio del 1946 fu ucciso il sindaco Gaetano Guarino per mano d'ignoti.\nPer ben due volte il comune di Favara si \u00e8 reso protagonista di gaffe toponomastiche: nel 1994 venne dedicata una via al pilota Juan Manuel Fangio e nel 1999 fu concesso lo stesso onore al critico letterario Carlo Bo, ma al momento dell'intitolazione entrambi i personaggi erano ancora in vita.\nSimboli.\nL'attuale simbolo del Comune di Favara (castello moresco sopra uno sperone roccioso, con sottostante sorgente d'acqua) \u00e8 stato coniato tra la fine del mese di agosto ed il mese di settembre 1883. Questo sostitu\u00ec quello recante lo stemma della casa reale, il quale veniva stampato in tutti gli enti statali. \nIl 30 ottobre 1886 la giunta municipale emise alcune regole riguardo allo stemma:\nMonumenti e luoghi d'interesse.\nPiazza Cavour.\nPiazza Cavour \u00e8 la piazza principale della citt\u00e0 e raggiunse la conformazione attuale gi\u00e0 nel XVI secolo. Nel suo lato orientale trova posto il Monumento ai Caduti della Prima guerra mondiale, opera dello scultore palermitano Cosmo Sorgi. Il monumento, inaugurato solennemente il 23 aprile 1922, si presenta come un obelisco lapideo che si erge sulla pietra e porta lo stemma della citt\u00e0 di Favara; in cima alla struttura si erge la Stella d'Italia in bronzo. Sulle lapidi, sono incisi i nomi di 273 gloriosi caduti, tra cui il tenente colonnello Giuseppe Stuto e il vescovo Filippo Iacolino.\nSulla piazza prospettano anche altri edifici degni di nota:\nCastello di Chiaramonte.\nIl castello di Chiaramonte fu costruito intorno al 1270 come residenza di caccia di Federico II di Svevia. Ha forma quadrilatera, con lati di circa 31 metri. Vi si accede dal lato sud attraverso un grande portale ogivale che immette in un'ampia corte dove si affacciano le finestre dei due piani dell'edificio. Il piano terra presenta dei soffitti con volte a botte, mentre il primo piano era il piano residenziale, servito da un ballatoio.\nVi \u00e8 annessa una cappella in cui si rilevano gli elementi architettonicamente pi\u00f9 rilevanti dell'edificio. Dopo anni di abbandono qualche anno fa il Castello \u00e8 stato restaurato, attualmente \u00e8 usato come sede di rappresentanza del Comune ed ospita eventi culturali e manifestazioni anche a carattere nazionale.\nFarm Cultural Park.\nFondata il 25 giugno 2010 dal notaio Andrea Bartoli, Farm Cultural Park \u00e8 una galleria d'arte e residenza per artisti, provenienti da tutto il mondo, situata nel centro storico di Favara in provincia di Agrigento.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 375 persone. Le nazionalit\u00e0 maggiormente rappresentate erano:\nCultura.\nMedia.\nRadio.\nA Favara sono presenti tre radio locali che trasmettono in tutta la provincia di Agrigento e nelle province limitrofe:\nTelevisione.\nA Favara trasmette e ha sede il canale televisivo di Sicilia TV, visibile sul digitale terrestre sul canale 287 nelle province di Agrigento, Caltanissetta, Catania e Ragusa.\nEventi.\nPremi.\nIl Premio si articola nelle sezioni: poesia in lingua dialettale siciliana, libri editi di poesia siciliana, un racconto in lingua siciliana, ed un saggio di cultura siciliana.\nInoltre, la Commissione giudicatrice assegna premi speciali Ignazio Buttitta per il teatro, le tradizioni popolari, la narrativa, la saggistica, la ricerca antropologica, la comunicazione, l'arte, l'economia e l'impegno sociale.\nEconomia.\nNel settecento nacquero le prime industrie (zolfo e concerie di pelle), favorendo la nascita di una borghesia cittadina. Nel corso dell'Ottocento le numerose miniere di zolfo (circa 20) costituirono la vera ricchezza della citt\u00e0 e la popolazione nel giro di dieci anni aument\u00f2 da settemila a ventimila abitanti.\nPurtroppo da circa 30 anni le miniere sono chiuse a causa della forte concorrenza dello zolfo americano estratto con il metodo Frasch e quindi venduto a prezzi notevolmente pi\u00f9 bassi; il diverso processo estrattivo in Sicilia era divenuto troppo costoso e perci\u00f2 scarsamente remunerativo.\nLe principali zolfare presenti nel territorio di Favara erano:\nAttualmente l'economia della citt\u00e0 \u00e8 basata principalmente sull'agricoltura, sull'artigianato e sull'edilizia.\nIl territorio del comune \u00e8 compreso nella zona di produzione del Pistacchio di Raffadali D.O.P..\nInfrastrutture e trasporti.\nStrade.\nIl territorio di Favara \u00e8 attraversato dalle seguenti strade statali:\nFerrovie.\nFino al 1958, il comune era servito dall'omonima stazione ferroviaria (posta in contrada Nicolizie) sulla linea che collegava Agrigento con Licata.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nIl 20 giugno 2016 \u00e8 stato eletto per la prima volta un sindaco donna, facente parte sempre per la prima volta del Movimento 5 Stelle.\nAltre informazioni amministrative.\nIl comune di Favara fa parte delle seguenti organizzazioni sovracomunali: regione agraria n.5 (Colline litoranee di Agrigento).\nSport.\nCalcio.\nLa principale societ\u00e0 calcistica della cittadina \u00e8 il \"Pro Favara 1984\", che per il campionato 2019/2020 milita nel girone A del campionato di Eccellenza Regionale. Dal 2001 al 2004, la squadra ha militato in serie D.\nLe origini del calcio favarese risalgono comunque al secondo dopoguerra, dapprima sotto le insegne del Libertas Favara e poi della \"Chiaramontana\", cos\u00ec chiamata in onore della famiglia che a partire dal XIII secolo aveva governato la citt\u00e0, che giunse a disputare alcuni campionati in Prima Categoria prima di scomparire nel 1967. Nel 1971 venne fondata l'U.S. Favara (denominata poi A.S. Favara) che fu promossa in serie D nel 1980 e vi rimase fino al 1988. In quell'anno il titolo sportivo venne trasferito a una nuova societ\u00e0, l'Agrigento Favara, nata dalla fusione con l'agrigentina Akragas, nel frattempo fallita.\nAltri sport.\nPallavolo\nEntrambe le squadre disputano i loro incontri al palazzetto dello sport di Favara, il PalaGiglia.\nTiro con l'arco\nCiclismo\nAutomobilismo\nImpianti sportivi.\nImpianti di Piazzale Giochi Olimpici:\nImpianti di c.da Pioppo:\nImpianto di Via Agrigento:"}
{"id": "872749", "revid": "36426", "url": "https://it.wikipedia.org/wiki?curid=872749", "title": "Sant'Anna sul Prato", "text": ""}
{"id": "872751", "revid": "36426", "url": "https://it.wikipedia.org/wiki?curid=872751", "title": "Sant'Antonio del Vescovo", "text": ""}
{"id": "872754", "revid": "1776051", "url": "https://it.wikipedia.org/wiki?curid=872754", "title": "RIKEN", "text": "Il RiKen (\u7406\u7814) \u00e8 un centro giapponese di ricerca scientifica, avente sette campus e circa 3000 scienziati in tutto il Giappone.\nIl nome intero giapponese di \"Ri Ken\" (\u7406\u7814) \u00e8 \"RIkagaku KENky\u016bsho\"\" (\u7406\u5316\u5b66\u7814\u7a76\u6240), che letteralmente significa \"Istituto di ricerca chimica e fisica\"; quindi \"Riken\" \u00e8 l'acronimo in giapponese.\nStoria.\nFu fondato nel 1917 come fondazione privata, stabilita nell'area Komagome nel quartiere Bunkyo , Tokyo, e finanziata con donazioni imperiali, sussidi governativi e contributi privati, con lo scopo di contribuire allo sviluppo dell'industria giapponese.\nIl Principe Sadanaru, di Fushimi, fu il suo Direttore Generale, dal 1917 al 1923; e Dairoku Kikuchi fu il suo primo Presidente; mentre Koi Furuichi fu il suo secondo Presidente, dal 1917 al 1921;\nmentre il terzo Presidente fu il Visconte Masatoshi Okouchi, dal 1921 al 1946. Quest'ultimo stabiliva l'organizzazione \"Riken\" come un zaibatsu.\nNel 1935 avrebbe avuto 8 compagnie; nel 1936 ne avrebbe avuto 15, nel 1937 ne avrebbe avuto 32, e nel 1939 ben 63 compagnie e 121 fabbriche, compreso lo \"Riken Kankoshi\" che ora si chiama Ricoh.\nIl \"RiKen\" (\u7406\u7814) conduceva la ricerca in tutti i settori scientifici, compreso la fisica, la chimica, la biologia, la scienza medica, l'ingegneria e la scienza di calcolo.\nProgramma nucleare.\nIl programma nucleare militare durante la guerra fu diretto dal professor Yoshio Nishima (che era amico di Niels Bohr); inizi\u00f2 nel luglio del 1941 al Riken (che era l\"'Istituto per le ricerche sulla fisica e la chimica\" istituita fin dal 1931) ed era ubicato a Tokyo.\nMa i bombardamenti su Tokyo danneggiarono gravemente l'Istituto tanto che fu necessario trasferirlo presso H\u016dngnam (gi\u00e0 Konan) nella Corea del nord, dove esistevano delle miniere di materiale radioattivo, anche se non in quantit\u00e0 sufficiente."}
{"id": "872755", "revid": "36426", "url": "https://it.wikipedia.org/wiki?curid=872755", "title": "San Vincenzo d'Annalena", "text": ""}
{"id": "872757", "revid": "287204", "url": "https://it.wikipedia.org/wiki?curid=872757", "title": "Santa Reparata (disambigua)", "text": "Persone.\nSanta Reparata, vergine e martire cristiana del III secolo"}
{"id": "872760", "revid": "19933", "url": "https://it.wikipedia.org/wiki?curid=872760", "title": "Santa Maria degli Innocenti", "text": ""}
{"id": "872761", "revid": "919135", "url": "https://it.wikipedia.org/wiki?curid=872761", "title": "Retta nel piano cartesiano", "text": "In geometria analitica, una retta nel piano cartesiano \u00e8 l'insieme descritto dalle soluzioni di un'equazione lineare. Ad esempio,\nDefinizione.\nEsistono diverse forme equivalenti per descrivere una retta nel piano cartesiano: la \"forma cartesiana\", che a sua volta si pu\u00f2 esprimere in forma implicita o esplicita, e la \"forma parametrica\".\nForma cartesiana.\nForma implicita.\nNel piano cartesiano, ogni punto ha due coordinate formula_2, ed una retta pu\u00f2 essere scritta in \"forma implicita\" come l'insieme dei punti le cui coordinate formula_2 soddisfano una equazione lineare:\ndove i coefficienti formula_5, formula_6 e formula_7 sono dei numeri reali fissati, con formula_8 e formula_9 non contemporaneamente nulli. \nDue equazioni individuano la stessa retta se e solo se sono ottenute l'una dall'altra tramite moltiplicazione per una costante non nulla. Ad esempio, le due equazioni:\nindividuano la stessa retta, perch\u00e9 la seconda equazione \u00e8 ottenuta moltiplicando la prima per formula_12.\nForma esplicita.\nLa retta pu\u00f2 anche essere descritta in \"forma esplicita\" come \nda cui si ricava la relazione con\u00a0q incognita:\ndove formula_17 si chiama \"coefficiente angolare\" o \"pendenza\" della retta. Nel caso specifico dell'equazione formula_18, il coefficiente formula_19 \u00e8 il rapporto tra la variazione delle ordinate (verticale) e la variazione delle ascisse (orizzontale) di due punti qualunque della retta, e quindi la tangente (trigonometrica) dell'angolo che la retta forma con il semiasse positivo delle ascisse. Il numero formula_20 si chiama \"intercetta\" od \"ordinata all'origine\" e rappresenta l'ordinata del punto di intersezione della retta con l'asse delle ordinate. Se formula_21, allora la retta passa per l'origine.\nIn tal caso la forma esplicita si riduce a:\nLo stesso discorso si applica, invertendo ascisse ed ordinate, all'equazione formula_23.\nSi tenga presente che, a differenza della forma implicita, ciascuna delle due forme esplicite non descrive tutte le rette possibili: l'asse delle ordinate formula_24 e le relative rette parallele ad esso del tipo formula_25, non sono descrivibili nella forma formula_26, in quanto non si possono ottenere per alcun valore del coefficiente angolare\u00a0m; \nForma segmentaria della retta.\nQualora la retta sia genericamente obliqua rispetto agli assi cartesiani, la sua equazione pu\u00f2 anche essere descritta in \"forma segmentaria\" come \nformula_30 e formula_31 rappresentano rispettivamente l'ascissa e l'ordinata dei punti di intersezione tra la retta e i due assi. Infatti:\nLa forma segmentaria della retta consente di rappresentare in modo molto veloce la retta sul piano cartesiano in quanto si ricavano dall'equazione i punti di intersezione con gli assi: formula_34 e formula_35.\nEsempio. Mettere in forma segmentaria la retta formula_36.\nForma parametrica.\nUna retta formula_38 in un piano risulta individuata quando sono descritti un suo punto formula_39 e la direzione, individuata da un vettore formula_40.\nCon queste informazioni si possono immediatamente scrivere le \"equazioni parametriche\" della retta:\ndove formula_42 \u00e8 un parametro reale. La retta \u00e8 quindi descritta come l'insieme di punti ottenuti al variare di formula_42 nell'insieme formula_44 dei numeri reali. Il punto formula_45 \u00e8 ottenuto per il valore formula_46.\nPassaggio da forma parametrica a forma cartesiana.\nLe forme cartesiana e parametrica introdotte in precedenza sono solamente due rappresentazioni differenti della stessa retta. \u00c8 quindi possibile passare da una forma all'altra nel seguente modo:\nsi elimina il parametro formula_47 e si ottiene l'equazione cartesiana\nNel caso in cui formula_49 oppure formula_19 sia nullo, si annulla il membro corrispondente. Se ad esempio formula_51 l'equazione precedente diventa:\ne quindi la retta corrispondente avr\u00e0 un'equazione del tipo: formula_53cost come ci si aspettava.\nSe formula_54 si ottiene una descrizione della retta in forma esplicita, riscrivendo l'equazione cartesiana cos\u00ec:\nIl coefficiente angolare della retta \u00e8 quindi formula_56.\nRelazione tra i coefficienti della forma implicita e della forma esplicita della retta.\nSi considera l'equazione di una retta messa in \nforma implicita formula_57 e in forma esplicita formula_58 con la condizione formula_59.\nValgono le seguenti relazioni\nformula_60 e formula_61.\nCasi specifici sui parametri \"a\", \"b\", \"c\".\nformula_62, formula_63, formula_64 formula_65 rappresenta l'asse y.\nformula_66, formula_59, formula_64 formula_69 rappresenta l'asse x.\nformula_62, formula_63 formula_72 con formula_73 rappresenta una generica retta parallela all'asse y.\nformula_66, formula_59 formula_76 con formula_77 rappresenta una generica retta parallela all'asse x.\nformula_59, formula_64 formula_80 con formula_81 rappresenta una generica retta passante per l'origine formula_82.\nformula_59, formula_64, formula_85 formula_86 rappresenta la bisettrice del primo e del terzo quadrante.\nformula_59, formula_64, formula_89 formula_90 rappresenta la bisettrice del secondo e del quarto quadrante.\nformula_59 formula_92 con formula_93 rappresenta una generica retta.\nRetta passante per due punti.\nLa retta passante per due punti distinti formula_94 e formula_95 del piano \u00e8 descritta in forma cartesiana implicita dalla seguente equazione:\nche pu\u00f2 essere riscritta nel modo seguente:\ne semplificando si ottiene:\nSe formula_99, la retta non \u00e8 verticale e pu\u00f2 essere descritta in forma esplicita:\nAnalogamente, se formula_101 la retta non \u00e8 orizzontale e pu\u00f2 essere descritta esplicitando la variabile formula_102. Se la retta non \u00e8 n\u00e9 verticale n\u00e9 orizzontale, pu\u00f2 anche essere descritta dall'equazione seguente:\nSviluppando:\nAssegnando le costanti formula_19 e formula_31:\nQualora formula_112 l'equazione della retta \u00e8 formula_113, cio\u00e8 si tratta di una retta parallela all'asse formula_114.\nQualora formula_115 l'equazione della retta \u00e8 formula_116, cio\u00e8 si tratta di una retta parallela all'asse formula_117.\nCondizione di parallelismo fra due rette.\nSono date due rette le cui equazioni sono in forma esplicita: \nformula_118 \ne \nformula_119. \nLa condizione di parallelismo \u00e8 formula_120. Qualora anche formula_121 le due rette coincidono\nSono date due rette le cui equazioni sono in forma implicita:\nformula_122 \ne\nformula_123.\nLa condizione di parallelismo \u00e8:\nformula_124\nCondizione di perpendicolarit\u00e0 fra due rette.\nSono date due rette le cui equazioni sono in forma esplicita: \nformula_118 \ne \nformula_119. \nLa condizione di perpendicolarit\u00e0 \u00e8:\nformula_127 \noppure\nformula_128\nSono date due rette le cui equazioni sono in forma implicita:\nformula_122 \ne\nformula_123.\nLa condizione di perpendicolarit\u00e0 \u00e8:\nformula_131\nFascio proprio di rette.\nUn fascio proprio di rette \u00e8 formato da tutte le rette passanti per un punto formula_132.\nIn forma esplicita un fascio proprio \u00e8 descritto dall'equazione\nformula_133.\nQuesta equazione descrive tutte le rette passanti per P eccetto la retta formula_134.\nIn forma implicita un fascio proprio \u00e8 descritto dall'equazione\nformula_135.\nQuesta equazione descrive tutte le rette passanti per P.\nProblemi sulla retta.\nProblema di appartenenza.\nDato il punto formula_136 verificare l'appartenenza ad una retta di equazione formula_57.\nBasta verificare se le coordinate di formula_138 soddisfano equazione della retta formula_139\nProblema dell'asse di un segmento.\nSono dati gli estremi di un segmento formula_140 con formula_141 e formula_142. Si vuole calcolare l'equazione dell'asse del segmento, cio\u00e8 della retta passante per il punto medio del segmento AB e perpendicolare al segmento stesso.\nProcedimento:\nQualora il segmento AB sia parallelo all'asse x, l'asse di AB \u00e8 parallelo all'asse y e ha equazione formula_149.\nQualora il segmento AB sia parallelo all'asse y, l'asse di AB \u00e8 parallelo all'asse x e ha equazione formula_150.\nProblema della retta passante per due punti.\nSono dati due punti formula_141 e formula_142 si vuole calcolare l'equazione della retta passante per i due punti dati. Controllato che la retta non sia parallela agli assi cartesiani il problema pu\u00f2 essere risolto in vari modi distinti\nEsempio.\nCalcolare l'equazione della retta passante per formula_154 e formula_155.\nLa retta non \u00e8 parallela agli assi dunque si pu\u00f2 calcolare la sua equazione con uno dei seguenti metodi\nPrimo metodo.\nformula_156\nSecondo metodo.\nformula_157\nSi impone il passaggio per B e si ottiene una equazione in m da risolvere.\nformula_158\nSi sostituisce m nell'equazione del fascio e si ottiene formula_159\nTerzo metodo.\nSi impone il passaggio per A e per B alla retta formula_58\nSi sostituisce m e q nell'equazione della retta e si ottiene formula_159\nProblema dell'intersezione fra due rette.\nIl problema va risolto mediante un sistema lineare fra le due equazioni delle rette. La soluzione del sistema, se esiste, rappresenta le coordinate del punto di intersezione fra le due rette.\nProblema della distanza di un punto da una retta.\nLa distanza di un punto da una retta \u00e8 il segmento perpendicolare alla retta che ha per estremi il punto e la sua proiezione ortogonale sulla retta stessa. La procedura risolutiva \u00e8 dunque la seguente\nEsempio.\nSi vuole calcolare la distanza di formula_163 dalla retta r: formula_164.\nIl coefficiente angolare della retta r \u00e8 3.\nLa retta perpendicolare ha coefficiente angolare formula_165.\nNel fascio proprio di centro P la retta perpendicolare \u00e8\nSi costruisce il sistema fra le due rette\nIl punto di intersezione H ha coordinate formula_169.\nLa distanza PH \u00e8 formula_170.\nNota. Esiste comunque anche una formula che consente il calcolo della distanza punto \nretta.\nIn questo caso si ha\nProblemi sui triangoli.\nL'equazione dell'altezza relativa ad un lato.\nSi deve ricercare la perpendicolare al lato, ad esempio AB. Procedura:\nL'equazione della mediana relativa ad un lato.\nSi deve ricercare la retta passante per un vertice e il punto medio del lato opposto.\nL'equazione della bisettrice di un angolo.\nTutti e solo i punti della bisettrice sono equidistanti dai lati.\nDunque si impone che il generico punto formula_173 della bisettrice sia equidistante dalle due rette che individuano i lati dell'angolo.\nEsempio.\nUn angolo acuto \u00e8 individuato dalle rette di equazione r: formula_174 e s: formula_175. Si vuole calcolare l'equazione della bisettrice.\nTutti i punti della bisettrice sono equidistanti dai lati dell'angolo, dunque usando la formula della distanza punto retta, si ottiene\ne semplificando si ottiene\nL'equazione con il valore assoluto si risolve ricordando che: formula_178. E quindi si ottiene\nOsservando la figura, si capisce che la prima retta \u00e8 la bisettrice dell'angolo ottuso, la seconda retta \u00e8 la bisettrice dell'angolo acuto del problema.\nRicerca del centro della circonferenza circoscritta al triangolo.\nIl centro della circonferenza circoscritta coincide con il circocentro del triangolo (punto di incontro degli assi dei lati del triangolo). Procedura\nPropriet\u00e0.\nLe rette nel piano cartesiano soddisfano tutti gli assiomi di Euclide, in particolare il V postulato e definiscono quindi sul piano cartesiano una geometria euclidea."}
{"id": "872762", "revid": "228587", "url": "https://it.wikipedia.org/wiki?curid=872762", "title": "Santa Monica (disambigua)", "text": ""}
{"id": "872764", "revid": "729019", "url": "https://it.wikipedia.org/wiki?curid=872764", "title": "Maserati Sebring", "text": "La Sebring \u00e8 un modello di autovettura costruita dalla casa automobilistica Maserati dal 1962 al 1969.\nIl contesto.\nLa meccanica derivava da quella della 3500 GT (nella versione con iniezione), cos\u00ec come il telaio. Diverso era il design della carrozzeria (di Vignale anzich\u00e9 di Touring). Il nome ufficiale era \"3500 GTiS\", ovvero \"3500 GT iniezione Sebring\", per celebrare la vittoria alla 12 Ore di Sebring del 1957.\nLa prima serie (sigla interna Tipo 101.01, prodotta in 348 esemplari dal 1962 al 1965), venne presentata al salone dell'automobile di Ginevra del 1962. Il propulsore installato era da 3.485 cm\u00b3 (alesaggio 86 mm, corsa 100 mm), con un rapporto di compressione di 8,5:1 che erogava 235 CV a 5.500 giri al minuto. Prove su strada dell'epoca verificarono una velocit\u00e0 massima di circa 220\u00a0km/h (contro i 235 dichiarati dalla casa) e un'accelerazione da 0 a 100\u00a0km/h in circa 8,5 secondi. \nDi serie aveva un cambio manuale a cinque marce; in opzione si poteva avere il cambio automatico (questo per andare incontro ai gusti della clientela americana e inglese): la Sebring fu una delle prime auto italiane a poterlo montare.\nNel 1965 fu resa disponibile anche una versione di 3694\u00a0cm\u00b3 (ottenuta allungando la corsa del \"3500\"). In quello stesso anno fu presentata la seconda serie (siglata Tipo 101.10, 243 esemplari dal 1965 al 1969), con poche modifiche, le principali delle quali erano le nuove luci di posizione anteriori, i nuovi fanalini posteriori, i diversi sfoghi d'aria dietro i passaruota anteriori e gli pneumatici pi\u00f9 larghi (da 185x15\" a 205x15\").\nNel 1966 venne presentata la \"4000 GTiS\", con un 6 cilindri da 4 litri e 255 CV. Questo modello fu prodotto fino alla fine degli anni '60, quando la Casa del Tridente fu costretta a razionalizzare la gamma, cancellando i modelli pi\u00f9 vecchi dalla produzione."}
{"id": "872769", "revid": "212348", "url": "https://it.wikipedia.org/wiki?curid=872769", "title": "San Giovanni di Dio (Firenze)", "text": ""}
{"id": "872772", "revid": "486946", "url": "https://it.wikipedia.org/wiki?curid=872772", "title": "Storia della Sardegna preistorica", "text": ""}
{"id": "872774", "revid": "339392", "url": "https://it.wikipedia.org/wiki?curid=872774", "title": "Santi Maria e Giuseppe sul Prato", "text": ""}
{"id": "872777", "revid": "60592", "url": "https://it.wikipedia.org/wiki?curid=872777", "title": "Santuario della Madonna della Grotta", "text": ""}
{"id": "872783", "revid": "287204", "url": "https://it.wikipedia.org/wiki?curid=872783", "title": "Robert Antelme", "text": "Biografia.\nNel 1939 spos\u00f2 Marguerite Duras che al tempo lavorava per una casa editrice. Il loro primo figlio, un maschio, mor\u00ec alla nascita nel 1942. Nello stesso anno Marguerite Duras conobbe Dionys Mascolo che divenne il suo amante. Marguerite Duras e Robert Antelme furono membri della Resistenza sotto l'Occupazione. Il loro gruppo cadde in un'imboscata; Marguerite Duras riusc\u00ec a sfuggire grazie all'aiuto di \"Jacques Morland\", nome di battaglia di Fran\u00e7ois Mitterrand, mentre Robert Antelme venne arrestato e inviato in un campo di concentramento il 1\u00ba giugno 1944. Dopo un passaggio a Buchenwald, venne condotto a Gandersheim da un piccolo commando dipendente da Buchenwald, dove venne alloggiato in una vecchia chiesa sconsacrata, nei pressi di una fabbrica.\nDopo la fine della guerra, Fran\u00e7ois Mitterrand ritrov\u00f2 Robert Antelme nel campo di Dachau, malato di tifo e spossato da mesi di detenzione in condizioni inumane, e lo ricondusse a Parigi. Marguerite Duras scrisse un racconto sull'attesa del suo ritorno: \"La Douleur\", pubblicato nel 1985.\nNel 1947 Robert Antelme riport\u00f2 la sua esperienza in un libro di grande importanza, \"L'Esp\u00e8ce humaine\". Passato inizialmente quasi inosservato, verso il 1950 il libro fu ripreso dalla critica, premiato e infine considerato come un classico della letteratura sui campi di sterminio. \u00c8 dedicato a sua sorella Marie Louise, morta nella deportazione. Robert Antelme, nel libro, mostra dei deportati che conservano la propria coscienza di fronte alle peggiori crudelt\u00e0 umane. Gli uomini che descrive, ridotti allo stato di \"mangiatori di scorze\", vivono nel bisogno ossessivo ma anche nella coscienza di vivere.\nNel 1945 Robert Antelme fond\u00f2 con Marguerite Duras una casa editrice, \u00abLa cit\u00e9 universelle\u00bb. La coppia divorzi\u00f2 nel 1946, ma lavor\u00f2 ancora insieme, come ad esempio nel 1959 quando, su richiesta di Raymond Rouleau, adatt\u00f2 \"Les papiers d'Aspern\" (\"Il carteggio Aspern\"), testo teatrale di Michael Redgrave, tratto da una novella di Henry James. Dopo la guerra, egli continu\u00f2 dunque un lavoro discreto negli ambienti letterari, collabor\u00f2 a \"Les Temps Modernes\" e milit\u00f2 nel Partito comunista francese, dal quale venne escluso nel 1956, dopo la repressione effettuata dalle truppe del Patto di Varsavia sull'insurrezione di Budapest. Durante la guerra d'Algeria, Robert Antelme fu uno dei firmatari del Manifesto dei 121.\nRobert Antelme mor\u00ec nella notte tra il 25 e il 26 ottobre 1990.\nCitazioni.\ntrad.: \"Di fronte a questa coalizione potentissima, il nostro obiettivo diventava il pi\u00f9 umile. Cercare di sopravvivere. Anche i migliori tra noi non hanno potuto portare avanti la resistenza che in maniera individuale. La stessa solidariet\u00e0, del resto, era diventata una questione individuale.\"\n\"Io parlo qui solo della mia esperienza. Non che l'orrore fosse enorme. A Gandersheim non vi erano n\u00e9 camere a gas n\u00e9 crematori. L'orrore era l'oscurit\u00e0, la mancanza assoluta di riferimento, la solitudine, l'oppressione incessante e il lento annientamento. L'impulso alla nostra lotta non sarebbe stato che la forsennata rivendicazione, e anch'essa sempre solitaria, di restare uomini fino alla fine.\" (ed. italiana, \"Prefazione\", pag. 7)"}
{"id": "872787", "revid": "9", "url": "https://it.wikipedia.org/wiki?curid=872787", "title": "Bucket of Blood", "text": ""}
{"id": "872803", "revid": "1632387", "url": "https://it.wikipedia.org/wiki?curid=872803", "title": "Rette parallele e perpendicolari nel piano cartesiano", "text": "In geometria analitica \u00e8 possibile studiare, e se necessario imporre, le condizioni di parallelismo e perpendicolarit\u00e0 fra rette nel piano cartesiano. Tali condizioni variano a seconda che le rette siano scritte in forma cartesiana (implicita o esplicita) o in forma parametrica.\nIn forma cartesiana semplice.\nConsideriamo due rette nel piano, descritte in forma implicita:\nQueste due rette sono:\nScritte in forma esplicita rispetto alla stessa variabile:\nsono:\nIn forma parametrica.\nConsideriamo due rette nel piano, descritte in forma parametrica:\nQueste due rette sono:"}
{"id": "872804", "revid": "647919", "url": "https://it.wikipedia.org/wiki?curid=872804", "title": "LCAC", "text": ""}
{"id": "872805", "revid": "834", "url": "https://it.wikipedia.org/wiki?curid=872805", "title": "Sigurd Wongraven", "text": ""}
{"id": "872808", "revid": "486946", "url": "https://it.wikipedia.org/wiki?curid=872808", "title": "Trotskijsmo", "text": ""}
{"id": "872813", "revid": "834", "url": "https://it.wikipedia.org/wiki?curid=872813", "title": "Leo De Berardinis", "text": ""}
{"id": "872814", "revid": "253269", "url": "https://it.wikipedia.org/wiki?curid=872814", "title": "Hank Azaria", "text": " \nHa dato voce a numerosi personaggi di fantasia del cartone animato \"I Simpson\".\nBiografia.\nProviene da una famiglia di ebrei e i nonni sono originari della citt\u00e0 di Salonicco in Grecia. Fra il 1981 e il 1985 frequenta la Tufts University di Medford (Massachusetts). Nel corso della sua carriera ha vinto i prestigiosi Emmy Awards in qualit\u00e0 di doppiatore. Nella sitcom animata \"I Simpson\" \u00e8 lo storico doppiatore di personaggi come Apu Nahasapeemapetilon (1990-2020), Boe Szyslak, il commissario Winchester, il sovrintendente Chalmers, Carl Carlson e molti altri. Nel 1998 interpreta il video-reporter Victor \"Animal\" Palotti nel film \"Godzilla\". Nel 2011 recita nel film \"I Puffi\", nel ruolo del malvagio e pasticcione mago Gargamella, e nel suo sequel del 2013.\nVita privata.\nNel 1999 sposa l'attrice Helen Hunt, dalla quale divorzia l'anno successivo. Nel 2007 sposa l'attrice Katie Wright, dalla quale ha avuto un figlio, Hal, nato nel 2009.\nDoppiatori italiani.\nNelle versioni in italiano dei suoi film, Hank Azaria \u00e8 stato doppiato da:\nDa doppiatore \u00e8 sostituito da:"}
{"id": "872821", "revid": "767487", "url": "https://it.wikipedia.org/wiki?curid=872821", "title": "Tu, io e Dupree", "text": "Tu, io e Dupree (\"You, Me and Dupree\") \u00e8 un film commedia romantica prodotto dalla Universal Studios, uscito negli Stati Uniti il 14 luglio 2006. I protagonisti sono Owen Wilson, Matt Dillon e Kate Hudson.\nIl film ruota intorno ai due sposini Carl e Molly Peterson che si ritrovano a dover forzatamente convivere con Randolph Dupree, il miglior amico di Carl, che \u00e8 stato licenziato e ha perso la casa.\nTrama.\nCarl Peterson e Molly Thompson si sposano con una splendida cerimonia su un isolotto delle Hawaii, organizzata grazie al contributo del ricco padre di Molly. Al ritorno dal viaggio di nozze, Carl incontra il suo amico e testimone di nozze Dupree e scopre che, a causa delle ferie prese per venire al suo matrimonio, ha perso il lavoro ed \u00e8 stato sfrattato dall'appartamento in cui viveva oltre ad aver perso la macchina. Sentendosi in parte responsabile per la sorte dell'amico lo invita ad andare a vivere da lui, senza per\u00f2 prima consultarsi con sua moglie, che comunque lo accoglie in casa. L'arrivo di Dupree genera una serie di inconvenienti nella vita di coppia mentre Carl \u00e8 reso nervoso dalle provocazioni ricevute dal padre di Molly, suo capo al lavoro, che non gradisce il loro matrimonio, lo mette a dura prova e lo trattiene fino a tarda sera in ufficio allontanandolo sempre di pi\u00f9 da Molly; arriva addirittura ad affidare ad un altro dipendente il progetto che Carl aveva preparato e a proporgli di fare una vasectomia.\nCarl e Molly cercano di far innamorare Dupree di Mandy, una bibliotecaria collega di Molly, affinch\u00e9 egli lasci la casa prima possibile ma, durante una serata romantica con Mandy, d\u00e0 accidentalmente fuoco al salotto e cos\u00ec i due coniugi si ritrovano a doverlo cacciare via. La sera seguente lo ritrovano seduto su una panchina sotto un acquazzone con la sua roba. Impietosita, Molly lo riaccoglie in casa e Carl accetta a condizione che Dupree cambi. Da quel momento infatti Dupree risistema la casa e si rende utile ai suoi coinquilini, diventando particolarmente intimo con Molly e provocando la gelosia di Carl, iniziando a sospettare ci sia qualcosa tra i due e cerca di allontanare l'amico.\nUna sera Dupree, nel tentativo di riprendere la sacca con le sue cose da casa di Carl, viene scoperto e Molly decide di invitarlo a cena alla presenza del padre di lei; quest'ultimo entra in simpatia con Dupree, proponendogli di andare a pesca con lui. Tutto ci\u00f2, per\u00f2, provoca la rabbia di Carl, poich\u00e9 il signor Thompson ha l'abitudine di invitare a pesca chiunque entri in simpatia con lui, cosa che invece non ha mai fatto con il genero, anche se a quest'ultimo non piace. Accecato dalla rabbia e dalla gelosia, Carl scavalca il tavolo e tenta di strangolare Dupree ma viene fermato da Molly e da suo padre, che lo colpisce in testa con un candelabro incitato da Carl stesso.\nCarl scappa di casa mentre Dupree viene portato all'ospedale; Dupree e Molly affrontano Bob e poi fanno ritorno a casa. La mattina seguente, Carl non \u00e8 rientrato a casa, provocando sofferenza in Molly, incerta se provare ancora amore verso il marito. Dupree, allora, corre in sua ricerca insieme ad alcuni bimbi del quartiere; lo trova in un bar intento ad ubriacarsi e lo convince a tornare con Molly, non prima di andare da Bob, dove riesce a dichiarargli il suo odio rinunciando al posto di lavoro; dopodich\u00e9 torna a casa per scusarsi con Molly, riconciliandosi con lei.\nDupree trova finalmente lavoro come oratore motivazionale mentre i due sposi da quel momento riescono a passare pi\u00f9 tempo insieme e Carl viene finalmente accettato dal suocero.\nAccoglienza.\nIncassi.\nA inizio novembre 2006 il film aveva incassato 75.628.110 dollari negli Stati Uniti e 50.485.853 all'estero, per un totale di 126.113.963 dollari, a fronte di un costo di produzione di 54 milioni di dollari.\nCritica.\nIl film ha ricevuto principalmente critiche negative, sia dal pubblico (sul popolare sito Rotten Tomatoes ha ricevuto un punteggio del 22%) che dai critici professionisti."}
{"id": "872829", "revid": "767487", "url": "https://it.wikipedia.org/wiki?curid=872829", "title": "Proud to Be Loud", "text": "Proud To Be Loud \u00e8 un album solista di Jim Gillette, uscito nel 1987 per l'Etichetta discografica Mercury Records."}
{"id": "872833", "revid": "14691", "url": "https://it.wikipedia.org/wiki?curid=872833", "title": "Layli Goobaly", "text": ""}
{"id": "872834", "revid": "14691", "url": "https://it.wikipedia.org/wiki?curid=872834", "title": "Tampoduo", "text": ""}
{"id": "872836", "revid": "14691", "url": "https://it.wikipedia.org/wiki?curid=872836", "title": "Ayo J'odu", "text": ""}
{"id": "872837", "revid": "17654", "url": "https://it.wikipedia.org/wiki?curid=872837", "title": "Casta diva (film 1935)", "text": ""}
{"id": "872838", "revid": "17654", "url": "https://it.wikipedia.org/wiki?curid=872838", "title": "Casta diva (film 1954)", "text": ""}
{"id": "872839", "revid": "158913", "url": "https://it.wikipedia.org/wiki?curid=872839", "title": "Regista teatrale", "text": "Il regista teatrale \u00e8 il responsabile complessivo dell'allestimento di uno spettacolo dal vivo. Guida e gestisce i lavori specializzati dei diversi collaboratori, gli attori, il musicista, il costumista e lo scenografo. \u00c8 la figura di riferimento di ogni spettacolo teatrale.\nLa complessit\u00e0 del lavoro di regia \u00e8 difficilmente esemplificabile dal punto di vista creativo, mentre \u00e8 pi\u00f9 facile comprendere l'apporto tecnico (posizione degli attori, movimenti, intenzioni, eccetera).\nIl regista \u00e8 colui che tiene in mano il filo narrante di uno spettacolo. Ha in testa durante una messa in scena il concetto da esprimere e porta gli attori ad identificarsi in quel concetto. Si pu\u00f2 paragonare il suo lavoro a quello dell'architetto. Egli ha carta bianca sull'organizzazione e sviluppo della progettualit\u00e0 artistica.\nStoria della regia teatrale.\nLa figura del regista teatrale fa la sua comparsa nei primi anni del XX secolo. \u00c8 un'epoca di rinnovamenti nello stile e nella pura concezione di teatro europeo ed italiano. Il \"teatro all'antica\", cos\u00ec definito da Sergio Tofano in un suo saggio dal titolo \"Il teatro all'antica italiano\", va delineandosi da una concezione artigianale ad un sempre pi\u00f9 ottimale professionismo, in linea con il capitalismo che sempre pi\u00f9 si impone come regime di produzione nei paesi occidentali. Da una parte, infatti, la nascita della regia teatrale viene vista come esigenza dell'industria dello spettacolo, alla ricerca di nuove figure che potessero ottimizzare il lavoro teatrale, che nel XIX secolo era incentrata particolarmente sulla figura del mattatore: dall'altra, invece, si parte da una visione puramente artistica e da una nuova concezione di fare teatro, di cui il punto di partenza \u00e8 il Teatro d'Arte di Mosca e dalla lezione di Kostantin Sergeevi\u010d Stanislavskij, gi\u00e0 debitore dei Meiningen e dagli allestimenti di Andr\u00e9 Antoine.\nA gettare le basi e trasformare i vizi propri del teatro \u00e8 un compositore: Wilhelm Richard Wagner. Egli sosteneva infatti che lo spettatore dovesse divenire pi\u00f9 partecipe, pi\u00f9 coinvolto, e non pi\u00f9 essere un elemento passivo della rappresentazione. Inoltre l'avvento di tecnologie nuove come l'illuminotecnica permettevano giochi spettacolari ed emotivi (l'inserimento del buio in sala, per attuare il golfo mistico, fu opera sua).\nIl teatro fino ad allora non prevedeva una figura specifica ad organizzare lo spettacolo, esso era affidato al capocomico: un attore con molta esperienza che tesseva lo spettacolo sulla sua persona. Concetti e significati dunque non stavano nella tessitura ma unicamente nel testo, considerato inequivocabile punto di riferimento dell'allestimento: spesse volte il cartellone riportava il nome dell'autore della pi\u00e8ce escludendo quello dell'allestitore o capocomico. Il capocomico (tra i pi\u00f9 importanti Ruggero Ruggeri, Filippo Ciarli, ecc.) spesso non poteva cogliere il limite del suo lavoro (essendo interno alla rappresentazione) e si lasciava andare in eccessi di egocentrismo e spettacolarit\u00e0 (da cui deriva in gergo teatrale il termine \"guittare\", fare il guitto). Solo nel '900 e con l'avvento dello stile Wagneriano nasce la necessit\u00e0 di una figura esterna, in grado di non essere coinvolta con l'emotivit\u00e0 dell'attore. La figura moderna del regista di teatro viene convenzionalmente fatta nascere a Parigi nel 1887 con le regie di Andr\u00e9 Antoine al Th\u00e9atre Libre. In Italia i primi registi sono autori stessi delle opere che mettono in scena (Luigi Pirandello, Gabriele D'Annunzio, ecc.), sempre in virt\u00f9 del fatto che l'autore drammatico era considerato il \"padre\" dell'intera rappresentazione teatrale.\nIl regista oggi.\nOggi la figura del regista \u00e8 molto varia: alcune figure per\u00f2 seguono da decenni il teatro italiano e sono annoverate tra le pi\u00f9 importanti del teatro mondiale. \u00c8 il caso di Gabriele Lavia, Massimo Castri, Luca Ronconi. Altri registi pi\u00f9 moderni praticano un altro tipo di teatro, meno formale e pi\u00f9 spontaneo ovvero il cosiddetto teatro di narrazione: uno degli attori che ha iniziato a sviluppare questa forma di teatro \u00e8 Marco Paolini; adesso stanno emergendo altri attori in questo nuovo tipo di teatro ovvero Ascanio Celestini, Marco Baliani, Mario Perrotta."}
{"id": "872841", "revid": "1610933", "url": "https://it.wikipedia.org/wiki?curid=872841", "title": "Kiang", "text": ""}
{"id": "872842", "revid": "100029", "url": "https://it.wikipedia.org/wiki?curid=872842", "title": "Ordine dei Minori", "text": ""}
{"id": "872844", "revid": "1719883", "url": "https://it.wikipedia.org/wiki?curid=872844", "title": "Rebis", "text": "Il re-bis o \"rebis\" alchemico (dal latino \"res bis\", o \"res bina\", \u00abcosa doppia\u00bb) \u00e8 un termine usato in alchimia per indicare il risultato di un matrimonio chimico, designando anche la pietra filosofale, intesa come unione degli opposti, o \"compositum de compositis\".\nViene rappresentato graficamente e simbolicamente come un androgino a due teste.\nRicorrenze e significati.\nTra le immagini ricorrenti nei trattati e nelle illustrazioni alchemiche, il \"rebis\" pu\u00f2 essere raffigurato di volta in volta come l'unione sacra di Maschile e Femminile, ovvero di zolfo e mercurio, luce e tenebre, giorno e notte, Sole e Luna, Re e Regina, principio attivo e passivo, qualit\u00e0 fredde e calde, oppure secche e umide.\nSul piano filosofico realizzare il \"rebis\" significava approdare a Dio, concepito dai filosofi neoplatonici, in particolare da Nicola Cusano, come \"coniunctio\" o \"coincidentia oppositorum\", cio\u00e8 \u00abunione degli opposti\u00bb: esso \u00e8 l'Uno che continuamente crea e comprende in s\u00e9 il molteplice. In Lui \u00e8 il \"rebis\", l'Adamo primordiale, ovvero la comune radice di tutto ci\u00f2 che appare contraddittorio e bipolare alla pura ragione, e che l'alchimista non si limita a teorizzare, ma cerca di realizzare in modo pratico nel suo laboratorio."}
{"id": "872856", "revid": "298055", "url": "https://it.wikipedia.org/wiki?curid=872856", "title": "Simon Adebisi", "text": ""}
{"id": "872861", "revid": "1573940", "url": "https://it.wikipedia.org/wiki?curid=872861", "title": "Microman", "text": "Microman \u00e8 una linea giapponese di giocattoli prodotta dalla Takara (dal 2006 Takara-Tomy) a partire dal 1974 e successivamente dalla Romando.\nCaratteristiche.\nI personaggi della serie rappresentano dei cyborg umani, di circa 9\u00a0cm di altezza (da cui il termine \"Micro\") molto snodabili.\nStoria.\nLa linea G.I. Joe venne importata in Giappone dalla Takara con il nome di Combact Joe. Successivamente l'azienda giapponese produsse gli stessi personaggi in plastica trasparente mostrando all'interno dei circuiti e meccanismi, quindi vendendoli come guerrieri cyborg nella linea Henshin Cyborg del 1972. Sia Combact Joe che Henshin Cyborg erano di altezza variabile tra 20 e 30\u00a0cm.\nMicroman.\nSuccessivamente la Takara ide\u00f2 una nuova linea degli stessi personaggi, ma pi\u00f9 piccoli, in modo da poter creare anche dei playset: i personaggi da 30\u00a0cm infatti risultavano troppo ingombranti per le piccole abitazioni giapponesi; nacque cos\u00ec nel 1974 la linea Microman.\nLa linea Microman comprende le serie:\nNew Microman.\nDopo il 1980 la Takara decise di rinnovare la linea, che non fu pi\u00f9 composta da semplici soldatini spaziali, ma da veri esseri biomeccanici con mezzi che potevano trasformarsi in veicoli o armi, in modo da essere maggiormente apprezzati dalle nuove generazioni.\nLe serie di New Microman:\nDal 1984 la serie si fuse per volont\u00e0 della Hasbro, che acquis\u00ec i diritti sui vari robot trasformabili, con altre linee minori sempre di robot trasformabili, per diventare i Transformers. Alcuni dei Transformers pi\u00f9 noti provenienti dalla linea Microman sono Megatron e Soundwave (Memor in Italia).\nMicro21.\nNel 1996, la Romando acquis\u00ec temporaneamente i diritti per la produzione della linea Microman, ristampando i vecchi personaggi classici in occasione del ventunesimo anniversario della serie. Per quell'anno e il successivo i Microman tornarono quindi sugli scaffali dei negozi, nelle loro vesti originali sotto il nome di Micro21.\nMicroman Millennium.\nNel 1999 la Takara decise di rimettere in produzione la linea Microman, chiamandola Microman Millennium. Cre\u00f2 quindi due serie: Magne Powers e Replica Microman. La prima prevedeva nuovi personaggi della serie, ridisegnati e con uno stile adeguato ai nuovi tempi, stavolta accompagnati per la prima volta anche da una serie animata. Replica Microman invece prevedeva la riproduzione dei personaggi classici, con varianti nei colori.\nMicroman 2003.\nNel 2003, spinta dal calo di popolarit\u00e0 della linea Microman, la Takara ide\u00f2 una nuova serie, chiamata semplicemente Microman 2003, con dei personaggi maggiormente snodabili indirizzata soprattutto agli adulti e ai collezionisti. La nuova serie include anche numerosi personaggi dei fumetti, sia americani (DC Comics), che giapponesi. I nuovi Microman ebbero un grande riscontro di mercato e la produzione della linea prosegue tuttora.\nAnime.\nUna serie TV anime ad essi dedicata \u00e8 stata prodotta dalla Pierrot nel 1999 col titolo \"Chiisana Kyojin Microman\" (\"\u5c0f\u3055\u306a\u5de8\u4eba\u30df\u30af\u30ed\u30de\u30f3\", Il Piccolo Gigante, Microman)."}
{"id": "872865", "revid": "767487", "url": "https://it.wikipedia.org/wiki?curid=872865", "title": "O.F.R.", "text": "O.F.R. (Out Fucking Rageous) \u00e8 il primo album dei Nitro, uscito nel 1989 per l'Etichetta discografica Rhino Records."}
{"id": "872867", "revid": "834", "url": "https://it.wikipedia.org/wiki?curid=872867", "title": "Nun", "text": ""}
{"id": "872876", "revid": "767487", "url": "https://it.wikipedia.org/wiki?curid=872876", "title": "H.W.D.W.S. (Hot, Wet, Drippin' with Sweat)", "text": "H.W.D.W.S. \u00e8 il secondo album dei Nitro, uscito nel 1991 per l'Etichetta discografica Rhino Records."}
{"id": "872878", "revid": "26891", "url": "https://it.wikipedia.org/wiki?curid=872878", "title": "DSRV", "text": ""}
{"id": "872879", "revid": "7336", "url": "https://it.wikipedia.org/wiki?curid=872879", "title": "Nick Novecento", "text": ""}
{"id": "872880", "revid": "1305772", "url": "https://it.wikipedia.org/wiki?curid=872880", "title": "NUN", "text": ""}
{"id": "872883", "revid": "7336", "url": "https://it.wikipedia.org/wiki?curid=872883", "title": "Gipsy jazz", "text": ""}
{"id": "872884", "revid": "320578", "url": "https://it.wikipedia.org/wiki?curid=872884", "title": "Luvanor", "text": ""}
{"id": "872887", "revid": "78273", "url": "https://it.wikipedia.org/wiki?curid=872887", "title": "Tipo PCE", "text": ""}
{"id": "872891", "revid": "38120", "url": "https://it.wikipedia.org/wiki?curid=872891", "title": "Stand By Your Man", "text": ""}
{"id": "872893", "revid": "1305772", "url": "https://it.wikipedia.org/wiki?curid=872893", "title": "NUS", "text": ""}
{"id": "872898", "revid": "834", "url": "https://it.wikipedia.org/wiki?curid=872898", "title": "Nut", "text": ""}
{"id": "872902", "revid": "292162", "url": "https://it.wikipedia.org/wiki?curid=872902", "title": "Riserva naturale orientata Capo Rama", "text": "La riserva naturale orientata Capo Rama \u00e8 un'area naturale protetta situata nel golfo di Castellammare ricadente nel comune di Terrasini, nella citt\u00e0 metropolitana di Palermo.\n\u00c8 stata istituita nel 2000.\nStoria.\nSi hanno notizie su Capo Rama gi\u00e0 a partire dal 1558, quando Tommaso Fazello ne diede una descrizione all'interno del \"De Rebus Siculis\", denominandolo \"capo Ramo\".\nProprio sul promontorio che costituisce il capo, si erge la Torre di Capo Rama che faceva parte del sistema di avviso delle Torri costiere della Sicilia. \nEssa \u00e8 tra le pi\u00f9 antiche esistenti di impianto circolare come quelle di Capo Mongerbino e di Isola delle Femmine, e probabilmente fu costruita nel Quattrocento al tempo del re aragonese Martino il giovane.\nA partire dal 1968 \u00e8 tutelato dal comune di Terrasini come \"Biotopo inestimabile\". Nel 1991 venne poi realizzato da parte del Museo Civico di Terrasini un sentiero natura.\nL'area protetta \u00e8 stata istituita dall'Assessorato Territorio e Ambiente della Regione Siciliana con Decreto Assessoriale n\u00b0 274/4 del 23 giugno 2000, ed \u00e8 stata affidata in gestione al WWF Italia. Rientra nel Sito di importanza comunitaria \"Cala Rossa e Capo Rama\" (SIC IT020009).\nTerritorio.\nSituata nel territorio del comune di Terrasini, la riserva occupa una superficie di circa 57 ettari, comprendente il promontorio di Capo Rama e le aree costiere limitrofe, suddivisi fra zona A e zona B. Ospita inoltre i resti dell'omonima torre costiera.\nNella riserva sono visibili rocce calcaree di origine carbonatica e di laguna, risalenti al Mesozoico. Tali rocce conservano al loro interno molti fossili, tra cui gusci di megalodonti, lamellibranchi e resti di fondali corallini.\nIn corrispondenza della costa a falesia sono visibili molte grotte, che si sono originate in seguito all'erosione marina e a fenomeni carsici.\nLa riserva di Capo Rama contiene inoltre tre geositi istituiti nel 2015, che sono i seguenti:\nFlora.\nLa fascia di scogliera \u00e8 caratterizzata da specie alofile tra cui meritano una menzione l'endemico limonio di Boccone (\"Limonium bocconei\"), la salicornia fruticosa (\"Arthrocnemum fruticosum\"), il finocchio di mare (\"Crithmum maritimum\") ed il papavero giallo (\"Glaucium flavum\").\nA ridosso del litorale si sviluppa un pianoro dominata dalla macchia a palma nana (\"Chamaerops humilis\"), con sporadiche presenze di olivastro (\"Olea europaea\" var. \"sylvetris\"), lentisco (\"Pistacia lentiscus\"), camedrio femmina (\"Teucrium fruticans\") e ilatro (\"Phillyrea latifolia\"). Meritevole di menzione inoltre la presenza di un esemplare di quercia spinosa (\"Quercus coccifera\"), sempre pi\u00f9 rara sul territorio siciliano.\nTra le specie endemiche meritano inoltre di essere segnalate i perpetuini delle scogliere (\"Helichrysum panormitanum\"), lo zafferanetto di Linares (\"Romulea linaresii\"), l'eringio di Boccone (\"Eryngium bocconei\"), la finocchiella di Boccone (\"Seseli bocconei\"), la carlina siciliana (\"Carlina sicula\" subsp. \"sicula\"), il garofano rupestre (\"Dianthus rupicola\"), l'iberide sempreflorida (\"Iberis semperflorens\"), lo zafferano autunnale (\"Crocus longiflorus\"), e l'issopo marittimo (\"Micromeria fruticulosa\").\nAltre specie presenti sono margheritine (\"Bellis perennis\"), centonchio dei prati (\"Anagallis arvensis\"), vulneraria annuale (\"Tripodion tetraphyllum\"), giaggiolo dei poveretti (\"Moraea sisyrinchium\"), ginestrino delle scogliere (\"Lotus cytisoides\"), silene (\"Silene coeli-rosa\"), sparzio (\"Calicotome villosa\"), violaciocca (\"Matthiola fruticulosa\"), efedra (\"Ephedra fragilis\") e asparago selvatico (\"Asparagus horridus\").\n\u00c8 inoltre presente una variet\u00e0 di fico d'india (\"Opuntia stricta\"), che ha colonizzato molti spazi della riserva.\nFauna.\nLa riserva ospita alcuni mammiferi quali la volpe (\"Vulpes vulpes\"), il coniglio selvatico (\"Oryctolagus cuniculus\"), il riccio (\"Erinaceus europaeus\"), nonch\u00e9 alcune specie di pipistrelli (\"Pipistrellus pipistrellus\", \"Rhinolophus ferrumequinum\").\nAll'interno della riserva sono visibili diverse specie di rettili, tra cui l'endemica lucertola siciliana (\"Podarcis wagleriana\"), la lucertola campestre (\"Podarcis siculus\"), il biacco (\"Hierophis viridiflavus\"), il geco (\"Tarentola mauritanica\") e l'emidattilo (\"Hemidactylus turcicus\").\nMa \u00e8 soprattutto l'abbondanza dell'avifauna a fare della riserva una meta degli appassionati di \"bird watching\". Tra le specie che nidificano negli anfratti delle falesie vi sono il gabbiano reale (\"Larus cachinnans\"), il passero solitario (\"Monticola solitarius\"), il martin pescatore (\"Alcedo atthis\"), il gheppio (\"Falco tinnunculus\") e il falco pellegrino (\"Falco peregrinus\"). La vegetazione della macchia offre riparo a numerose specie tra cui la cappellaccia (\"Galerida cristata\"), il merlo (\"Turdus merula\"), l'occhiocotto (\"Sylvia melanocephala\"), il rondone maggiore (\"Apus apus\"), il rondone pallido (\"Apus pallidus\"), la cinciallegra (\"Parus major\") e il codirosso spazzacamino (\"Phoenicurus ochruros\"). \u00c8 inoltre possibile osservare occasionalmente alcune specie migratorie quali l'airone cinerino (\"Ardea cinerea\") e la garzetta (\"Egretta garzetta\") nonch\u00e9 diverse specie di anatre.\nSi possono incontrare infine numerose specie di farfalle tra cui il macaone (\"Papilio machaon\"), la podalirio (\"Iphiclides podalirius\") e la cleopatra (\"Gonepteryx cleopatra\"), per citare solo le pi\u00f9 appariscenti.\nAccesso.\nL'accesso alla riserva \u00e8 in Contrada Agliandroni, a Terrasini."}
{"id": "872907", "revid": "506358", "url": "https://it.wikipedia.org/wiki?curid=872907", "title": "Marcatore tumorale", "text": "In oncologia in genere col termine marcatori tumorali, o indicatori tumorali o marker tumorali, vengono indicate delle sostanze riscontrabili nel sangue o meno spesso nel liquido ascitico che presentano un aumento significativo della loro concentrazione in alcuni tipi di neoplasia. Un livello elevato di un marcatore tumorale pu\u00f2 indicare la presenza di un cancro, anche se possono esistere altre cause d'innalzamento dei loro valori.\nAlcuni marcatori sono specifici per determinati tumori (ad esempio il PSA, o il Ca125), mentre altri aumentano in molte neoplasie (per esempio il CEA o la alfa-fetoproteina).\nI marcatori tumorali possono essere prodotti direttamente dalle cellule tumorali oppure da cellule normali (tipicamente dagli epatociti) in risposta alla presenza di un tumore: \u00e8 il caso dello LDH, o della ferritina, o delle globuline alfa-2.\nImpiego nello screening oncologico.\nPer screening oncologico si intende una serie di analisi condotte in una popolazione, che non presenta segni o sintomi di una neoplasia, allo scopo di fare una diagnosi precoce e di effettuare quindi un trattamento efficace della neoplasia (per i dettagli vedi la voce specifica in Wikipedia).\nI marcatori tumorali non sono utili per lo screening delle neoplasie. Per molti anni si \u00e8 usato a questo scopo il dosaggio del PSA per la diagnosi del carcinoma della prostata, ma questo metodo \u00e8 oggi sconsigliato in quanto non riduce la mortalit\u00e0 mentre pu\u00f2 causare inutili complicanze da trattamento.\nI marcatori tumorali possono invece essere utili quando vengono usati per monitorare un'eventuale recidiva del cancro dopo il trattamento (chirurgico o medico) del tumore primitivo: vedi anche la voce monitoraggio oncologico.\nMarcatori tumorali di uso pi\u00f9 frequente.\nI marcatori tumorali usati pi\u00f9 di frequente sono:\nCEA, Ca15-3, Ca19-9, Ca125, PSA, NSE.\nAntigene Carcino-Embrionario (CEA).\nUn esempio di marcatore specifico di un cancro \u00e8 il CEA, o antigene carcinoembrionario, che consiste in una proteina del sangue (nello specifico \u00e8 una glicoproteina di membrana il cui gene appartiene alla superfamiglia delle immunoglobuline), che all'inizio si pensava fosse prodotta soltanto dai tumori del sistema gastroenterico. Ulteriori investigazioni hanno mostrato che veniva prodotta occasionalmente da qualche caso di cancro al polmone ed alla mammella, provando cos\u00ec che un livello elevato di questa proteina non indica necessariamente un cancro intestinale. Comunque, in pazienti con una storia di cancro intestinale sotto terapia medico-chirurgica, l'elevazione dei livelli di CEA \u00e8 un segno precoce di reincidenza del cancro addominale. Questo in genere avviene prima che il focolaio tumorale venga localizzato con immagini diagnostiche o con l'esame obiettivo, pertanto molti oncologi pongono obiezioni alla volont\u00e0 del paziente di farsi eseguire dei test ematici per il CEA quando il risultato finale pu\u00f2 terrorizzare il paziente e d'altronde non ha molta influenza sul trattamento.\nPSA.\nIl PSA (Prostate Specific Antigen) \u00e8 un enzima proteico noto come proteasi della serina che usualmente agisce come anticoagulante nella prostata per mantenere gli spermatozoi in un ambiente liquido. In circostanze normali, soltanto piccole quantit\u00e0 di questa proteina tracimano nel torrente circolatorio. Al contrario, nell'ipertrofia prostatica il PSA fuoriesce in quantit\u00e0 maggiore e nel carcinoma prostatico \u00e8 in genere presente in quantit\u00e0 ancora pi\u00f9 elevate. Dunque, se in un paziente si riscontrano elevati livelli di PSA, si deve eseguire una ricerca pi\u00f9 approfondita (tramite ecografia e TC) a livello della prostata."}
{"id": "872908", "revid": "245802", "url": "https://it.wikipedia.org/wiki?curid=872908", "title": "Michel Vaillant", "text": "Michel Vaillant \u00e8 un personaggio immaginario protagonista dell'omonima serie a fumetti creata da Jean Graton nel 1957. Dalla serie a fumetti \u00e8 stata tratta una serie televisiva nel 1967, una serie a disegni animati nel 1990 e una trasposizione cinematografica nel 2003. Negli anni la serie di volumi a fumetti con le storie del personaggio hanno venduto in tutto il mondo circa 17 milioni di copie. All'apice della sua popolarit\u00e0 il personaggio venne impiegato come testimonial per campagne pubblicitarie di costruttori automobilistici come Renault o Ford e gruppi petroliferi come Elf o Chevron. Le poste belghe hanno emesso nel 2007 un francobollo commemorativo del personaggio.\nStoria editoriale.\nIl personaggio venne ideato nel 1957 dal francese Jean Graton ed appare per la prima volta sul n. 433 della rivista Tintin, nella breve storia dal nome originale \"Bon sang ne peut mentir\" (Buon sangue non mente), dove il futuro eroe motorsportivo vince il Rallye di Montecarlo assieme all\u2019amico di famiglia Mansart. L'edizione belga esordir\u00e0 a fine anno. La prima storia lunga esordisce nel 1958, \"Le grand d\u00e9fi\" (La grande sfida), in Francia a puntate sempre su Tintin e poco dopo anche nell'edizione belga. \u00c8 stato pubblicato all'interno di Tintin fino al 1976. La prima edizione in volumi dedicati risale al 1959. \nSuccessivamente l'autore ha incominciato a realizzare le storie in collaborazione del figlio Philippe Graton che gli \u00e8 succeduto nel 1994 e che, a sua volta, nel 2012 ha passato la mano a Marc Bourgne e Benjamin Ben\u00e9teau.\nIn Italia \u00e8 stato pubblicato in modo discontinuo, prima sugli Albi Audacia (nel 1963), poi sul Corriere dei Piccoli, sul Corriere dei Ragazzi e in una serie di 20 albi editi da Alessandro Editore. \nNel 2012-2013 RCS Mediagroup ha pubblicato la raccolta integrale dei 70 albi realizzati da Graton in brossura - distribuiti in allegato alla Gazzetta dello Sport - con 72 storie lunghe di cui 2 di Bourgne e Ben\u00e9teau. .\nBiografia del personaggio.\nNato in Francia, secondogenito, da Henri e Elisabeth, entra nel mondo dei motori da piccolo grazie alla azienda del padre. Il suo primo exploit \u00e8 stato al Rally di Montecarlo al fianco di Mansart, amico di famiglia, e da l\u00ec in poi Michel non si ferma pi\u00f9 con 4 titoli iridati di Formula 1, 6 vittorie alla 24 Ore di Le Mans, 2 vittorie alla 500 miglia di Indianapolis, 2 vittorie alla 500 miglia di Daytona, 2 vittorie alla 12 Ore di Sebring, 1 campionato mondiale Rally, 1 vittoria alla Parigi-Dakar, ecc. Un campione perfetto, non beve, non fuma, va a dormire presto, si allena intensamente, si fa circondare da persone che lo amano, come la sua sposa Fran\u00e7oise, come suo figlio Patrick o come il suo migliore amico Steve Warson, conosciuto agli inizi della sua carriera motoristica. Michel tuttora pilota e riesce a divertirsi in qualsiasi categoria esaltando le sue doti e abilit\u00e0.\nPersonaggi.\nFra i comprimari si ricordano: Fran\u00e7oise Latour, Steve Warson, Julie Wood, i membri della famiglia Vaillant, Gabri\u00e8le Spangenberg, Yves Doul\u00e9ac e Nicolas Olensky, mentre fra gli avversari ci sono Bob Cramer, Il Leader e Ruth."}
{"id": "872913", "revid": "484362", "url": "https://it.wikipedia.org/wiki?curid=872913", "title": "Ordine del merito civile", "text": ""}
{"id": "872919", "revid": "123502043", "url": "https://it.wikipedia.org/wiki?curid=872919", "title": "Giulio Questi", "text": "\u00c8 considerato uno dei pi\u00f9 originali registi italiani. Il montatore di tutti i suoi film fu Franco Arcalli, detto Kim, suo grande amico. I due negli anni ottanta furono soprannominati da Enrico Ghezzi \"Jules e Kim\", citando il famoso film di Fran\u00e7ois Truffaut \"Jules e Jim\".\nBiografia.\nPartigiano per due anni durante la seconda guerra mondiale, lott\u00f2 contro le brigate nere e l'esercito tedesco. Tale esperienza in guerra influenzer\u00e0 pi\u00f9 volte il suo lavoro nel cinema.\nDopo aver fondato una rivista di politica e cultura a Bergamo, lascia la vita nell'alta bergamasca negli anni 1950, per giungere a Roma, scrivendo anche su \"Il Politecnico\" di Elio Vittorini.\nDopo aver scritto racconti per alcune riviste, entra nel mondo del cinema, girando documentari, facendo l'aiuto regista di Valerio Zurlini e Francesco Rosi, l'attore ne \"La dolce vita\" di Federico Fellini e in \"Signore &amp; signori\" di Pietro Germi, e lo sceneggiatore. Esordisce nella regia cinematografica nel 1961, dirigendo un episodio del film \"Le italiane e l'amore\". Nel 1962 co-dirige il mondo movie \"Universo di notte\", quindi nel 1963 dirige un episodio del film \"Nudi per vivere\", co-diretto con Elio Petri e Giuliano Montaldo, e firmato con lo pseudonimo collettivo \"Elio Montesti\". Il film viene subito sequestrato e non uscir\u00e0 nelle sale.\nNel 1964 \u00e8 la volta di un altro film a episodi, \"Amori pericolosi\", co-diretto con Carlo Lizzani e Alfredo Giannetti. Nel 1967 Questi dirige finalmente un film da solo. \"Se sei vivo spara\", uno spaghetti western epocale, con Tomas Milian protagonista, scene violente e una storia non convenzionale. Il regista fece uso delle violenze vissute durante la sua militanza nella Resistenza italiana, applicandole al genere western del film. Il film fu sequestrato, per essere ampiamente tagliato e ripubblicato. Il film, reintitolato \"Oro Hondo\" nel 1975, venne riproposto con la reintegrazione di alcune sequenze, ma con altri piccoli tagli.\nNel 1968 Questi dirige \"La morte ha fatto l'uovo\", giallo ambientato in un allevamento di polli con Jean-Louis Trintignant e Gina Lollobrigida, incentrato sulla cultura pop e sul consumismo. Nel 1972 dirige il suo ultimo film per il grande schermo, \"Arcana\", storia di meridionali ambientata a Milano, raccontata con situazioni surreali e magiche, tra la levitazione di un asino e rane che escono dalla bocca. Il film viene scarsamente distribuito solo in Italia.\nDopo questo film, Questi si ritira dal cinema e lavora per la televisione. Dal 2003 al 2007 realizza in digitale sette cortometraggi, usciti nel 2008 in un doppio DVD realizzato dall'etichetta RHV (Ripley's Home Video) con il titolo \"By Giulio Questi\". Si tratta di cortometraggi visionari e fortemente sperimentali, realizzati autonomamente da Questi nella propria casa, con se stesso come unico versatile attore.\nNel 2014 debutta come scrittore pubblicando per Einaudi la raccolta di racconti \"Uomini e comandanti\", con la quale vince la ventiseiesima edizione del Premio Chiara. Nello stesso anno scrive una biografia del cinema italiano, con vari tratti autobiografici, dal titolo \"Se non ricordo male\" (Rubbettino Editore).\n\u00c8 morto nel sonno il 3 dicembre 2014 all'et\u00e0 di 90 anni."}
{"id": "872924", "revid": "287204", "url": "https://it.wikipedia.org/wiki?curid=872924", "title": "Goteborg", "text": ""}
{"id": "872926", "revid": "628767", "url": "https://it.wikipedia.org/wiki?curid=872926", "title": "Lituania Centrale", "text": "La Repubblica della Lituania Centrale o Lituania Centrale (in lituano: \"Vidurio Lietuvos Respublika\", in polacco: \"Republika Litwy \u015arodkowej\", in bielorusso \u0420\u044d\u0441\u043f\u0443\u0431\u043b\u0456\u043a\u0430 \u0421\u044f\u0440\u044d\u0434\u043d\u044f\u0435 \u041b\u0456\u0442\u0432\u044b / \"Respublika Siaredniaje Litvy\"), fu uno stato cuscinetto creato nel 1920 dopo la ribellione programmata dei soldati della 1\u00aa Divisione di Fanteria lituana-bielorussa dell'Esercito polacco, per ordine segreto di J\u00f3zef Pi\u0142sudski. Centrata attorno alla citt\u00e0 storica di Vilnius capitale dello storico Granducato di Lituania, lo Stato ebbe vita breve e non ottenne il riconoscimento internazionale. Per diciotto mesi l'entit\u00e0 serv\u00ec come cuscinetto tra la Polonia, dalla quale dipendeva, e la Lituania, che reclamava il possesso dell'area. Infine, il 24 marzo 1922, a seguito delle elezioni politiche, lo Stato fu annesso alla Polonia. Queste elezioni non furono riconosciute dalla Repubblica lituana.\nI confini tra Polonia e Lituania nel periodo interbellico, per quanto riconosciuti dalla Conferenza degli Ambasciatori degli Alleati della prima guerra mondiale, e la Societ\u00e0 delle Nazioni, non furono accettati dal governo provvisorio di Kaunas della Repubblica lituana fino all'ultimatum polacco del 1938. Nel 1931, un tribunale internazionale della corte dell'Aia pubblic\u00f2 una dichiarazione secondo la quale il controllo polacco sulle citt\u00e0 della Lituania centrale costituisse una violazione del diritto internazionale. Alla dichiarazione non segu\u00ec per\u00f2 alcuna conseguenza giuridica.\nStoria.\nContesto storico.\nA seguito delle spartizioni della Polonia, molti dei territori che una volta appartenevano al Granducato di Lituania furono annesse all'Impero russo. Il governo zarista mise in atto una politica di russificazione dell'area: non mancarono proteste dei locali, culminate (ma non sopite) con la Rivolta di Gennaio del 1864. La discriminazione verso le comunit\u00e0 locali port\u00f2 a restrizioni e divieto rigidi, quali il divieto di parlare in lingua polacca, in lituano (a tal proposito si veda bando della stampa lituana (1865-1904), in bielorusso e in ucraina. Queste misure, tuttavia, ebbero effetti limitati sui tentativi di eliminare gruppi polacchi rivoluzionari, in quanto finirono per aumentare un sentimento patriottico tra le fila di molti locali, come accaduto anche a Vilnius. Nel Paese baltico, in particolare, nacque nel corso del XIX secolo il c.d. risveglio nazionale, il quale acu\u00ec le distanze dei lituani sia dalle influenze polacche che russe.\nLa composizione etnica della Lituania Centrale \u00e8 sempre stata oggetto di discussione, tenendo presente che in quel periodo storico non vi sono censimenti o altri dati anagrafici attendibili. Stando al primo censimento dell'Impero russo del 1897, certamente non noto per la sua attendibilit\u00e0 a detta di molti storici, la popolazione del Governatorato di Vil'na era ripartita come segue: bielorussi 56,1% (inclusi i cattolici), lituani 17,6%, ebrei 12,7%, polacchi 8,2%, russi 4,9%, tedeschi 0,2%, ucraini 0,1%, tatari 0,1%, e \"altri\" 0,1%.\nIl censimento tedesco del 1916 della regione di Vilnius (pubblicato nel 1919) riporta numeri assai diversi: polacchi 58,0%, lituani 18,5%, ebrei 14.7%, bielorussi 6,4%, russi 1,2% e \"altri\" 1.2%.\nPer entrambi i censimenti si riscontrarono molte difficolt\u00e0 pratiche nel tentativo di raggruppare le varie etnie. Gli etnografi del 1890 si erano spesso confrontati con chi si riteneva sia lituano che polacco. Secondo un analista del censimento tedesco, \"determinare in maniera obiettiva le condizioni di appartenenza ad una nazionalit\u00e0 piuttosto che ad un'altra, \u00e8 la difficolt\u00e0 maggiore di questa operazione\".\nConseguenze della Grande Guerra.\nCome conseguenze della prima guerra mondiale, sia la Polonia che la Lituania riguadagnarono l'indipendenza. Il conflitto tra questi due Stati scoppi\u00f2 subito quando iniziarono le rivendicazioni territoriali sull'areale di Vilnius da parte dei polacchi (nota in lingua polacca come \"Wilno\").\nA livello demografico, le principali comunit\u00e0 che popolavano Vilnius erano polacche ed ebree, mentre i lituani costituivano una piccola parte della popolazione totale (2,0%\u20132,6%, secondo il censimento russo del 1897 e secondo il censimento tedesco del 1916). Ciononostante, i lituani rivendicavano territorialmente l'area per ragioni storiche (capitale dell'ex Granducato di Lituania) e rifiutarono di ritenere legittima qualsiasi pretesa dei polacchi sulla citt\u00e0 e sul circondariato.\nMentre la Polonia, guidata da J\u00f3zef Pi\u0142sudski, tent\u00f2 di costituire una federazione polacco-lituana che avrebbe incluso anche diversi territori non etnicamente collegabili alla Polonia (Mi\u0119dzymorze), la Lituania si mosse per costituire uno Stato indipendente e slegato da russi, tedeschi e polacchi con capitale Vilnius. All'inizio del ventesimo secolo, Due censimenti dell'inizio del XX secolo, mostravano come i madrelingua lituani costituissero una minoranza nell'area. Le autorit\u00e0 lituane, sostennero tuttavia che la maggioranza degli abitanti risiedenti l\u00ec, anche se non parlavano lituano e si consideravano polacchi, fu prima polonizzata e russificata.\nA complicare ulteriormente la situazione, vi erano due fazioni polacche che avevano una visione differente sulla costituzione del moderno Stato di Polonia. Uno schieramento, guidato da Roman Dmowski, asseriva che la Polonia moderna fosse da riconoscere sulla base di un'identit\u00e0 nazionale; un altro, capeggiato da J\u00f3zef Pi\u0142sudski, che faceva leva pi\u00f9 sulle rivendicazioni territoriali e desiderava ricostituire la Confederazione polacco-lituana. Entrambe le fazioni erano determinate a far leva sulla presenza polacca a Vilnius, da far necessariamente rientrare nel nuovo Stato (ripetendolo ancora una volta, dovuto al fatto che Dmowski sosteneva i gruppi polacchi di quell'area appartenevano alla grande comunit\u00e0 polacca che si intendeva costituire e poi Pi\u0142sudski, il quale intendeva effettuare, nel caso, operazioni militari per ripristinare il Granducato di Lituania e il Mi\u0119dzymorze). In particolare, la fazione che voleva avviare un'operazione militare prevedeva di assoggettare:\nAlla fine, il piano di Pi\u0142sudski fall\u00ec; fu ostacolato sia dal governo lituano che dalla fazione di Dmowski in patria. Stanis\u0142aw Grabski, rappresentante della fazione di Dmowskin, fu invitato alle negoziazioni della pace di Riga con l'Unione Sovietica, in cui si rifiutava l'offerta sovietica di alcuni territori presso Minsk (Dmowski preferiva una Polonia meno ampia in termini di superficie, ma con un'alta percentuale di comunit\u00e0 polacche). Si temeva che la presenza di non-polacchi avrebbe indebolito la posizione politica di Dmowski.\nGuerra polacco-lituana.\nTerminata la prima guerra mondiale, l'area che costituiva in passato il Granducato di Lituania fu divisa tra la Repubblica lituana, Seconda Repubblica di Polonia e la Repubblica Popolare Bielorussa. A seguito dello scoppio della guerra sovietico-polacca, per due anni di fila il controllo di Vilnius pass\u00f2 frequentemente da uno schieramento militare all'altro. Nel 1919, i territori furono brevemente occupati dall'Armata rossa, la quale sconfisse la fragile resistenza locale composta da bielorussi e lituani, ma qualche mese dopo l\u2019Offensiva di Vilna, i russi furono sconfitti nella battaglia di Varsavia. Il 1920 vide la presenza dei russi nella regione di Vilnius per una seconda volta. Ad ogni modo, dopo la sconfitta riportata a Varsavia, i sovietici decisero di restituire la citt\u00e0 al controllo dei lituani. La guerra polacco-lituana scoppi\u00f2 quando le due potenze si scontrarono nella regione di Suwa\u0142ki il 26 agosto 1920. La Societ\u00e0 delle Nazioni intervenne e cerc\u00f2 di instaurare delle trattative di pace a Suwa\u0142ki. Fu negoziato un cessate il fuoco il 7 ottobre 1920, lasciando il controllo di Vilnius ai lituani. Il Trattato di Suwa\u0142ki entr\u00f2 in vigore a mezzogiorno del 10 ottobre 1920.\nLe autorit\u00e0 lituane entrarono a Vilna verso la fine di agosto del 1920. Il governo di Grinius rifiut\u00f2 la proposta di chi voleva indire un referendum per carpire la volont\u00e0 dei cittadini e confermare se questi volessero essere effettivamente parte della Lituania. Il suo diniego fu poi prontamente sostenuto anche dal Seimas, poich\u00e9 si temeva un risultato negativo per via della popolazione lituana che era una minoranza. L'8 ottobre 1920, il generale Lucjan \u017beligowski e la Prima Divisione di Fanteria lituano-bielorussa composta da circa 14.000 uomini, col sostegno di alcuni locali, diede il via al cosiddetto Ammutinamento di \u017beligowski e ingaggi\u00f2 uno scontro a fuoco con il Quarto Reggimento di Fanteria dell'esercito lituano, costretta a ritirarsi dopo poche ore. Dopo l'avanzata polacca, il governo lituano spost\u00f2 la capitale a Kaunas l'8 ottobre: durante il trasferimento, furono meticolosamente distrutte linee telefoniche e ferroviarie che collegavano gli insediamenti, che rimasero cos\u00ec separate per circa 20-25 anni. \u017beligowski fece il suo ingresso a Vilna il 9 ottobre del 1920, accolto dal fragoroso entusiasmo della comunit\u00e0 polacca locale. La delegazione francese e quella inglese decisero di lasciare eventuali prese di posizione alla Societ\u00e0 delle Nazioni. Il 27 ottobre, mentre la campagna di \u017beligowski era ancora in corso a ridosso dell'attuale regione di Utena, la Societ\u00e0 delle Nazioni invocava l'indizione di un referendum popolare nell'area, ipotesi rigettata nuovamente dai lituani. Il governo polacco neg\u00f2 il proprio coinvolgimento, ritenendo che \u017beligowski avesse operato interamente di sua iniziativa. Questa versione ufficiale fu poi ridefinita nell'agosto del 1923 quando Pi\u0142sudski, parlando in un teatro di Vilnius al pubblico, afferm\u00f2 che l'attacco avvenne perch\u00e9 ordinato dal politico. \u017beligowski, originario della Lituania, proclam\u00f2 l'esistenza di un nuovo stato bilingue, la Repubblica della Lituania Centrale (\"Litwa \u015arodkowa\"). Secondo lo storico Jerzy Jan Lerski, fu nella sostanza uno \"stato fantoccio\" che la Repubblica lituana si rifiut\u00f2 di riconoscere.\nLa sede del governo, si diceva, fu spostato a Kaunas, la seconda citt\u00e0 pi\u00f9 popolosa situata in una posizione centrale della Lituania odierna. Schermaglie militari tra Kaunas e Lituania Centrale proseguirono per diverse settimane, senza che nessuna delle parti riuscisse effettivamente a sopraffare l'altra. La Societ\u00e0 delle Nazioni si attiv\u00f2 nuovamente per ottenere un cessate il fuoco, firmato il 21 novembre e una tregua un po' pi\u00f9 lunga, ratificata il 27 novembre.\nCostituzione della Repubblica della Lituania Centrale.\nIl 12 ottobre 1920, \u017beligowski annunci\u00f2 la creazione di un governo provvisorio. Ben presto, si costituirono tribunali e forze di polizia con un decreto del 7 gennaio 1921; furono poi garantiti i diritti civili della Lituania Centrale a tutti i cittadini residenti nell'area il primo gennaio 1919 o nei precedenti cinque anni a partire dal primo agosto 1914. Simboli dello Stato erano una bandiera rossa che includeva l'Aquila bianca polacca e il Vytis (\"cavaliere bianco\"). Lo stemma fu un mix tra simboli polacchi, lituani e di Vilnius, anche sulla scia della Confederazione polacco-lituana.\nNegoziazioni diplomatiche continuarono per molto tempo dietro le quinte. La Lituania propose la creazione di una confederazione tra la Lituania settentrionale (con il lituano come lingua ufficiale) e la Lituania Centrale (con il polacco come lingua ufficiale). La Polonia appose come condizione che il nuovo stato avrebbe dovuto essere federato, perseguendo l'obiettivo che intendeva raggiungere J\u00f3zef Pi\u0142sudski di creare la Mi\u0119dzymorze. I lituani respinsero tale condizione. Con il rifiorire dei nazionalismi in Europa, molti lituani temevano che la ricostituzione di questa federazione sulla scia della Confederazione polacco-lituana di qualche secolo prima, avrebbe nuociuto all'identit\u00e0 lituana. In effetti, il potere qualche secolo fa era principalmente in mano alla nobilt\u00e0 polacca e all'influenza culturale di questi ultimi (si parla di polonizzazione).\nLe elezioni della Lituania Centrale furono stabilite per il 9 gennaio 1921 e le modalit\u00e0 di svolgimento delle stesse furono precedentemente stabilite il 28 novembre 1920. A causa dell'intervento della Societ\u00e0 delle Nazioni e del boicottaggio dei lituani, le elezioni furono rinviate.\nMediazione.\nFurono avviati negoziati di pace sulla spinta della Societ\u00e0 delle Nazioni. Un'accettazione iniziale ad intraprenderli, trapel\u00f2 da entrambe le parti il 29 novembre 1920 e le discussioni iniziarono il 3 marzo 1921. La Societ\u00e0 delle Nazioni consider\u00f2 la proposta polacca di un plebiscito sul futuro della Lituania Centrale. Come compromesso, fu proposto il \"piano Hymans\" (cos\u00ec chiamato in virt\u00f9 del politico che lo propose, Paul Hymans). Questo programma consisteva in 15 punti, tra i quali:\nI colloqui si interruppero quando la Polonia chiese che una delegazione della Lituania Centrale (boicottata dalla Lituania) fosse inviata a Bruxelles. A questa situazione, si aggiunsero le perplessit\u00e0 (mai sopite) del governo lituano sulla divisione in due parti di Vilnius, che videro a questo punto i baltici rifiutarono la proposta di Hymans.\nFu presentato un nuovo piano al governo lituano e a quello polacco nel settembre 1921. Riportava qualche variazione rispetto al piano Hymans, con la differenza che la regione di Klaip\u0117da (parte della Prussia orientale a nord del fiume Nemunas) doveva essere assegnata alla Lituania. Tuttavia, per via di nuovi screzi, questo piano fu ampiamente criticato e la proposta si inabbiss\u00f2.\nCrisi diplomatica.\nFalliti i negoziati a Bruxelles, aumentarono le tensioni nell'area. Il problema principale riguard\u00f2 l'allestimento di un esercito da parte della Lituania Centrale che ammontava a 27.000 unit\u00e0. Il generale Lucjan \u017beligowski decise di passare il potere alle autorit\u00e0 civili e conferm\u00f2 la data delle elezioni per l'8 gennaio 1922. Ci fu una significativa campagna propagandistica dei polacchi che cercarono di ottenere la simpatia degli altri gruppi etnici locali. Il governo polacco fu accusato anche di aver utilizzato le \"maniere forti\" per raggiungere questo intento (ad esempio chiudendo i giornali lituani o violazioni elettorali quale la non richiesta di un documento d'identit\u00e0 dell'elettore). Le elezioni furono boicottate dai lituani, oltre che dalla maggior parte degli ebrei e alcuni bielorussi. I polacchi rappresentarono le comunit\u00e0 pi\u00f9 numerose presentatesi alle votazioni.\nLe elezioni non furono riconosciute dalla Lituania. I partiti polacchi, che assunsero il controllo del parlamento (\"Sejm\") della Repubblica il 20 febbraio, presentarono una richiesta formale di annessione alla Polonia. La riciesta fu accettata dal Sejm della Polonia il 22 marzo 1922. Tutto il territorio della Repubblica fu incorporato infine nel neo-costituito Voivodato di Wilno (durato dal 1923 al 1939). La Lituania si rifiut\u00f2 di riconoscere l'autorit\u00e0 polacca su quella zona. Inoltre, continu\u00f2 a considerare la regione di Vilnius come parte del territorio nazionale lituano, cos\u00ec come la citt\u00e0 stessa capitale da come sancito dall'Atto d'indipendenza del 1918. Kaunas, fu ribadito, era solamente la sede temporanea del governo. La contesa su quest'area geografica, cre\u00f2 molta tensione nelle relazioni diplomatiche tra i due Paesi nel periodo interbellico.\nConseguenze.\nAlcuni storici ritengono che se la Polonia non avesse prevalso nella guerra polacco-sovietica, la Lituania sarebbe stata invasa dai sovietici e non avrebbe mai goduto di venti anni circa d'indipendenza. In una situazione siffatta, nonostante il trattato di Mosca del 1920, la Lituania stata infatti per essere invasa dalla Russia nell'estate del 1920 e incorporata da questa, se non fosse stato per l'azione dell'esercito polacco.\nDopo il patto Molotov-Ribbentrop e l'invasione sovietica della Polonia nel 1939, Vilnius, assieme al circondario entro i , tornarono a far parte dello Stato baltico sulla base di quanto sancito dal trattato di assistenza reciproca tra Lituania e URSS. il 10 ottobre 1939. Del resto, i confini si erano gi\u00e0 modificata quando si era costituita la Repubblica Socialista Sovietica Lituano-Bielorussa. Vilnius torn\u00f2 in breve tempo a far parte del territorio lituano. Tuttavia nel 1940, la Lituania conflu\u00ec coattivamente nell'Unione Sovietica, costituendo la RSS Lituana. Sin da quando la Lituania ottenne l'indipendenza nel 1991, lo status di Vilnius come capitale della citt\u00e0 fu riconosciuto internazionalmente."}
{"id": "872929", "revid": "916179", "url": "https://it.wikipedia.org/wiki?curid=872929", "title": "Basilica di San Marco Evangelista al Campidoglio", "text": "San Marco Evangelista al Campidoglio (nota anche, pi\u00f9 semplicemente, come \"San Marco\") \u00e8 una basilica di Roma, sita a piazza Venezia, di fianco a Palazzo Venezia. \u00c8 la chiesa nazionale dei veneti residenti a Roma.\nStoria.\nDedicata a san Marco evangelista, fu costruita nel 336 da papa Marco e ricostruita nell'833 da papa Gregorio IV; la basilica mostra la decorazione barocca dovuta ai restauri del XVII e XVIII secolo.\nNel 336 papa Marco fece costruire una chiesa dedicata al santo evangelista di cui portava il nome in un luogo chiamato \"ad Pallacinas\". Negli atti del sinodo di papa Simmaco del 499, la chiesa \u00e8 ricordata come \"Titulus Marci\". La chiesa fu restaurata nel 792 da papa Adriano I, ma meno di cinquant'anni dopo, nell'833, papa Gregorio IV decise di ricostruirla.\nLa chiesa mantenne il proprio aspetto, a meno dell'aggiunta del campanile nel 1154 e della loggia delle benedizioni in facciata, realizzata in stile rinascimentale per volere di papa Paolo II, nel 1465-1470; in questa occasione, il papa veneziano concesse la chiesa ai veneziani residenti a Roma. L'aspetto attuale della chiesa \u00e8 legato al restauro iniziato nel 1654-1657 e completato poi per volere del cardinale Angelo Maria Querini nel 1735-1750, in cui venne data l'impronta barocca che la basilica conserva ad oggi.\nArte.\nEsterno.\nLa facciata della chiesa costituita da una loggia per le benedizioni simile a quelle che avevano anche San Pietro e San Paolo, fu costruita nel 1466: \u00e8 tradizionalmente attribuita a Leon Battista Alberti, anche se la storiografia recente generalmente accetta l'attribuzione al suo seguace Francesco del Borgo. La loggia venne costruita e decorata con marmi sottratti al Colosseo e al Teatro di Marcello e a queste costruzioni si conforma.\nInterno.\nL'interno, sebbene ora appaia di chiara impostazione barocca, mantiene alcuni notevoli elementi di epoche differenti, a testimonianza della millenaria storia della basilica:\nSulla cantoria si trova l'organo a canne, costruito nel 1936 dalla ditta Tamburini di Crema, in una imponente cassa barocca che lo divide in tre corpi: guardando dall'altare, l\"Espressivo\" (secondo manuale) a destra, il \"Grand'Organo\" (primo manuale) al centro ed il \"Pedale\" a sinistra. A trasmissione elettropneumatica, \u00e8 dotato di 2 manuali di 61 note, pedaliera di 32 e 18 registri reali, per un totale di circa 1300 canne."}
{"id": "872930", "revid": "539155", "url": "https://it.wikipedia.org/wiki?curid=872930", "title": "Georges Auric", "text": "Biografia.\nBambino prodigio, Auric pubblic\u00f2 la sua prima composizione all'et\u00e0 di 15 anni; prima di compierne 20 scrisse e orchestr\u00f2 musiche per numerosi balletti e produzioni teatrali. Dopo aver studiato al Conservatorio di Montpellier, nel 1913 divenne allievo di Georges Caussade al Conservatorio di Parigi e dall'anno seguente studi\u00f2 con Vincent d'Indy alla Schola Cantorum. Nel 1916, insieme con Louis Durey, Arthur Honegger, Darius Milhaud, Francis Poulenc e Germaine Tailleferre, costitu\u00ec il Gruppo dei Sei; a seguito di questa esperienza inizi\u00f2 a scrivere poesie e a comporre canzoni e musical.\nQuando Jean Cocteau inizi\u00f2 la propria carriera cinematografica, agli inizi degli anni '30, Auric intraprese l'attivit\u00e0 di autore di musiche per film: il successo conseguito in Europa in questo campo gli apr\u00ec poi le porte di Hollywood. Numerosi brani da lui composti per il cinema entrarono nella hit parade di vendita discografica, come per esempio la canzone \"Where Is Your Heart\" per il film \"Moulin Rouge\" (1952) di John Huston. Fra le altre opere cinematografiche alle quali Auric contribu\u00ec vi sono \"La bella e la bestia\" (1946) di Cocteau, \"Passaporto per Pimlico\" (1949) di Henry Cornelius, \"L'incredibile avventura di Mr. Holland\" (1951) di Charles Crichton, \"Vacanze romane\" (1953) di William Wyler, \"Vite vendute\" (1953) di Henri-Georges Clouzot, \"Il gobbo di Notre Dame\" (1956) di Jean Delannoy, \"Rififi\" (1956) di Jules Dassin, \"Buongiorno tristezza\" (1958) di Otto Preminger, \"Tre uomini in fuga\" (1966) di G\u00e9rard Oury e \"Th\u00e9r\u00e8se e Isabelle\" (1968) di Radley Metzger.\nPresidente della Soci\u00e9t\u00e9 des auteurs, compositeurs et \u00e9diteurs de musique (SACEM) dal 1954 al 1978, nel 1962 Auric divenne direttore dell'Op\u00e9ra.\n\u00c8 sepolto nel Cimitero di Montparnasse, a Parigi.\nAttore.\nAuric ebbe anche delle piccole parti come attore. Si ricordano:"}
{"id": "872931", "revid": "827882", "url": "https://it.wikipedia.org/wiki?curid=872931", "title": "Carlo Rosa (pittore)", "text": "Oper\u00f2 essenzialmente in Puglia (Bitonto, Andria, Bari, Conversano, Giovinazzo, Gravina, Lecce, Modugno, Monopoli) ma anche a Matera, Napoli e Roma.\nBiografia.\nAlfonso Rosa si trasferisce dall'Aquila a Bitonto intorno al 1580 dove sposa Livia di Silvio Tirone. Ha parecchi figli tra cui Massenzio che sposa a Giovinazzo la nobile Giustina De Angelis. Ha cinque figli tra cui Carlo.\nCarlo Rosa, figlio secondogenito di mastro Massenzio Rosa, pittore, e di Giustina de Angelis, viene battezzato il 7 luglio 1613 nella chiesa parrocchiale di S. Felice di Giovinazzo.\nSecondo il I Libro delle Cresime della Cattedrale di Giovinazzo, Carlo Rosa riceve, insieme al fratello maggiore Onofrio, il 16 maggio 1617, la cresima dal vescovo di Giovinazzo mons. Giulio Masi, padrino fu don Ottavio Framarino. Il 17 giugno 1643 sposa a Bitonto, dove si trasferisce, Caterina Falco originaria di Campi in terra d'Otranto ed ebbe tre figli: Fabrizio, Gaetano e Agnese.\nIl 30 ottobre 1644, il chierico Massenzio Rosa, padre di Carlo, muore nella sua casa e viene sepolto nella Cattedrale di Giovinazzo.\nCarlo Rosa, infine, muore in Bitonto, dove risiedeva, il 12 settembre 1678. Viene sepolto nella Chiesa del Crocifisso da lui stesso progettata.\nCarriera.\nSi forma alla scuola napoletana di Massimo Stanzione dal 1636 al 1641. Apre una bottega propria a Bitonto, la \"scuola bitontina\" e forma diversi artisti come Nicola Gliri, Nicola Algeri, Vitantonio De Filippis, Domenico Scura, Antonio Zanchi, Gaspar Hovich, Nicola Sforza, Francesco Naturale e Giovanni Calducci.\nTra i suoi lavori pi\u00f9 importanti si ricordano la chiesa del Crocifisso di Bitonto, insieme alle tele e alle ricche decorazioni interne. Sempre nella sua Bitonto \u00e8 venerata, nella Chiesa di S.Francesco di Paola, una tela (XVII secolo) raffigurante \"le nozze mistiche di Santa Caterina d'Alessandria\": al centro del dipinto campeggia la Vergine Maria con il Bambino sulle ginocchia, che infila un anello nuziale all'anulare della Santa Martire, testimone Sant'Anna, madre di Maria; sullo sfondo i segni del martirio, caratteristici della raffigurazione cateriniana: la ruota dentata e la spada.\nSono attribuiti al pennello di Carlo Rosa anche la decorazione dei soffitti della Basilica di San Nicola di Bari e quelle della Cattedrale di Lecce. Si ricorda anche il dipinto \"La Battaglia di Clavijo\", presente nella cattedrale di Monopoli. Molte sue tele sono presenti in molte chiese pugliesi. L'intera abside della Cattedrale di Giovinazzo, la tela del San Michele Arcangelo della Chiesa di SS Maria di Costantinopoli, la tela del martirio di San Lorenzo nella omonima chiesa, il San Francesco Saverio e il San Gaetano da Thiene della Chiesa di SS Maria del Carmine, sempre a Giovinazzo. Inoltre numerose tele di Carlo Rosa sono presenti nella Chiesa del Purgatorio a Modugno, nella Chiesa del Carmine e di San Gaetano a Bitonto. Ad Andria presso la chiesa di Santa Maria Vetere vi \u00e8 una tela raffigurante San Francesco che riceve le Stimmate dal Bambino Ges\u00f9.\nPer la Cattedrale di Matera, nel 1652, firma la tela dell\"'Ispirazione della regola a San Gaetano da Thiene\". \nA Campi Salentina, sull'altare maggiore della Chiesa di Sant'Oronzo, si conserva un suo dipinto, ritenuto miracoloso, che rappresenta \"Sant'Oronzo che protegge le citt\u00e0 di Campi e di Lecce\"."}
{"id": "872933", "revid": "1005847", "url": "https://it.wikipedia.org/wiki?curid=872933", "title": "Riserva naturale orientata Isola di Ustica", "text": "La riserva naturale orientata Isola di Ustica \u00e8 un'area naturale protetta situata nel comune di Ustica, in provincia di Palermo."}
{"id": "872944", "revid": "729019", "url": "https://it.wikipedia.org/wiki?curid=872944", "title": "Spin the Black Circle", "text": "Spin the Black Circle \u00e8 una canzone dei Pearl Jam, estratta dal loro terzo album Vitalogy. La canzone parte con una sola chitarra che suona le corde potenti in maniera veloce, mentre dopo si introduce una seconda chitarra e Eddie Vedder inizia a cantare, utilizzando il growl e lo scream per tutto il resto della canzone. Il riff della chitarra principale ricorda quello di \"Beyond The Threshold\" degli H\u00fcsker D\u00fc, estratta dall'album Zen Arcade.\n\"Spin the Black Circle\" vinse un Grammy per la Best Hard Rock Performance nel 1996, l'unico che i Pearl Jam abbiano mai vinto. La canzone \u00e8 stata inserita nel greatest hits del gruppo, .\nSecondo Vedder, la canzone parla dell'amore per i vecchi dischi in vinile, amati dalla band. Il 1\u00ba luglio del 2003, in uno show a Bristow, Virginia, il cantante dichiar\u00f2: \"Questa canzone riguarda i vecchi dischi, i vecchi dischi, tutti ricordano i vecchi dischi?\"\nLa canzone gioca sulle affinit\u00e0 tra la dipendenza da droghe e quella da dischi e musica, siccome gran parte del testo pu\u00f2 essere interpretata in entrambi i modi. Non \u00e8 chiaro quanto voglia essere un serio paragone tra i due diversi tipi di dipendenza e quanto sia semplicemente teso a rendere il testo ambiguo, e perci\u00f2 pi\u00f9 interessante. Jon Pareles del New York Times ha fatto riferimento a \"Spin the Black Circle\" come a \"una delle poche canzoni provenienti da Seattle in cui l'ago non ha nulla a che fare con l'eroina.\""}
{"id": "872946", "revid": "2519", "url": "https://it.wikipedia.org/wiki?curid=872946", "title": "Spatango", "text": ""}
{"id": "872948", "revid": "1369234", "url": "https://it.wikipedia.org/wiki?curid=872948", "title": "Melbourne Victory Football Club", "text": "Il Melbourne Victory Football Club, meglio noto come Melbourne Victory, \u00e8 una societ\u00e0 di calcio australiana con sede nella citt\u00e0 di Melbourne. Milita nell'A-League Men, la massima divisione del campionato australiano di calcio. \nIl Melbourne Victory partecipa alla A-League sin dalla stagione inaugurale. Ha vinto due campionati di A-League, due A-League Premierships ed ha partecipato alla AFC Champions League in tre occasioni.\nIl club gioca le partite di casa in due stadi, il Melbourne Rectangular Stadium e il Etihad Stadium, con capienza di e posti a sedere, rispettivamente. La societ\u00e0 comprende anche una squadra giovanile, che gioca nella Lega Nazionale della Giovent\u00f9, e una squadra femminile, che compete nella A-League Women.\nStoria.\nIl Melbourne Victory fu fondato nel 2004 dopo la ristrutturazione del campionato australiano. La nuova A-League soppiant\u00f2, infatti, la National Soccer League (NSL). Furono create otto nuove societ\u00e0, che furono accettate dalla Football Federation Australia (FFA) e iscritte al nuovo torneo.\nLa prima stagione, 2005-2006, non fu felice per la squadra, che fin\u00ec penultima in classifica. Grazie a un'ottima campagna acquisti e a una lunga preparazione, nella stagione 2006-2007 il Melbourne Victory ottenne il successo, vincendo dapprima la stagione regolare con 12 punti di vantaggio sull' e poi la fase finale del campionato, battendo per 6-0 in finale ancora l'Adelaide, gi\u00e0 sconfitto nella semifinale. Nella stagione 2007-2008 il Melbourne Victory arriv\u00f2 quinto in classifica.\nNella stagione 2008-2009 ottenne di nuovo il titolo di campione, mentre nell'annata seguente arriv\u00f2 in finale nella \"post-season\", per poi perdere contro il ai tiri di rigore. La stagione 2010-2011 si chiuse con il Melbourne Victory in quinta posizione.\nLa presidenza pass\u00f2 quindi da Geoff Lord all'imprenditore frutticolo Anthony Di Pietro. L'allenatore Ernie Merrick fu esonerato dopo una serie di risultati negativi, culminati nel 5-1 subito contro il nell'AFC Champions League 2011. Lo sostitu\u00ec Mehmet Durakovi\u0107, a sua volta rimpiazzato a met\u00e0 stagione da Jim Magilton. La squadra chiuse all'ottavo posto, mancando la qualificazione alla fase finale del campionato per la terza volta nella storia del club. L'anno dopo, sotto la guida di Ange Postecoglou, fresco vincitore del titolo australiano con il , per il Melbourne Victory arrivarono il terzo posto e l'eliminazione contro i futuri campioni del (1-0) nella fase finale del campionato. \nLa stagione 2013-2014 vide Postecoglou lasciare la squadra dopo la terza giornata di campionato per diventare CT dell'. Il club decise di fare causa alla federcalcio australiana per averle \"scippato\" l'allenatore, chiedendo invano un milione di dollari australiani come risarcimento danni. \nSi apr\u00ec poi l'era Kevin Muscat, ex capitano della squadra, che inizi\u00f2 ad allenarla il 4 novembre 2013. L'annata vide gli arrivi di James Troisi, Kosta Barbarouses e Rashid Mahazi, tutte pedine chiave dei successi degli anni successivi. Il Melbourne Victory protest\u00f2 vibrantemente per la mancata assegnazione di calci di rigore nei minuti finali delle partite contro il Brisbane Roar nella semifinale del campionato (persa per 1-0) e contro il in AFC Champions League, decisive ai fini della stagione. La partita contro i sudcoreani decret\u00f2 l'eliminazione degli australiani nella fase a gironi della Champions, a causa di una differenza reti peggiore dei rivali per un solo gol. \nPer la stagione 2014-2015 la squadra si rinforz\u00f2 con gli innesti di Besart Berisha, Carl Valeri, Daniel Georgievski, Fahid Ben Khalfallah e Mathieu Delpierre. Nel marzo 2015 annunci\u00f2 la propria \"squadra del decennio\", in cui fu inserito Muscat. Dopo sei anni, il Victory rivinse la stagione regolare e poi batt\u00e9 per 3-0 il Sydney nell'attesa finale, laureandosi campione nazionale.\nNelle due annate seguenti la squadra di Melbourne visse alterne fortune. Nel 2015-2016 fu vinta la FFA Cup e la prima qualificazione del Victory agli ottavi di finale dell'AFC Champions League. Nel 2016-2017 ci furono il secondo posto nella stagione regolare in campionato e la sconfitta in finale contro il Sydney, che cos\u00ec eguagli\u00f2 il Victory per numero di titoli vinti. \nNel 2017-2018 la compagine di Melbourne torn\u00f2 al successo in campionato, grazie anche agli acquisti di Rhys Williams e Leroy George, rivelatisi determinanti. La stagione fu tuttavia caratterizzata dalle critiche costanti al gioco della squadra dii Muscat, e per le cessioni, a met\u00e0 stagione, del capitano Mark Milligan e del difensore Jason Geria. Malgrado la sconfitta in casa della capolista Sydney, nel finale di stagione il Victory attravers\u00f2 un periodo di buona forma e chiuse quarto. Elimin\u00f2 poi l'Adelaide United e anche il Sydney , battuto per 3-2 dopo i tempi supplementari (il Victory realizz\u00f2 tre reti e due autoreti). In finale, contro i guidati dall'ex tecnico del Victory Ernie Merrick, la squadra allenata da Muscat ottenne una vittoria per 1-0 contro avversari ridotti in dieci uomini per l'espulsione di Roy O'Donovan, poi squalificato per dieci giornate per un calcio al portiere del Victory Lawrence Thomas. Il Victory divenne cos\u00ec la squadra pi\u00f9 titolata di A-League e la prima a vincere il campionato partendo dal quarto posto nella stagione regolare, la pi\u00f9 bassa per una squadra poi laureatasi campione d'Australia. Qualche settimana dopo ben sei calciatori dell'organico vincente lasciarono il club.\nNel 2018-2019 la squadra ha chiuso terza in A-League a un punto dalla seconda, il Sydney, poi affrontato nella semifinale. La partita ha visto la sconfitta del Victory per 6-1 contro i rivali, che poi hanno vinto il campionato. Malgrado il contratto prevedesse un altro anno, Muscat si \u00e8 dimesso per ragioni personali, mettendo fine a una militanza ininterrotta di 14 anni nel club, prima da calciatore e capitano, poi da vice-allenatore e infine da allenatore.\nAl posto di Muscat \u00e8 stato ingaggiato Marco Kurz. Nel gennaio 2020, dopo sei mesi nel ruolo, Kurz viene dimesso dopo aver gestito la squadra per sole 13 partite, per quattro vittorie, tre pareggi e sei sconfitte; le sei sconfitte furono le maggiori perdite subite dal Melbourne Victory in una stagione. Kurz fu sostituito dal vice allenatore Carlos P\u00e9rez Salvach\u00faa. Tuttavia, il 30 maggio 2020, con 5 partite di A-League della stagione regolare rimanenti, Salvach\u00faa lascia il club per tornare in Europa. Il ruolo di allenatore \u00e8 stato assegnato all'ex giocatore del Melbourne Victory Grant Brebner.\nColori.\nI colori del Melbourne Victory sono blu marino, argento e bianco. Questi colori rappresentano i colori tradizionali per le squadre dello Stato del Victoria (blu marino e bianco) e i colori ufficiali di questo Stato australiano (blu marino ed argento). Il distintivo \u00e8 uno scaglione rovesciato che rappresenta una 'V' ossia il simbolo che tradizionalmente identifica le squadre sportive del Victoria.\nStadio.\nInizialmente il Melbourne Victory disputava le partite interne nello stadio Olympic Park. Ideato per le Olimpiadi di Melbourne del 1956 dall'architetto italo-australiano Steven Senett\u00ec, originariamente prevedeva una capienza di circa spettatori, ma dato il successo del Melbourne Victory durante la stagione 2006-2007, che attir\u00f2 un numero inaspettato di spettatori, la squadra si trasfer\u00ec all'Etihad Stadium, capace di contenere pi\u00f9 di spettatori.\nNonostante l'Etihad Stadium sia un impianto modernissimo, fu costruito principalmente per il football australiano che richiede un campo ovale molto pi\u00f9 ampio che per il calcio. Fortunatamente Il governo dello stato del Victoria costru\u00ec uno stadio nuovo solamente per sport di palla che richiedono un campo rettangolare, invece che ovale. Il Melbourne Rectangular Stadium (nominato AAMI Park) divent\u00f2 lo stadio del Melbourne Victory nel 2010, ed ha una capienza di spettatori.\nTifoseria.\nStoria.\nIl Melbourne Victory ha un numero notevole di tifosi organizzati, ognuno con il loro stile diverso. \"BWB\" (\"Blue and White Brigade\"), \"M7C\" (\"May 7 Crew\"), \"Flat Cap Crew\", \"BWB Youth\", \"Frontline\". Seguono gruppi caratterizzati da un tipo di tifo continentale, e perci\u00f2 si riferiscono a gruppi italiani, spagnoli, greci ecc. Mentre il \"SDC\" (\"Southern Death Crew\"), consiste principalmente di tifosi di origine celtica/anglosassone e perci\u00f2 si ispirano a gruppi di tifosi inglesi e scozzesi. L\"'OSS\" (\"Offside Set\") \u00e8 dedicato a famiglie e persone non pi\u00f9 giovanissime ma che vogliono attivamente tifare per il Melbourne Victory.\nGemellaggi e rivalit\u00e0.\nLe rivalit\u00e0 pi\u00f9 importanti sono con il Sydney FC, Melbourne Heart, Brisbane Roar e l'Adelaide United.\nMelbourne Derby - L'altra squadra di Melbourne \u00e8 il Melbourne Heart. Quando le due squadre si incontrano, la partita viene nominata 'il derby dello Yarra' (Lo Yarra \u00e8 il fiume che scorre a Melbourne)\nThe City Derby/The Big Blue - In tutta la storia dell'Australia dopo la colonizzazione europea, c'\u00e8 sempre stata una grande rivalit\u00e0 tra le due principali citt\u00e0 di questo paese, in tutti i campi. Perci\u00f2 la pi\u00f9 grande rivalit\u00e0 nell'A-League \u00e8 tra il Melbourne Victory ed il Sydney FC. Le partite tra queste due squadre creano spesso controversie e sono spesso stizzite. La rivalit\u00e0 continua ad essere elevata dopo che Sydney riusc\u00ec a battere il Melbourne Victoru nell'ultima partita della stagione 2009-10 e dopo nella finalissima.\nThe Cross Border Rivalry - Il Melbourne Victory ha anche una grande rivalit\u00e0 con l'Adelaide United. Questa continua la tradizione della rivalit\u00e0 tra queste due citt\u00e0 nel Football australiano.\nOrganico.\nRosa Attuale 2021.\n\"Aggiornata al 21 ottobre 2021\""}
{"id": "872950", "revid": "74173", "url": "https://it.wikipedia.org/wiki?curid=872950", "title": "Repubblica della Lituania Centrale", "text": ""}
{"id": "872962", "revid": "74173", "url": "https://it.wikipedia.org/wiki?curid=872962", "title": "Lituania centrale", "text": ""}
{"id": "872963", "revid": "290948", "url": "https://it.wikipedia.org/wiki?curid=872963", "title": "Area marina protetta Isola di Ustica", "text": "L'area marina protetta Isola di Ustica \u00e8 un'area marina protetta della Sicilia istituita nel 1986.\nStoria.\nIstituita nel novembre del 1986, la riserva marina di Ustica \u00e8 stata la prima area marina protetta italiana.\nI \"Fondali di Ustica\" sono riconosciuti sito di interesse comunitario della Rete Natura 2000 (cod. SIC ITA020046).\nTerritorio.\nL'area marina \u00e8 suddivisa in tre aree, per complessivi 15.951 ha in mare a cui si aggiungono i 14,45\u00a0km di costa: \nFauna.\nNei suoi fondali si incontrano numerose specie,tra cui la cernia bruna (\"Epinephelus guaza\") e la cernia di fondale (\"Polyprion americanum\"), tonni (\"Thunnus thynnus\") e alalunghe (\"Thunnus alalunga\"), ricciole (\"Seriola dumerili\"), aguglie (\"Belone belone\"), triglie di scoglio (\"Mullus surmuletus\"), dentici (\"Dentex dentex\"), barracuda (\"Sphyraena sphyraena\"), orate (\"Sparus aurata\"), salpe (\"Sarpa salpa\"), occhiate (\"Oblada melanura\"), nonch\u00e9 calamari (\"Loligo vulgaris\") e totani (\"Ommastrephes sagittatus\"), aragoste (\"Palinurus elephas\"), astici (\"Homarus gammarus\")ed il falso corallo nero del Mediterraneo (\"Gerardia savaglia\")."}
{"id": "872967", "revid": "1347902", "url": "https://it.wikipedia.org/wiki?curid=872967", "title": "Vladimir Ivanovi\u010d Nemirovi\u010d-Dan\u010denko", "text": "Biografia.\nDi origini ucraine da parte di padre ed armene da parte di madre, nel 1897 fond\u00f2, insieme a Kostantin Sergeevi\u010d Stanislavskij, il Teatro d'Arte di Mosca.\nNel 1919 fond\u00f2 anche il Teatro Musicale del Teatro d'Arte di Mosca, che nel 1926 venne poi riorganizzato nel Teatro Musicale Nemirovi\u010d-Dan\u010denko. Fu in quel periodo che il rapporto con Stanislavskij s'incrin\u00f2. Dopo il ritiro di quest'ultimo dal teatro, Nemirovi\u010d-Dan\u010denko mise in scena una versione di Anna Karenina che riscosse un grande successo.\nFu tra i primi a ricevere il riconoscimento di artista del Popolo dell'URSS, nel 1936; in seguito fu pure insignito del premio di Stato dell'URSS (1942 e 1943) e decorato con l'Ordine di Lenin e l'Ordine della Bandiera rossa.\nAnche suo fratello Vasilij Ivanovi\u010d Nemirovi\u010d-Dan\u010denko fu uno scrittore importante e popolare."}
{"id": "872981", "revid": "78273", "url": "https://it.wikipedia.org/wiki?curid=872981", "title": "Vladimir Nemirovi\u010d Dan\u010denko", "text": ""}
{"id": "872983", "revid": "1418004", "url": "https://it.wikipedia.org/wiki?curid=872983", "title": "Marko Kitti", "text": "Dopo aver svolto diversi lavori inizi\u00f2 a scrivere nel 1992, ma \u00e8 solo negli anni 2000 che le sue opere vengono pubblicate."}
{"id": "872988", "revid": "2149408", "url": "https://it.wikipedia.org/wiki?curid=872988", "title": "NUT", "text": ""}
{"id": "872991", "revid": "932277", "url": "https://it.wikipedia.org/wiki?curid=872991", "title": "State College", "text": "State College \u00e8 un comune (\"borough\") degli Stati Uniti d'America, situato nella Contea di Centre (\"Centre County\") dello Stato della Pennsylvania.\nAl censimento del 2010 contava 42.034 abitanti.\n\u00c8 una citt\u00e0 universitaria, la cui vita praticamente ruota tutta intorno all'University Park, il campus della Pennsylvania State University, a cominciare dal nome stesso del luogo. L'universit\u00e0, che qui venne fondata nel 1855, \u00e8 il principale motore dell'economia locale, sia direttamente sia tramite l'indotto generato dagli oltre 40.000 studenti."}
{"id": "872999", "revid": "767487", "url": "https://it.wikipedia.org/wiki?curid=872999", "title": "Capercaillie", "text": "I Capercaillie sono un gruppo folk Anglo-scozzese fondato nel 1984 da Donald Shaw ed ancora in attivit\u00e0 che suona musica celtica.\nCapercaillie significa gallo cedrone."}
{"id": "873010", "revid": "26415", "url": "https://it.wikipedia.org/wiki?curid=873010", "title": "Chiesa di Santa Maria della vittoria", "text": ""}
{"id": "873011", "revid": "1013865", "url": "https://it.wikipedia.org/wiki?curid=873011", "title": "Sihanoukville", "text": "Sihanoukville, (\u1780\u17d2\u179a\u17bb\u1784\u1796\u17d2\u179a\u17c7\u179f\u17b8\u17a0\u1793\u17bb) anche conosciuta come Kampong Som o Kampong Saom, \u00e8 una citt\u00e0 portuale nella Cambogia meridionale, affacciata sul golfo del Siam.\nStoria.\nLa citt\u00e0 fu fondata nel 1964 per diventare presto il pi\u00f9 importante porto marittimo della Cambogia. Ha assunto l'attuale nome sotto il re Norodom Sihanouk. Le sue spiagge sono una popolare destinazione turistica. Nel 2006 ci sono stati circa 320.000 turisti, il 30% in pi\u00f9 di quelli che sono arrivati nel 2005.\nInfrastrutture e trasporti.\nLa citt\u00e0 \u00e8 collegata al resto del paese tramite la strada nazionale 4 e dalla ferrovia Phnom Penh-Sihanoukville. L'Aeroporto Internazionale di Sihanoukville si trova a circa 17\u00a0km dal centro. I voli fra Sihanoukville e Siem Reap permettono l'arrivo di turisti diretti non solo ai templi di Angkor Wat (vicino a Siem Reap), ma anche alle spiagge a cui si pu\u00f2 giungere pi\u00f9 facilmente."}
{"id": "873012", "revid": "2519", "url": "https://it.wikipedia.org/wiki?curid=873012", "title": "Circuito di Sandown", "text": "Il Sandown International Raceway \u00e8 un circuito automobilistico nei pressi di Melbourne, Australia, a circa 25\u00a0km sud-est della citt\u00e0.\nStoria.\nAperto nel 1962 ospitando la \"Sandown International Cup\", alla quale parteciparono piloti prestigiosi quali Stirling Moss e Bruce McLaren. Negli anni sessanta e settanta la gara attrasse molti piloti di grande fama internazionale, che si misuravano coi pi\u00f9 forti piloti locali.\nNel 1984 il circuito venne allungato a 3900\u00a0m ed esord\u00ec con la \"Castrol 500\". Sempre lo stesso anno, a settembre, venne disputata la 1000\u00a0km, valida per il Mondiale Endurance. Nel 1985 fu richiesto di disputare un Gran Premio di Formula 1 ad aprile o a novembre, ma alla fine venne scelta Adelaide.\nNel 1989 fu riportato a 3100\u00a0m con la demolizione della sezione che allungava il tracciato per lasciare spazio alla pista di equitazione (infatti il circuito venne costruito attorno alla pista)."}
{"id": "873013", "revid": "254059", "url": "https://it.wikipedia.org/wiki?curid=873013", "title": "Contea di Santa Cruz (Arizona)", "text": "La contea di Santa Cruz, in inglese Santa Cruz County, \u00e8 una contea dello Stato dell'Arizona, negli Stati Uniti. La popolazione al censimento del 2000 era di abitanti. Il capoluogo di contea \u00e8 Nogales.\nGeografia fisica.\nLo United States Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa contea venne costituita il 15 marzo 1899."}
{"id": "873015", "revid": "439868", "url": "https://it.wikipedia.org/wiki?curid=873015", "title": "Chiesa di Santa Maria della Vittoria", "text": ""}
{"id": "873016", "revid": "599013", "url": "https://it.wikipedia.org/wiki?curid=873016", "title": "Nuu", "text": ""}
{"id": "873023", "revid": "339392", "url": "https://it.wikipedia.org/wiki?curid=873023", "title": "Toyota F1", "text": ""}
{"id": "873026", "revid": "438678", "url": "https://it.wikipedia.org/wiki?curid=873026", "title": "Morten Sigmund Mageroy", "text": ""}
{"id": "873029", "revid": "438678", "url": "https://it.wikipedia.org/wiki?curid=873029", "title": "Ronny Hansen", "text": ""}
{"id": "873030", "revid": "1543377", "url": "https://it.wikipedia.org/wiki?curid=873030", "title": "Contea di Yavapai", "text": "La contea di Yavapai, in inglese Yavapai County, \u00e8 una contea dello Stato dell'Arizona, negli Stati Uniti. La popolazione al censimento del 2000 era di abitanti. Il capoluogo di contea \u00e8 Prescott.\nGeografia fisica.\nLo United States Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa contea venne costituita l'8 novembre 1864."}
{"id": "873034", "revid": "1543377", "url": "https://it.wikipedia.org/wiki?curid=873034", "title": "Anidride maleica", "text": "L'anidride maleica (nota che come \"anidride cis-butendioica\", \"anidride toxilica\", \"diidro-2,5-diossofurano\") \u00e8 un composto organico con formula bruta C4H2O3, che, quando puro, si presenta come un solido incolore o bianco con un odore acre.\nSintesi.\nL'anidride maleica viene prodotta per ossidazione dal benzene o dal n-butano. La produzione dal benzene \u00e8 una tecnologia vecchia e utilizza e data la classificazione H350 della materia prima in Europa \u00e8 utilizzata solo in pochi e per lo pi\u00f9 piccoli impianti. La produzione da butano utilizza reattori a letto fluido, con la stechiometria di reazione riportata qui di seguito:\nPropriet\u00e0 e reattivit\u00e0 chimica.\nL'anidride maleica ha una reattivit\u00e0 molto interessante in quanto pu\u00f2 reagire sia al doppio legame che al gruppo anidridico.\nLe reazioni di addizione al doppio legame tipiche della maleica sono:\nLe reazioni del gruppo anidridico della maleica sono:"}
{"id": "873036", "revid": "3732", "url": "https://it.wikipedia.org/wiki?curid=873036", "title": "Carte deontologiche giornalistiche", "text": ""}
{"id": "873048", "revid": "287204", "url": "https://it.wikipedia.org/wiki?curid=873048", "title": "Contea di Yuma (Arizona)", "text": "La contea di Yuma, in inglese Yuma County, \u00e8 una contea dello Stato dell'Arizona, negli Stati Uniti. La popolazione al censimento del 2010 era di 195.751 abitanti. Il capoluogo di contea \u00e8 Yuma.\nGeografia fisica.\nLo United States Census Bureau certifica che l'estensione della contea \u00e8 di 14.294 km\u00b2, di cui 14.281 km\u00b2 composti da terra e i rimanenti 13 km\u00b2 composti di acqua.\nStoria.\nLa contea venne costituita l'8 novembre 1864."}
{"id": "873052", "revid": "4239", "url": "https://it.wikipedia.org/wiki?curid=873052", "title": "Formula Tasman 1965", "text": "La stagione 1965 della Formula Tasman fu la seconda della serie. Si disput\u00f2 tra il 9 gennaio e il 1\u00ba marzo, su sette prove. Venne vinta dal pilota britannico Jim Clark su Lotus-Climax.\nLa pre-stagione.\nCalendario.\nLe gare passano da 8 a 7. La gara a Lakeside \u00e8 fuori campionato.\nRisultati e classifiche.\nClassifica Piloti.\nAl vincitore vanno 9 punti, 6 al secondo, 4 la terzo, 3 al quarto, 2 al quinto e 1 al sesto. Sono tenuti validi i punti conquistati in tutti i gran premi corsi in Australia, il risultato del Gran Premio di Nuova Zelanda e i due migliori risultati degli altri 3 gran premi neozelandesi."}
{"id": "873053", "revid": "438678", "url": "https://it.wikipedia.org/wiki?curid=873053", "title": "Daniel Liljekvist", "text": ""}
{"id": "873061", "revid": "94647", "url": "https://it.wikipedia.org/wiki?curid=873061", "title": "Pirofobia", "text": ""}
{"id": "873063", "revid": "767487", "url": "https://it.wikipedia.org/wiki?curid=873063", "title": "Kjetil Ingebrethsen", "text": "Nella band Kjetil era solito cimentarsi nelle parti vocali growl."}
{"id": "873069", "revid": "3115", "url": "https://it.wikipedia.org/wiki?curid=873069", "title": "Carta di Treviso", "text": "La Carta di Treviso \u00e8 un protocollo firmato il 5 ottobre 1990 da Ordine dei giornalisti, Federazione nazionale della stampa italiana e Telefono azzurro con l'intento di disciplinare i rapporti tra informazione e infanzia. La Carta, da una parte salvaguarda il diritto di cronaca, dall'altra pone l'accento sulla responsabilit\u00e0 che tutti i mezzi d'informazione hanno nella costruzione di una societ\u00e0 che rispetti appieno l'immagine di bambini e adolescenti. Alla base c'\u00e8 il principio di difendere l'identit\u00e0, la personalit\u00e0 e i diritti dei minorenni vittime o colpevoli di reati, o comunque coinvolti in situazioni che potrebbero comprometterne l'armonioso sviluppo psichico. Stesse garanzie sono assicurate anche ai soggetti marginali nella societ\u00e0.\nIl documento \u00e8 stato approfondito e integrato dal Vademecum del 25 novembre 1995; il 30 marzo 2006 la Carta \u00e8 stata aggiornata estendendo la tutela dei minori ai mezzi di comunicazione digitali. Il 25 luglio 2012 i tre firmatari hanno sottoscritto un protocollo d'intesa per la promozione e la diffusione dei principii contenuti nella Carta.\nDal 3 febbraio 2016 la Carta \u00e8 parte integrante del \u00abTesto unico dei doveri del giornalista\u00bb.\nPrincipi.\nLa Carta di Treviso ha fissato alcune norme vincolanti di autoregolamentazione per i giornalisti italiani e, in senso lato, per tutti gli operatori di informazione:"}
{"id": "873070", "revid": "136978", "url": "https://it.wikipedia.org/wiki?curid=873070", "title": "Formule di bisezione", "text": ""}
{"id": "873083", "revid": "123104346", "url": "https://it.wikipedia.org/wiki?curid=873083", "title": "Burakumin", "text": "I detti anche \"eta\", sono un gruppo sociale giapponese storicamente segregato dal resto della societ\u00e0 civile, e il \u00e8 il problema della loro assimilazione. Le origini della discriminazione dei \"burakumin\" vanno ricercate nello stigma attribuito a lavori tradizionalmente considerati impuri, quali la conciatura della pelle o la macellazione degli animali. Questo stigma affonda le sue radici sia nella religione tradizionale dello \"shint\u014d\", secondo il quale sono impure le attivit\u00e0 che hanno a che fare col sangue e la morte, come nel buddhismo, in cui l'uccisione di animali \u00e8 considerata moralmente esecrabile.\nIl periodo Tokugawa.\nSecondo la teoria pi\u00f9 diffusa, le origini delle comunit\u00e0 \"burakumin \"affondano nel blocco della mobilit\u00e0 sociale del periodo Tokugawa (1603-1868), che di fatto costringeva chi praticava un lavoro tradizionalmente considerato impuro a mantenerlo. Costoro erano considerati non umani e per questo non presenti nei censimenti, ma si calcola che la popolazione dei villaggi segregati in cui vivevano i fuori casta and\u00f2 aumentando per tutto il periodo Tokugawa, fino alla costituzione, intorno alla met\u00e0 del diciannovesimo secolo, di comunit\u00e0 autonome ben organizzate. Poco prima del periodo Meiji (1868-1912) le comunit\u00e0 \"burakumin\" subirono le maggiori discriminazioni, basate adesso non sull'occupazione dei membri, ma sulla loro discendenza.\nIl periodo Meiji.\nIl 1871 segn\u00f2 un anno di svolta nella storia dei \"burakumin\". Con l'abolizione degli \"han\" e dei privilegi feudali venne abrogato l'obbligo occupazionale legato alla classe d'appartenenza. Le condizioni dei \"burakumin\", per\u00f2, non migliorarono. I privilegi accordati loro durante il periodo Tokugawa, come la possibilit\u00e0 di amministrarsi autonomamente e l'esenzione dal pagamento delle tasse sulla terra, furono eliminati. Per i \"burakumin \"divenne impossibile aprire imprese, e sorsero nuove discriminazioni sul matrimonio, sul lavoro e sull'impiego. Sempre negli anni settanta dell'Ottocento, nelle comunit\u00e0 \"burakumin \"si formarono gruppi per discutere delle idee liberali del nascente Movimento per la libert\u00e0 e i diritti del popolo. Il desiderio di creare un movimento su base nazionale port\u00f2 nel 1903 alla prima conferenza nazionale dei \"burakumin\", la , a \u014csaka, alla quale parteciparono trecento persone da tutto il paese.\nIl periodo Taish\u014d.\nFurono gli sconvolgimenti politici e sociali del periodo Taish\u014d a permettere l'organizzazione di una rete di movimenti, alla quale contribu\u00ec la partecipazione delle comunit\u00e0 \"burakumin \"ai moti per il riso del 1918. Nel 1922 fu istituita la Suiheisha\" \"(\u6c34\u5e73\u793eAssociazione nazionale dei livellatori), un'associazione formalmente apartitica ma influenzata dalle teorie marxiste, il cui manifesto esordiva con l'esortazione \u201c\"Burakumin\" di tutto il paese, unitevi!\u201d\nIl secondo dopoguerra.\nLe organizzazioni \"burakumin\".\nNel 1946, Matsumoto Jichir\u014d, Asada Zennosuke e altri ex leader della \"Suiheisha \"crearono il Comitato nazionale per la liberazione dei \"burakumin\" con l'appoggio della maggior parte dei partiti di centro e sinistra. Durante l'occupazione rimase per\u00f2 difficile suscitare entusiasmo per la causa della liberazione dei \"burakumin.\"\" \"La situazione cambi\u00f2 nel corso degli anni cinquanta, quando il movimento inizi\u00f2 a lavorare a stretto contatto con le amministrazioni locali, ottenendo un reale miglioramento delle condizioni di vita dei \"burakumin\" attraverso finanziamenti e progetti urbanistici. Nel 1955 il Comitato nazionale cambi\u00f2 nome in Lega per la liberazione dei \"burakumin\"\" \"(\u90e8\u843d\u89e3\u653e\u540c\u76df Buraku kaih\u014d d\u014dmei).\nIl Comitato per le politiche di assimilazione.\nForte della sua influenza sulla politica nazionale, e in particolare sui partiti comunista e socialista, la Lega chiese la messa a punto di una strategia nazionale per il miglioramento delle condizioni di vita nelle comunit\u00e0 \"burakumin\". Il dibattito sull'integrazione non coinvolse soltanto il mondo politico; negli anni 1957/1958 si discusse del \"burakumin mondai \"in radio e in televisione, e in un discorso dell'11 marzo 1958 il primo ministro Kishi Nobusuke \u5cb8 \u4fe1\u4ecb (1896-1987) espresse il desiderio che le discriminazioni cessassero. Nell'ottobre di quell'anno il Partito Liberal Democratico, allora al governo, fond\u00f2 il Comitato per le politiche di assimilazione (\"d\u014dwa\" \u540c\u548c) in risposta a una petizione della Lega, e nel 1959 propose l'erogazione di fondi governativi a comunit\u00e0 modello. I partiti all'opposizione considerarono questa manovra una mera concessione simbolica, ma la fine degli anni cinquanta segn\u00f2 un incremento nella concessione di fondi governativi alle comunit\u00e0 dei \"burakumin.\" Il Partito Liberal Democratico acconsent\u00ec infine nel 1960 alla creazione di una commissione speciale d'inchiesta sul \"burakumin mondai\", a lungo richiesta dal Partito socialista.\nI risultati dell'inchiesta furono pubblicati nell'agosto del 1965, divisi in due sezioni. La prima parte era costituita da una breve storia del \"burakumin mondai\", in cui si specificava fra le altre cose che i \"burakumin \"non erano etnicamente distinti dal resto della popolazione giapponese. Nella seconda parte erano esposti i risultati dell'inchiesta veri e propri, ottenuti sia da dati precedentemente esistenti che da inchieste appositamente commissionate. In essa si evidenziava come i \"buraku \"fossero\" \"sprovvisti di un sistema fognario adeguato e di illuminazione stradale, come i terreni su cui erano eretti fossero soggetti ad allagamento e la scolarizzazione fosse al di sotto della media nazionale. Dal punto di vista lavorativo, l'alto tasso di disoccupazione e precariet\u00e0 faceva s\u00ec che la sopravvivenza delle comunit\u00e0 dipendesse quasi esclusivamente dal sostegno del governo centrale.\nLa \"D\u014dwa taisaku tokubetsu sochih\u014d\".\nNel 1965 i risultati dell'inchiesta portarono alla scrittura della \"D\u014dwa taisaku tokubetsu sochih\u014d\" \u540c\u548c\u5bfe\u7b56\u7279\u5225\u63aa\u7f6e\u6cd5 (Legge sulle misure speciali per i progetti di assimilazione). Queste misure furono inizialmente concepite sotto forma di un piano decennale che toccava sette categorie: il miglioramento dell'ambiente fisico, il welfare, la promozione di pesca e agricoltura, la promozione della creazione di piccole e medie imprese, il lavoro, la scolarizzazione e i diritti umani.\nPoich\u00e9 nei \"buraku \"vivevano anche coreani e giapponesi poveri, nacque l'esigenza di stabilire chi dovesse beneficiare del programma. Il Partito comunista avrebbe voluto estendere le misure anche ai residenti non \"burakumin\", ma la Lega si batt\u00e9 perch\u00e9 fossero solo questi ultimi a ottenere i fondi governativi. Sorse dunque il problema di come identificare le famiglie \"burakumin\". La redazione di liste era fuori discussione, perch\u00e9 avrebbe potuto essere utilizzata in futuro a scopi discriminatori. Si decise dunque che nella aree in cui sarebbero state messe in atto le misure un comitato di membri della Lega e dell'amministrazione locale esaminasse i candidati.\nLe misure, sebbene con variazioni regionali, erano costituite da tre tipi di programmi: creazione di infrastrutture, erogazione di sussidi e progetti legati all'educazione. Questi programmi furono rinnovati nel 1973, e in seguito ogni cinque anni fino al 2002.\nDopo il 2002.\nLa fine dei progetti di assimilazione nel 2002 non coincise con la totale risoluzione del \"burakumin mondai\". Sebbene in sondaggi governativi i due terzi dei \"burakumin \"intervistati abbiano dichiarato di non aver subito discriminazioni, le organizzazioni per i diritti umani denunciano una ripresa delle discriminazioni, favorita dall'immagine dei \"burakumin \"diffusa dai \"media \"e dalla maggiore disuguaglianza fra ricchi e poveri. La discriminazione sia in ambito lavorativo che matrimoniale \u00e8 resa pi\u00f9 semplice dalla circolazione di liste clandestine delle famiglie \"burakumin\" anche su internet, e la diffusione di siti di propaganda discriminatoria \u00e8 sempre maggiore. La discriminazione si estende inoltre anche alle famiglie non-\"burakumin\" che risiedono nella stessa area.\nProposte per una soluzione a lungo termine.\nLa soluzione a lungo termine del \"burakumin mondai\" come richiesta dalle organizzazioni per i diritti dei \"burakumin \"\u00e8 quella di varare un progetto di legge che impedisca la discriminazione, risarcendo chi ne \u00e8 vittima, stabilendo un modello giuridico per i casi di discriminazione, obbligando il governo ad agire nelle aree toccate dal problema e a firmare la Convenzione sulla discriminazione (impiego e professione) dell'Organizzazione internazionale del lavoro.\nAnche se un drastico intervento legale \u00e8 senza dubbio un passo decisivo verso lo sradicamento di forme di discriminazione di tipo culturale, come quella dei burakumin in Giappone, una soluzione definitiva si potr\u00e0 avere solo quando si sar\u00e0 prodotto anche un cambiamento radicale nella percezione sociale della maggioranza della popolazione.\nNell'arte.\nLo scrittore Shimazaki T\u014dson ha raccontato la vicenda dei burakumin nel libro \"La promessa infranta\" (\"Hakai\") un romanzo del 1908 da cui \u00e8 stato tratto anche il film \"La colpa\" del 1962."}
{"id": "873089", "revid": "287204", "url": "https://it.wikipedia.org/wiki?curid=873089", "title": "Rotom", "text": ""}
{"id": "873090", "revid": "49022", "url": "https://it.wikipedia.org/wiki?curid=873090", "title": "Federazione nazionale della stampa italiana", "text": ""}
{"id": "873097", "revid": "131962", "url": "https://it.wikipedia.org/wiki?curid=873097", "title": "Metodo Monte-Carlo", "text": ""}
{"id": "873098", "revid": "399", "url": "https://it.wikipedia.org/wiki?curid=873098", "title": "Idrofobia (paura)", "text": "Lidrofobia, chiamata anche aquafobia o ablutofobia (paura dei bagni), \u00e8 l'avversione anomala ed ossessiva per i liquidi, in particolare l'acqua.\nNon va confusa con la talassofobia (paura del mare) che invece \u00e8 la paura esclusiva di specchi d'acqua molto profondi (il mare, laghi o piscine) e di quello che possono nascondere al loro interno. \nDescrizione.\nPer la psichiatria l'idrofobia designa la paura dell'acqua o del nuoto. \u00c8 comune la forma moderata, che consiste nella paura di acque profonde in generale, ma anche dell'annegamento.\nUna delle principali cause di questo tipo di fobia \u00e8 sicuramente un trauma subito generalmente da piccoli con i liquidi. La maggioranza degli idrofobici non \u00e8 in grado di nuotare e nei casi pi\u00f9 gravi non riesce nemmeno a mettere la testa sott'acqua anche per brevissimi periodi. In certi casi l'individuo ha paura o fastidio di bagnarsi anche leggermente i vestiti, ad esempio con la pioggia o le pozzanghere (in questo caso il timore si estende al fango, percepito come sporco o per altri motivi). Nel caso del timore di bere acqua, si tratta probabilmente di timore della contaminazione, quindi misofobia e rupofobia, pi\u00f9 che idrofobia."}
{"id": "873099", "revid": "547034", "url": "https://it.wikipedia.org/wiki?curid=873099", "title": "Ordinamento penitenziario italiano", "text": "L'ordinamento penitenziario italiano, indica l'intero apparato normativo che regolamenta la disciplina degli istituti di reclusione e la loro organizzazione.\nEsso \u00e8 attualmente disciplinato dalla legge 26 luglio 1975 n. 354 (\"Norme sull'ordinamento penitenziario e sull'esecuzione delle misure privative e limitative della libert\u00e0\"). Le forze armate dispongono invece di una propria organizzazione penitenziaria militare.\nStoria.\nRaggiunta l'unit\u00e0 d'Italia, si avvert\u00ec la necessit\u00e0 nel nuovo stato di raccogliere ed uniformare, in maniera organica e sistematica, tutta la legislazione vigente in tema: dapprima gi\u00e0 nel 1859 si ebbe l'estensione del codice penale sardo a livello nazionale.\nTra il 1860 e il 1862 vennero solo emanati cinque regolamenti relativi alle diverse tipologie di stabilimenti carcerari, cos\u00ec classificati:\nEsse erano amministrate dall\"'Ispettorato generale delle carceri\" dipendente dal Ministero dell'Interno.\nIl R.D. 29 novembre 1866, n. 3411 sanc\u00ec il passaggio dei bagni penali dal ministero della marina al Ministero dell'Interno, a partire dal 1\u00ba gennaio 1866. Ogni istituto prevedeva una propria classificazione del personale di custodia. Con regio decreto 9 ottobre 1861 n. 255 fu istituita la \"Direzione generale delle carceri\" dipendente dal Ministero dell'Interno, in sostituzione dell\"'Ispettorato generale delle carceri\", vecchia divisione del ministero, creata nel 1849 dal Regno di Sardegna, al cui vertice era stato posto un ispettore generale.\nNel 1889 venne emanato il codice Zanardelli, entrato in vigore il 1\u00ba gennaio 1890, che sostitu\u00ec il codice penale sardo emanato nel 1859 ed esteso a tutte le province italiane, ad eccezione della Toscana.\nAllo stesso anno risale anche la prima legge relativa all'edilizia penitenziaria e agli stanziamenti di bilancio per farvi fronte (legge 14 luglio 1889 n. 6165). Infine con il regio decreto 6 marzo 1890 n. 6829 si giunse ad una prima riforma organica dell'ordinamento penitenziario italiano, cui segu\u00ec il relativo regolamento, emanato con regio decreto 1\u00ba febbraio 1891 n. 260 (\"Regolamento generale degli stabilimenti carcerari e dei riformatori governativi\").\nRimase in vigore fino alla riforma del 1975, a cui segu\u00ec il relativo regolamento di attuazione di cui al D.P.R. 29 aprile 1976 n. 431.\nGli istituti.\nAi sensi dell'art. 59 della legge gli istituti penitenziari per adulti si dividono in quattro categorie:\nIstituti di custodia cautelare.\nSono destinati ai reclusi in attesa di giudizio. L'articolo 60 dell'ordinamento penitenziario li distingue in case circondariali e mandamentali. Le prime sarebbero per la reclusione degli imputati a disposizione di qualunque autorit\u00e0 giudiziaria, le seconde per quelli a disposizione del pretore, ma con la soppressione della figura del pretore per la normativa che ha istituito il giudice unico (decreto legislativo 19 febbraio 1998 n.51) e quindi lo svuotamento del concetto di \"mandamento\" \u00e8 venuta meno la distinzione funzionale tra i due tipi di casa: entrambi sono destinati alla custodia degli imputati a disposizione dell'autorit\u00e0 giudiziaria e dei fermati o arrestati e dei detenuti in transito, ma anche per i detenuti con pene definitive brevi (fino a tre anni). Le vecchie case mandamentali dunque non esistono pi\u00f9.\nIstituti per l'esecuzione delle pene.\nPrevisti dall'art. 61 dell'ordinamento penitenziario sono le case di arresto per l'espiazione della pena dell'arresto (mai istituite) e le case di reclusione per l'espiazione della pena della reclusione; spesso sono parte di uno stesso stabilimento carcerario assieme ad una casa circondariale.\nIstituti per l'esecuzione delle misure di sicurezza.\nIndividuati dall'art. 62 dell'ordinamento penitenziario, sono: le colonie agricole, le case di lavoro, le case di cura e custodia, gli ospedali psichiatrici giudiziari, questi ultimi gi\u00e0 formalmente aboliti nel 2012, ma con chiusura ufficiale nel 2015, con l'istituzione delle Residenze per l'esecuzione delle misure di sicurezza (REMS).\nCentri di osservazione.\nL'art. 72 della legge del 1975 istitu\u00ec anche i \"Centri di servizio sociale\", delle strutture attive presso gli istituti di pena col compito di eseguire, su richiesta del magistrato di sorveglianza o della sezione di sorveglianza, indagini sociali utili a fornire i dati occorrenti per l'applicazione, la modificazione, la proroga e la revoca delle misure di sicurezza e per il trattamento dei condannati e degli internati, nonch\u00e9 di adoperarsi per assicurare il reinserimento nella vita libera dei sottoposti a misure alternative alla detenzione."}
{"id": "873102", "revid": "767487", "url": "https://it.wikipedia.org/wiki?curid=873102", "title": "For the Punx", "text": "For the Punx \u00e8 stato il primo album dei The Casualties uscito nel 1997."}
{"id": "873110", "revid": "767487", "url": "https://it.wikipedia.org/wiki?curid=873110", "title": "Danny Vaughn", "text": ""}
{"id": "873118", "revid": "287204", "url": "https://it.wikipedia.org/wiki?curid=873118", "title": "Gabriele Falloppio", "text": "Biografia.\nStudi\u00f2 da autodidatta anche se poi frequent\u00f2 le Universit\u00e0 degli Studi di Padova (dove segu\u00ec le lezioni di Realdo Colombo) e di Ferrara e fu allievo di Giovanni Battista Monte.\nNel 1547 divenne professore di farmacia all'ateneo estense, mentre nel 1548 accett\u00f2 la cattedra di anatomia all'Universit\u00e0 di Pisa. Infine, nel 1551, di anatomia, chirurgia e di botanica all'Universit\u00e0 degli Studi di Padova, dove rimase fino alla morte. Suoi allievi illustri furono Girolamo Fabrici d'Acquapendente, Marcello Capra, Antonio Minutoli e Volcher Koyter.\nEccezionale settore, fu autore di mirabili scoperte anatomiche, con contributi fondamentali in osteologia, miologia, splancnologia. Nei suoi numerosi studi anatomici descrisse la struttura esatta delle trombe uterine (chiamate perci\u00f2 anche tube di Falloppio), dei muscoli oculomotori, della chorda tympani, della chiocciola ossea e dell'acquedotto del vestibolo. Pubblic\u00f2 nel 1561 le \"Observationes anatomicae\", dove raccolse tutti quei reperti che risultavano contrastanti con quanto era stato affermato da Galeno e da altri autori, in particolar modo Andrea Vesalio. Molte altre sue opere furono pubblicate postume e, in seguito, raccolte nell\"Opera omnia\".\nOltre ad essere stato uno degli scienziati pi\u00f9 importanti della storia dell'anatomia, diede contributi importanti anche in anatomia comparata, botanica, fisiologia, farmacologia e medicina termale. Medico ricercato, ebbe una estesa clientela che lo chiamava a consulto da ogni parte d'Italia: in tal senso \u00e8 anche ricordato per aver curato e guarito Paolo Manuzio. Quando era a Pisa, dove stette su invito di Cosimo I de' Medici, fu anche accusato di praticare la vivisezione sui condannati a morte.\nL'editore De Maria gli attribu\u00ec un volume di segreti medicinali, ma il suo allievo Andrea Marcolini sment\u00ec decisamente l'attribuzione.\nMorto quarantenne, fu sepolto nel \"Chiostro del generale\" della Basilica di Sant'Antonio da Padova.\nIl preservativo.\nNell'Italia del XVI secolo Falloppio scrive la prima descrizione incontestabile dell'uso del profilattico. Il suo testo intitolato \"De Morbo Gallico\" (La malattia francese) riferentesi alla sifilide \u00e8 stato pubblicato nel 1564, due anni dopo la morte dell'autore. In questo trattato viene raccomandato l'uso di un dispositivo ch'egli sosteneva d'aver inventato: guaine di lino imbevuto di una soluzione chimica e lasciato asciugare prima dell'uso."}
{"id": "873126", "revid": "729019", "url": "https://it.wikipedia.org/wiki?curid=873126", "title": "Strada statale 679 Arezzo-Battifolle", "text": "La strada statale 679 Arezzo-Battifolle (SS 679), gi\u00e0 \"nuova strada ANAS 5 Arezzo-Battifolle (NSA 5)\", \u00e8 una strada statale italiana, una delle pi\u00f9 brevi tra quelle tuttora gestite dall'ANAS (meno di 8 chilometri di sviluppo).\nNota anche come \"Raccordo autostradale Arezzo-Battifolle\", collega la citt\u00e0 di Arezzo al casello della Autostrada A1, situato presso la localit\u00e0 Battifolle, da cui deriva il nome.\nSi presenta come una strada a scorrimento veloce, a carreggiata unica, con poche intersezioni con la viabilit\u00e0 locale (la maggior parte delle strade incrociate \u00e8 oltrepassata con cavalcavia o sottopassaggi); ha origine dall'innesto con la ex strada statale 71 Umbro Casentinese Romagnola ad ovest di Arezzo e termina in una rotatoria ove confluisce la SP 21 e il casello autostradale di Arezzo dell'A1 Milano-Napoli.\nLa classificazione attuale \u00e8 avvenuta nel 2005, e l'itinerario che definisce l'arteria \u00e8 il seguente: \"Arezzo - Svincolo con A1 presso Battifolle\"."}
{"id": "873132", "revid": "287204", "url": "https://it.wikipedia.org/wiki?curid=873132", "title": "Snover", "text": ""}
{"id": "873133", "revid": "78273", "url": "https://it.wikipedia.org/wiki?curid=873133", "title": "Alexander Luria", "text": ""}
{"id": "873134", "revid": "1632387", "url": "https://it.wikipedia.org/wiki?curid=873134", "title": "Principio di de Saint Venant", "text": "Il principio di de Saint-Venant, che deve il nome al matematico ed ingegnere francese de Saint-Venant, afferma che, se su una base di un solido (di materiale omogeneo, isotropo ed elastico lineare) agiscono sistemi di forze diverse ma aventi uguale risultante, allora le forze interne nel solido sono uguali nei vari casi se considerate oltre una certa distanza dalle basi detta distanza di estinzione. \nDescrizione.\nLa distanza alla quale non si avvertono pi\u00f9 gli effetti del sistema di forze dipende dalla forma della superficie e dalle sue dimensioni. \nIn realt\u00e0 occorre che la superficie sia piuttosto ristretta rispetto alle dimensioni del corpo, e che sia soggetta a forze soltanto in corrispondenza delle basi, ovvero si ipotizza a priori che esistano solo le forze formula_1, formula_2 e formula_3 mentre formula_4.\nPossono pertanto considerarsi nulle le forze di volume cos\u00ec come le forze agenti sulla superficie laterale.\nTuttavia questa teoria nella realt\u00e0 \u00e8 limitata per 3 motivi:\nA tal proposito, quindi, nella realt\u00e0 si usa la teoria delle travi, che pu\u00f2 essere considerata come l'estensione naturale della teoria di de Saint Venant.\nIl modello di trave di de Saint-Venant \u00e8 un'approssimazione che consente la risoluzione del problema elastico per un corpo solido. Questa soluzione \u00e8 stata dedotta soltanto per un solido di forma particolare, materiale particolare e soggetto a un'opportuna distribuzione di carichi esterni; tuttavia, grazie al principio di de Saint-Venant, quasi tutti i problemi tecnici sono assimilabili a questo tipo di trattazione teorica.\nLo studio del solido di de Saint Venant pu\u00f2 essere ricondotto a 6 casi di sollecitazione semplice:"}
{"id": "873137", "revid": "212348", "url": "https://it.wikipedia.org/wiki?curid=873137", "title": "Meruliaceae", "text": "Meruliaceae \u00e8 una famiglia di funghi basidiomiceti appartenente all'ordine Polyporales.\nGeneri di Meruliaceae.\nIl genere tipo \u00e8 \"Merulius\" Fr. (nom. inv. = Phlebia Fr.), altri generi inclusi sono:"}
{"id": "873141", "revid": "1775883", "url": "https://it.wikipedia.org/wiki?curid=873141", "title": "Somewhere Only We Know", "text": "Somewhere Only We Know \u00e8 un singolo del gruppo musicale britannico Keane, pubblicato il 16 febbraio 2004 come primo estratto dal primo album in studio \"Hopes and Fears\".\nDescrizione.\nUna prima versione di \"Somewhere Only We Know\" venne composta nel 2001 da Tim Rice-Oxley, basandosi principalmente sulla canzone \"Heroes\" di David Bowie. Questa versione presentava anche la chitarra elettrica, suonata da Dominic Scott poco prima che abbandonasse il gruppo. Una seconda demo, poco pi\u00f9 lunga della versione definitiva, invece presenta il pianoforte al posto della chitarra, oltre a un interludio pi\u00f9 esteso e alla mancanza delle parti vocali alla fine della canzone.\nIl brano \u00e8 stato composto in 4/4, presenta un tempo di 87bpm ed \u00e8 in chiave di La maggiore. Il riff principale di pianoforte, l'unico strumento che viene suonato ininterrottamente per tutta la durata del brano, invece \u00e8 stato scritto in croma. Il ritmo mostra un 16-beat creato da Richard Hughes con un tamburello (visibile anche nel videoclip del brano). Durante la canzone \u00e8 possibile ascoltare anche un basso, suonato da Rice-Oxley durante le sessioni di registrazione per \"Hopes and Fears\" e nelle esibizioni dal vivo suonato sempre da Rice-Oxley mediante il PowerBook G4 (prima dell'arrivo di Jesse Quin). Inoltre \u00e8 presente anche un sintetizzatore, il quale crea un'armonia con il pianoforte e con la voce a partire dal secondo ritornello.\nVideo musicale.\nIl videoclip, diretto da Corin Hardy, mostra i Keane uscire da uno studio e prendere un taxi. Durante il viaggio in taxi, un piccolo spirito nero \u00e8 presente insieme a loro. Arrivati in una zona boscosa, i membri del gruppo camminano all'interno della foresta fino ad arrivare a un ruscello, dove eseguono il brano. Verso la fine della canzone, appaiono altri piccoli spiriti che si avvicinano al gruppo e alla fine \u00e8 possibile vedere i loro cuori splendere.\nUn'altra versione del video, pubblicata negli Stati Uniti, mostra i Keane esibirsi su un palco con l'immagine di una foresta proiettata alle loro spalle. Poco dopo, la foresta diventa reale e il gruppo si ritrova a suonare all'interno della stessa. Dopo il ritornello, la foresta si tramuta in una citt\u00e0, ma successivamente una pioggia riconverte la citt\u00e0 nella foresta. Alla fine della canzone, la foresta scompare e i Keane si ritrovano a suonare sul palco apparso all'inizio del video.\nTracce.\nTesti e musiche di Tim Rice-Oxley, Tom Chaplin e Richard Hughes, eccetto dove indicato.\nCover.\nLa canzone \u00e8 stata reinterpretata nel 2007 dal cantante dei Toto Joseph Williams, per il suo album \"Smiles\". Nella puntata \"Born This Way\" della seconda stagione del telefilm \"Glee\", Darren Criss ha reinterpretato la canzone, la quale \u00e8 stata successivamente inserita nella colonna sonora \"Glee: The Music Presents the Warblers\" (2011).\nNel 2013 la cantante britannica Lily Allen ha pubblicato una propria versione del brano come singolo, mentre l'anno successivo \u00e8 stato reinterpretato da Cristina Scuccia ed inserito nell'album \"Sister Cristina\".\nNel 2018 una cover cantata da Rene\u00e9 Dominique viene utilizzata dalla Samsung per accompagnare lo spot su prodotti della serie Galaxy."}
{"id": "873143", "revid": "1543377", "url": "https://it.wikipedia.org/wiki?curid=873143", "title": "Alcmeonidi", "text": "Gli Alcmeonidi () furono una potente famiglia aristocratica dell'antica Atene, che affermava di essere discendente del mitologico Alcmeone, nipote di Nestore: dalla Messenia i suoi componenti si sarebbero spostati in Attica al tempo dell'invasione dei Dori.\nStoria.\nIl primo importante rappresentante della famiglia degli Alcmeonidi fu Megacle, arconte eponimo di Atene nel VII secolo a.C. Questi fu responsabile dell'uccisione di Cilone e dei suoi seguaci, mentre essi tentavano di compiere il colpo di Stato del 636 a.C. (o 632). Poich\u00e9 Cilone aveva cercato rifugio nel tempio di Atena, Megacle e i suoi discendenti furono colpiti da una maledizione e costretti ad andare in esilio; anche i corpi sepolti di altri Alcmeonidi vennero disseppelliti e portati fuori dai confini della citt\u00e0.\nEssi poterono far ritorno in citt\u00e0 nel 594 a.C., durante l'arcontato di Solone. Durante la tirannia di Pisistrato, l'alcmeonide Megacle diede sua figlia in sposa a Pisistrato; ma quando questi rifiut\u00f2 di avere figli con lei, Megacle lo band\u00ec. Quando Pisistrato ritorn\u00f2 per la sua terza tirannia nel 538 a.C., gli Alcmeonidi furono nuovamente esiliati. La loro reputazione comunque rimase alta, e Megacle pot\u00e9 anche sposare Agariste, figlia di Clistene di Sicione; dall'unione tra i due nacque il legislatore ateniese, Clistene.\nQuesti rovesci\u00f2 Ippia, figlio e successore di Pisistrato, nel 510 a.C. Per fare ci\u00f2, egli corruppe l'oracolo di Delfi (che gli Alcmeonidi avevano aiutato a costruire mentre erano in esilio) per convincere gli Spartani a fornirgli un aiuto, cosa che essi fecero, sia pure a malincuore. In un primo tempo Clistene trov\u00f2 un'opposizione in quanti consideravano gli Alcmeonidi inadatti al comando per via della maledizione subita, lo stesso Cleomene I, re di Sparta, si rivolt\u00f2 contro di lui, che venne nuovamente esiliato per qualche tempo. Ma i cittadini pretesero il ritorno di Clistene e i restaurati Alcmeonidi divennero i responsabili della nascita della democrazia ad Atene.\nI dati epigrafici ed archeologici evidenziano il demo ateniese di Alopece come centro di maggior presenza degli Alcmeonidi nel V secolo a.C.\nSi diceva che gli Alcmeonidi avessero negoziato un'alleanza con i Persiani durante le guerre persiane, nonostante Atene fosse la citt\u00e0 che guidava la resistenza all'invasione persiana. Anche Pericle e Alcibiade appartenevano agli Alcmeonidi, e durante la Guerra del Peloponneso gli Spartani, nel tentativo di screditare Pericle, tornarono a ricordare la vicenda della maledizione della famiglia. Come i suoi predecessori, anche Alcibiade prov\u00f2 ad allearsi con i Persiani dopo essere stato accusato di empiet\u00e0. \nLa famiglia scomparve dopo che Atene venne sconfitta nella Guerra del Peloponneso.\nGenealogia.\nLa ricostruzione di un albero genealogico degli Alcmeonidi \u00e8 piuttosto difficile; le origini della famiglia sono avvolte nel mito e le identificazioni dei primi individui \"storici\" sono piuttosto controverse."}
{"id": "873145", "revid": "287204", "url": "https://it.wikipedia.org/wiki?curid=873145", "title": "Abomasnow", "text": ""}
{"id": "873147", "revid": "93556", "url": "https://it.wikipedia.org/wiki?curid=873147", "title": "Moneta anepigrafa", "text": "In numismatica una moneta/faccia anepigrafa \u00e8 una moneta o una faccia in cui \u00e8 rappresentato esclusivamente il tipo senza l'ulteriore aggiunta di testo. \nMonete completamente anepigrafe sono presenti nella monetazione greca arcaica, specialmente nelle primissime monete coniate con il sistema del quadrato incuso.\nPi\u00f9 in generale l'indicazione della \"polis\" di provenienza era comunque esplicitata dal tipo parlante, cio\u00e8 dalla rappresentazione di un oggetto, una divinit\u00e0 o altro che aveva lo stesso nome della citt\u00e0. Ad esempio il granchio di Akragas (Agrigento) oppure il \"Selinos\", (sedano) dell'omonima citt\u00e0 (Selinunte).\nPi\u00f9 tardi seguono monete anepigrafe su un'unica faccia, mentre sull'altra era riportato l'etnico, il nome cio\u00e8 della polis che coniava.\nAnche le frazioni minori, proprio per l'esiguit\u00e0 dello spazio a disposizione risultano anepigrafi su uno o entrambe le facce.\nLe monete dell'Egitto dei Tolomei si presentano spesso senza epigrafi nel dritto, probabilmente per dare pi\u00f9 spazio al ritratto realistico del faraone.\nMonete anepigrafe sono anche presenti in periodo medioevale, come ad esempio molti bratteati."}
{"id": "873150", "revid": "226458", "url": "https://it.wikipedia.org/wiki?curid=873150", "title": "Formula Tasman 1969", "text": "La stagione 1969 della Formula Tasman fu la sesta della serie, e l'ultima disputata senza le vetture di Formula 5000. Si disput\u00f2 tra il 4 gennaio e il 16 febbraio, su sette prove. Venne vinta dal pilota neozelandese Chris Amon su Ferrari.\nLa pre-stagione.\nCalendario.\nLe gare valide per il campionato sono 7. Il Circuito di Surfers Paradise e quello di Longford escono dal calendario, e vi rientra il Circuito di Lakeside.\nRisultati e classifiche.\nClassifica piloti.\nAl vincitore vanno 9 punti, 6 al secondo, 4 la terzo, 3 al quarto, 2 al quinto e 1 al sesto. Non vi sono scarti."}
{"id": "873156", "revid": "3082", "url": "https://it.wikipedia.org/wiki?curid=873156", "title": "Santa Prisca (chiesa di Roma)", "text": ""}
{"id": "873167", "revid": "767487", "url": "https://it.wikipedia.org/wiki?curid=873167", "title": "Third World Roar", "text": "Third World Roar \u00e8 il settimo album di Adam Bomb, uscito nel 2003 per l'etichetta discografica Danan Cheyenne Music."}
{"id": "873170", "revid": "36426", "url": "https://it.wikipedia.org/wiki?curid=873170", "title": "Taboo", "text": ""}
{"id": "873173", "revid": "729019", "url": "https://it.wikipedia.org/wiki?curid=873173", "title": "Strada statale 680 San Zeno-Monte San Savino", "text": "La strada statale 680 San Zeno-Monte San Savino (SS 680), gi\u00e0 \"nuova strada ANAS 6 San Zeno-Monte San Savino (NSA 6)\", \u00e8 una strada statale italiana. Rappresenta un tronco intermedio del futuro itinerario di grande comunicazione noto come S.G.C. Grosseto-Fano (E78).\nDescrizione.\nL'arteria ha inizio nella periferia sud-occidentale di Arezzo, in localit\u00e0 San Zeno, dove si stacca dalla strada statale 73 Senese Aretina, e percorre un tratto di Val di Chiana per circa 15 chilometri rimanendo parallela al percorso della SS 73, della quale costituisce in un certo senso una variante, prima di interrompersi, in prossimit\u00e0 del centro di Monte San Savino. I mezzi, giunti al termine della strada, sono condotti nuovamente sulla strada statale 73, diretta a Siena.\nLe caratteristiche della strada sono quelle di una superstrada a due carreggiate separate da spartitraffico, ciascuna con due corsie di marcia e banchina pavimentata. Tali dovranno essere le caratteristiche che assumer\u00e0 l'intero itinerario E78, una volta completato.\nNell'ambito del progetto della S.G.C. Grosseto-Fano (E78) \u00e8 previsto il prolungamento di questa tratta verso nord, fino al bivio Olmo della strada statale 73 Senese Aretina.\nSempre nell'ambito del progetto S.G.C. Grosseto-Fano (E78) \u00e8 in progetto il prolungamento di questa tratta anche verso sud, sino ad incontrare la strada statale 326 di Rapolano (il raccordo autostradale Siena-Bettolle). Attualmente le ipotesi di tracciato sono due: tratto ex novo verso Rigomagno Scalo (ipotesi osteggiata dagli enti locali), oppure complanare all'autostrada A1 tra gli svincoli di Bettolle-Valdichiana e di Monte San Savino.\nLa classificazione attuale \u00e8 avvenuta nel 2005, e l'itinerario che definisce l'arteria \u00e8 il seguente: \"Innesto con la S.S. n. 73 presso S. Zeno - Monte S.Savino\"."}
{"id": "873174", "revid": "729019", "url": "https://it.wikipedia.org/wiki?curid=873174", "title": "Battaglia di Entrammes", "text": "La battaglia di Entrammes si svolse il 26 ottobre 1793 durante la Prima guerra di Vandea fra l'armata repubblicana francese e l'armata vandeana. La battaglia si svolse ad Entrammes nel dipartimento di Mayenne e termin\u00f2 con la vittoria dei vandeani guidati da Henri de La Rochejaquelein\nAntefatto.\nL'avanguardia dell'esercito repubblicano comandato da Fran\u00e7ois-Joseph Westermann e Michel de Beaupuy era stato messa in rotta nella battaglia di Croix-Bataille e i due generali avevano ripiegato su Ch\u00e2teau-Gontier con ci\u00f2 che restava del loro esercito. Il giorno dopo, il grosso dell'esercito repubblicano arriv\u00f2 a sua volta e Jean-Baptiste Kl\u00e9ber apprese con rabbia della sconfitta subita, Kl\u00e9ber fece allora riposare i suoi uomini stanchi dopo i molti giorni di marcia per due o tre giorni per poi partire al contrattacco. Ma Westermann era impaziente di vendicarsi della sconfitta subito cos\u00ec convincere il generale in capo Jean L\u00e9chelle di lanciare subito un attacco a Laval, occupata dai vandeani passando per le colline di Entrammes.\nLa battaglia.\nIl 27 ottobre, i repubblicani passarono all'attacco. Westermann e Danican inviati in avanguardia con 300 cavalieri presero il ponte sulla Jouanne a sud di Entrammes.\nHenri de La Rochejaquelein allora raccolse tutto il suo esercito e si port\u00f2 a nord di Entrammes, e mentre i vandeani iniziavano a disporsi sul campo di battaglia, Westermann ricevette l'ordine di L\u00e9chelle di abbandonare la sua posizione, il ponte fu cos\u00ec abbandonato ai Vend\u00e9ens. L\u00e9chelle infatti aveva deciso un nuovo piano: attaccare in colonna \"maestosamente e in massa\", al quale tutti gli altri generali obbedirono nonostante la loro contrariet\u00e0.\nSu ordine di L\u00e9chelle, i magontini di Beaupuy, seguiti da quelli di Kl\u00e9ber passarono all'attacco disposti in una colonna per due, per quanto riguarda i vandeani invece La Rochejaquelein, su consiglio di Lescure ferito, aveva disposto i suoi uomini in semicerchio, con Jean Nicolas Stofflet al centro, Talmont, Royrand e d'Autichamp a destra ed i chouan di Jean Cottereau a sinistra.\nNell'avanzata i repubblicani vennero colpiti dall'artiglieria di Marigny, che distrusse la loro avanguardia, i vandeani quindi li caricarono e Beaupuy, temendo di venire circondato, ordin\u00f2 la ritirata, in questo modo per\u00f2 fece andare nel panico la fine della colonna comandata da Chalbos e Muller che si diedero alla fuga. Il panico si diffuse poi anche al resto dell'esercito e L\u00e9chelle, rimasto nelle retrovie, ordin\u00f2 la ritirata, scappando a sua volta.\nTutto l'esercito in rotta ripieg\u00f2 quindi a Ch\u00e2teau-Gontier, inseguito dai vandeani che tentavano di tagliargli la fuga. Arrivati a Ch\u00e2teau-Gontier i vandeani passarono subito all'attacco in modo da prendere anche la citt\u00e0. Il generale Louis Blosse rimasto tra le riserve in citt\u00e0 all'inizio della battaglia tent\u00f2 di intervenire con la sua divisione sul ponte situato dinanzi alla citt\u00e0, ma fu ucciso e la sua divisione venne respinta.\nI vandeani riuscirono allora ad entrare a Ch\u00e2teau-Gontier e Michel de Beaupuy, che tent\u00f2 di opporsi alla loro avanzata fu gravemente ferito in combattimento. I repubblicani furono infine costretti ad abbandonare la citt\u00e0 nella notte, e non venendo inseguiti dai vandeani poterono bivaccare nelle campagne vicine prendendo Le Lion-d'Angers il giorno dopo.\nPer i vandeani la vittoria era completa, La Rochejaquelein pens\u00f2 di approfittare dell'opportunit\u00e0 per tornare in Vandea, ma le donne ed i bambini, cos\u00ec come una parte dell'armata erano rimasti a Laval, e cos\u00ec sarebbe stato costretto a tornare indietro.\nConseguenze.\nL'esercito repubblicano dei 20.000 soldati che aveva inizialmente, perse 4.000 tra morti e feriti, secondo Charles-Louis Chassin, e non fu in grado di organizzare altre azioni prima di qualche giorno. La rabbia dei soldati ed anche dei generali era grande contro il loro comandante L\u00e9chelle, il cui piano catastrofico li aveva condotti al massacro. Kl\u00e9ber, temendo di fungere da capro espiatorio, scrisse una lettera al Comitato di salute pubblica dove denunci\u00f2 l'incompetenza del suo comandante e di contro elogi\u00f2 le qualit\u00e0 militari di La Rochejaquelein. Secondo l'ufficiale vandeano Poirier de Beauvais, le loro perdite furono di 400 morti e di 1.200 feriti.\nPoco tempo dopo, L\u00e9chelle volle passare in rassegna ci\u00f2 che restava delle sue truppe, accusando i suoi soldati di codardia, fu denigrato dalle sue stesse truppe al grida di \"abbasso L\u00e9chelle. Viva Kl\u00e9ber\". I soldati richiesero anche il ritorno dei generali Jean Baptiste Canclaux e Aubert du Bayet.\nDopo quest'incidente era ovvio agli occhi dei rappresentanti in missione che L\u00e9chelle non poteva pi\u00f9 comandare. Nonostante le proteste di Jean-Baptiste Carrier e dei sanculotti L\u00e9chelle fu sollevato dall'incarico e arrestato su ordine del rappresentante Antoine Merlin de Thionville, e quindi mandato nella prigione di Nantes dove mor\u00ec l'11 novembre per cause misteriose."}
{"id": "873177", "revid": "767487", "url": "https://it.wikipedia.org/wiki?curid=873177", "title": "Sanremo 2002 (singolo)", "text": "Sanremo 2002 \u00e8 un singolo di Roberto Benigni pubblicato nel 2002.\nContiene la canzone \"Quanto t'ho amato\", portata al festival di Sanremo di quell'anno in qualit\u00e0 di ospite speciale; bench\u00e9 la canzone fosse del 1992, essa venne acclamata come una delle migliori sentite a quel festival e convinse i produttori di Benigni a pubblicarla come singolo (e anche in un album raccolta dello stesso nome)."}
{"id": "873178", "revid": "767487", "url": "https://it.wikipedia.org/wiki?curid=873178", "title": "I complessi", "text": "I complessi \u00e8 un film a episodi del 1965 diretto da Luigi Filippo D'Amico, Dino Risi e Franco Rossi.\nTrama.\n\"Una giornata decisiva\".\nIl timido impiegato Quirino Raganelli \u00e8 innamorato della sua collega ventiquattrenne Gabriella, cos\u00ec prova a conquistarla durante una gita aziendale. La ragazza sembra ricambiare (i due si scambiano anche un bacio rimasti soli in una cabina dopo un improvviso acquazzone), lui le chiede di sposarla ma Gabriella \u00e8 gi\u00e0 amante da pi\u00f9 di due anni del collega Alvaro, sposato, cos\u00ec chiede a Raganelli di intercedere per lasciarlo. Raganelli \u00e8 talmente timido da non prendere posizione nel chiarimento a tre e scatena l'ira della ragazza, che non vuole pi\u00f9 saperne di lui. Raganelli si ritrover\u00e0 al termine del viaggio di ritorno (sempre per il suo fare impacciato) ad essere letteralmente catturato da un'altra collega, Giulia, segretaria del presidente, nubile e racchia, che alla fine della serata lo trascina verso casa sua per presentarlo a sua madre.\n\"Il complesso della schiava nubiana\".\nGildo Beozi \u00e8 un boiardo di stato cattolico e moralista. \u00c8 sposato e padre di tre figli, con il quarto, una bambina, in arrivo; inoltre \u00e8 omonimo di un certo Guido Beozi, noto playboy con il quale, tiene a sottolineare con continue lettere ai giornali, non ha niente a che fare. Per caso scopre che la moglie Erminia, peraltro sua cugina, da giovane aveva partecipato ad un film peplum a basso costo durante una scena del quale appariva a seno nudo: temendo uno scandalo s'impegna a far sparire tutte le pellicole in circolazione in Italia. Per sua fortuna il film era gi\u00e0 stato tagliato dalla commissione censura proprio nella scena che gli interessava, ma dolendosi che i suoi componenti l'avessero vista li fa trasferire.\nMa la pellicola era stata co-prodotta con l'Egitto e cos\u00ec, utilizzando fondi e risorse della compagnia pubblica di cui \u00e8 manager, scambia tutto il materiale destinato a quel paese con 200\u00a0km di tubi da oleodotto e 12 bulldozer. Non gli rimane che far sparire anche le foto di scena, negativi compresi, depositati a Piacenza presso lo studio Foto Nardi. Alla ricerca del proprietario Italo Nardi, indirizzato da un antiquario che lo crede gay come lui, si ritrova immischiato in un party per omosessuali e, dopo un'irruzione della polizia, viene travolto dallo scandalo che tanto temeva: questa volta \u00e8 il playboy Guido Beozi che tramite i giornali fa sapere di non avere niente a che fare con Gildo Beozi.\n\"Guglielmo il dentone\".\nGuglielmo Bertone \u00e8 un uomo molto ferrato e risoluto che partecipa, unico non raccomandato, al concorso Rai per diventare il nuovo lettore del telegiornale. La sua preparazione \u00e8 cos\u00ec vasta e approfondita da eccellere in otto lingue \u00abcompreso l'arabo e l'ebraico\u00bb, in storia, geografia, politica, moda e persino codice civile e stradale (rigetta a ragione una contravvenzione per aver parcheggiato contromano in una strada a senso unico senza aver recato intralcio), senza tralasciare una dizione perfetta. Unico difetto di Bertone \u00e8 la dentatura molto pronunciata che, presso gli altri aspiranti al concorso, gli vale il soprannome di Guglielmo \"il dentone\". E sar\u00e0 appunto per il suo aspetto, ritenuto l'antitesi della telegenia, che la giuria tenter\u00e0 con ogni pretesto di eliminarlo, senza che nessuno dei componenti trovi il coraggio di spiegargli apertamente la questione (i \"complessi\" del titolo del film quindi sono da attribuire agli altri personaggi e non a Bertone, che ignora anche l'esistenza del problema, ritenendolo trascurabile secondo il suo \"modus vivendi\" di uomo colto). La giuria gli preferisce Francesco Martello, un giovane di bella presenza che \u00e8 riuscito a superare con una certa benevolenza della commissione tutte le selezioni, anche perch\u00e9 fidanzato con l'attrice Gaia Germani.\nTuttavia l'unico posto disponibile, alla fine, sar\u00e0 ottenuto da Bertone, il quale riuscir\u00e0 a prevalere superando ogni genere di prova: pi\u00f9 di mezz'ora di scioglilingua, prova scritta sull'Inghilterra e il Mercato Comune Europeo (conclusa con una scrittura perfetta in un'ora sulle cinque disponibili con citazioni in arabo, tedesco e fiammingo), cavilli giuridici (escluso dalla prova orale perch\u00e9 la domanda era arrivata il 2 aprile, con due giorni di ritardo rispetto alla scadenza, ma riammesso per aver dimostrato, con la presenza di due giornalisti e un fotografo da lui chiamati, che la raccomandata era stata spedita il 29 marzo), domande trabocchetto (\u00abLa citt\u00e0 di Manaus \u00e8 nella Germania Est o nella Germania Ovest?\u00bb), interruzione anticipata delle sue risposte \u00abrecenti e precise\u00bb (alla domanda \u00abGli affluenti del fiume Giordano in Terra d'Israele quali sono?\u00bb si limita a elencare i fiumi Hasbani, Dan e Banyas, escludendo lo Yarmuk che, seppur segnato sulla carta geografica in dotazione del 1960, era stato deviato nel 1961). Cos\u00ec Bertone arriver\u00e0 a conquistare non solo la simpatia degli italiani che guarderanno il telegiornale, ma anche le gemelle Kessler che lo attenderanno all'uscita degli studi di via Teulada.\nProduzione.\nNel terzo episodio, quello diretto da Luigi Filippo D'Amico, \"Guglielmo il dentone\", in cui Alberto Sordi interpreta un giovane e brillante giornalista dalla dentatura prominente che aspira a diventare lettore del Telegiornale della sera della Rai, appaiono numerosi personaggi del mondo della televisione di allora che interpretano se stessi: il regista Nanni Loy, Edy Campagnoli, Lelio Luttazzi, Alessandro Cutolo, Armando Trovajoli, Vincenzo Talarico, Leo J. Wollemborg, Gaia Germani, le gemelle Kessler."}
{"id": "873191", "revid": "1305772", "url": "https://it.wikipedia.org/wiki?curid=873191", "title": "NTP", "text": ""}
{"id": "873193", "revid": "484362", "url": "https://it.wikipedia.org/wiki?curid=873193", "title": "Arados", "text": "Arados (; ; in latino \"Aradus\"; in italiano Arado) \u00e8 una citt\u00e0 del mar Mediterraneo, costruita sull'intero territorio, occupandola completamente, dell'unica isola della costa siriana, a 3 km da Tortosa, il secondo porto pi\u00f9 grande della Siria.\nArado \u00e8 conosciuta anche con altri nomi, relativi a particolari periodi della sua storia. \u00c8 chiamata \"Arvad\" con riferimento all'epoca fenicia; fu ribattezzata \"Antiochia in Pieria\" () durante l'et\u00e0 ellenistica; il nome arabo \u00e8 traslitterato in inglese come \"Arwad\" ed in francese come \"Arouad\". Fu conosciuta anche come Arpad o Arphad.\nStoria.\nDurante l'epoca fenicia fu la capitale di un piccolo territorio: la conformazione dell'isola costituiva infatti una localit\u00e0 di stanziamento naturale per i Fenici: fondamentale era anche la collocazione geografica, che la vedeva posta di fronte al varco di Homs, accesso fondamentale attraverso i monti del Libano dall'entroterra mesopotamico alla costa siro-palestinese.\nLe prime notizie di Arado risalgono al II millennio a.C., con alcune menzioni negli archivi di el-Amarna. Resistette alla conquista assira con la battaglia di Qarqar nell'853 a.C., mantenendo cos\u00ec una relativa autonomia, anche dopo la costituzione della provincia locale di Sumura. Grazie al pagamento di alcuni tributi periodici riesce a mantenere intatta la propria autonomia: il re locale Maharbaal parteciper\u00e0 inoltre alle guerre persiane contro i Greci.\nCon la spedizione in Terrasanta dell'anno 1300, la citt\u00e0 fu occupata dai crociati, ma tre anni dopo (1303) il suo presidio capitol\u00f2 davanti alle preponderanti forze dei Mamelucchi.\nSito archeologico.\nLa citt\u00e0 antica occupava un'area abbastanza estesa, Strabone ne descriveva gli alti palazzi, di cui oggi rimangono solamente poche tracce. I resti di et\u00e0 romana sono attualmente sotto il livello del mare, dove sono stati individuati due porti ed un muro di cinta, forse medievale.\nDiverse iscrizioni fenicie e greche testimoniano il culto locale del dio Melqart. Nella parte interna dell'isola, su un'altura, sono stati ritrovati i resti del santuario dedicato a Zeus di Baitokaik\u00e9, di et\u00e0 romana."}
{"id": "873198", "revid": "52076", "url": "https://it.wikipedia.org/wiki?curid=873198", "title": "Arvad", "text": ""}
{"id": "873201", "revid": "52076", "url": "https://it.wikipedia.org/wiki?curid=873201", "title": "Arwad", "text": ""}
{"id": "873202", "revid": "1494169", "url": "https://it.wikipedia.org/wiki?curid=873202", "title": "Arpad", "text": ""}
{"id": "873206", "revid": "52076", "url": "https://it.wikipedia.org/wiki?curid=873206", "title": "Antiochia in Pieria", "text": ""}
{"id": "873207", "revid": "228587", "url": "https://it.wikipedia.org/wiki?curid=873207", "title": "Guglielmo il dentone", "text": ""}
{"id": "873211", "revid": "1318658", "url": "https://it.wikipedia.org/wiki?curid=873211", "title": "Tocolisi", "text": "La tocolisi (dal greco \u03c4\u03cc\u03ba\u03bf\u03c2, \"t\u00f2kos\", \u00abatto di partorire\u00bb e \u03bb\u03cd\u03c3\u03b9\u03c2, \"lysis\", \u00abdissoluzione, scissione\u00bb) consiste nella somministrazione preventiva di farmaci con lo scopo di arrestare o diminuire le contrazioni uterine.\nTale somministrazione avviene quando le contrazioni si verificano in epoca pretermine e quando il parto apporterebbe pi\u00f9 rischi al feto rispetto al proseguimento della gravidanza.\nInfatti l'obiettivo non \u00e8 quello di prolungare il pi\u00f9 possibile la gravidanza ma piuttosto quello di migliorare la prognosi neonatale (cosiddetto \"outcome\") e numerosi studi hanno dimostrato che il solo utilizzo della tocolisi, pur essendo in grado di prolungare la gravidanza di alcuni giorni, non migliora la prognosi fetale. \nA tale scopo invece \u00e8 sicuramente utile la somministrazione materna intramuscolare di betametasone (due somministrazioni da 12 mg a distanza di 24 ore l'una dall'altra); i benefici di tale terapia cortisonica derivano dalla capacit\u00e0 di stimolare la produzione di surfattante a livello del polmone fetale e prevenire di conseguenza la temibile Sindrome da Distress Respiratorio Neonatale (RDS).\nCon l'adozione sistematica di tale terapia in caso di minaccia di parto pretermine si \u00e8 ottenuta una riduzione notevole della mortalit\u00e0 perinatale nei nati pretermine (circa il 50%).\nLa tocolisi diventa utile in prospettiva dell'utilizzo della terapia cortisonica; infatti, prolungando la gravidanza di circa 6-7 giorni, consente l'esecuzione del ciclo completo di betametasone che per essere eseguito e risultare efficace richiede almeno 48-72 ore.\nQuando la tocolisi viene utilizzata a lungo termine (p. es., vasosuprina assunta in compresse per lunghi periodi) aumentano gli effetti collaterali e spesso, anche se la gravidanza si protrae ulteriormente, la prognosi neonatale non migliora pi\u00f9.\nTipi di agenti.\nNon esiste un chiaro agente tocolitico di prima linea.\nVengono utilizzati vari tipi di agenti, con diverse percentuali di successo ed effetti collaterali. Alcuni farmaci non sono specificamente approvati dalla Food and Drug Administration (FDA) degli Stati Uniti per l'uso nel fermare le contrazioni uterine nel travaglio pretermine, ma il loro uso non \u00e8 classificato come \"off-label\".\nI bloccanti del canale del calcio (come la nifedipina) e gli antagonisti dell'ossitocina (come l'atosiban) possono ritardare il parto da 2 a 7 giorni, a seconda della velocit\u00e0 di somministrazione del farmaco.Altrimenti, la tocolisi ha raramente successo oltre le 24-48 ore perch\u00e9 i farmaci attuali non alterano i fondamenti dell'attivazione del parto. Tuttavia, posticipare il parto prematuro di 48 ore sembra sufficiente per consentire alle donne in gravidanza di essere trasferite in un centro specializzato nella gestione del parto pretermine, e quindi somministrare corticosteroidi con la possibilit\u00e0 di ridurre l'immaturit\u00e0 degli organi neonatali.\nL'efficacia di agonisti \u03b2-adrenergici, atosiban e indometacina ha un \"odds ratio\" del parto entro 24 ore di 0,54 (intervallo di confidenza al 95% (CI): 0,32-0,91) e 0,47 entro 48 ore (OR 0,47, 95% CI: 0,30-0,75)."}
{"id": "873212", "revid": "1632387", "url": "https://it.wikipedia.org/wiki?curid=873212", "title": "Fede", "text": "La fede \u00e8 definibile come l'adesione a un messaggio o un annuncio fondata sull'accettazione di una realt\u00e0 \"invisibile\", la quale non risulta cio\u00e8 immediatamente evidente, e viene quindi accolta come vera nonostante l'oscurit\u00e0 che l'avvolge. La fede consiste pertanto nel \u00abritenere possibile\u00bb quel che ancora non si \u00e8 sperimentato o non si conosce personalmente.\nAccezioni.\nSecondo l'accezione religiosa di Tommaso d'Aquino, essa \u00e8 la disposizione ad accogliere come vere le informazioni di cui non si ha una conoscenza diretta, basandosi sull'autorit\u00e0 altrui.\nIl termine deriva dal latino \"fides\" che indica sia la credenza religiosa, ma anche la lealt\u00e0, l'impegno solenne, la fedelt\u00e0 e il mantenimento della parola data; in generale assume il significato di accettazione di misteri o dottrine non razionalmente dimostrabili ma nonostante ci\u00f2 ritenute vere \u00abper l'autorit\u00e0 del Dio rivelante che non pu\u00f2 ingannarsi n\u00e9 ingannare\u00bb.\nIn una diversa accezione, ovvero nella teologia cristiana, \u00e8 una delle tre virt\u00f9 teologali, dono divino che dispone il credente ad abbandonarsi fiduciosamente nelle mani di Dio accettando la sua parola.\nFede e sapere.\nDiversamente dal sapere, fondato sulla certezza consapevole della propria validit\u00e0, la fede prende quindi dagli altri, ovvero dal di fuori, i propri contenuti, come avviene ad esempio nelle religioni rivelate che attingono le loro dottrine da un dato di rivelazione. Il rapporto tra fede e sapere \u00e8 divenuto in tal modo oggetto di riflessione filosofica. Per Agostino d'Ippona la fede cristiana non \u00e8 mai disgiunta dal sapere: a ben guardare, infatti, tutte le nostre conoscenze si fondano su atti di fede, su credenze che noi prendiamo per buone prima di averle personalmente sperimentate. Solo dopo averle credute come ammissibili si pu\u00f2 esercitare su di esse l'attivit\u00e0 critica e riflessiva dell'intelletto (\"credo ut intelligam\"); e a sua volta il comprendere aiuta ad interiorizzare, a far proprio ci\u00f2 che prima andava accolto ciecamente per un semplice atto di fede (\"intelligo ut credam\").\nL'intelletto non pensa mai a vuoto, ma sempre partendo da un dato di fede: \u00abLa fede cerca, la ragione trova. E ancora la ragione cerca Colui che ha trovato\u00bb. La fede coincide cos\u00ec con l'intuizione, cio\u00e8 con l'illuminazione, elargita in dono dalla grazia divina, che consente di far luce non tanto sulla Verit\u00e0, quanto sulla propria ignoranza: una consapevolezza dell'ignoranza senza la quale non vi sarebbe spinta ad indagare il mistero. Non si cercherebbe infatti la verit\u00e0 se non si fosse certi almeno inconsciamente della sua esistenza, secondo un tema di lontana ascendenza socratica e platonica.\nLa riflessione agostiniana sulla complementarit\u00e0 tra fede e ragione, verit\u00e0 e dubbio, approda in tal modo alla concezione medioevale della filosofia come \"ancella della fede\", intesa non come capacit\u00e0 di dimostrare con la ragione i contenuti della rivelazione cristiana, bens\u00ec di difenderli dalle critiche nei loro confronti dimostrando semmai la falsit\u00e0 e la contraddizione di chi li rinnega, come si evinceva peraltro gi\u00e0 in Clemente Alessandrino. La logica viene utilizzata cio\u00e8 nel senso negativo della teologia apofatica, quale regola del pensiero adottata ad esempio da Anselmo nella sua prova ontologica, non in sostituzione ma come complemento della fede: secondo la sintesi di Tommaso d'Aquino, \u00absiccome di Dio non possiamo sapere che cosa \u00e8, ma piuttosto che cosa non \u00e8, non possiamo indagare come Egli sia, ma piuttosto come non sia\u00bb. Come la fede svela alla ragione la possibilit\u00e0 di nuovi campi di indagine, a sua volta la ragione naturale \u00e8 in grado di fornire quei \u00abpreamboli\u00bb o \"premesse\" capaci di elevare alla fede, giungendo ad esempio a riconoscere \u00abil fatto che Dio \u00e8\u00bb (\"de Deo quia est\"): senza questa premessa infatti non si potrebbe credere che Ges\u00f9 ne sia il Figlio. I \u00abpreamboli\u00bb verranno poi confusi in epoca illuminista con la capacit\u00e0 di \u00abdimostrare\u00bb con la ragione i fondamenti della fede. \nLa possibilit\u00e0 di affiancare argomenti razionali alla fede, che in epoca scolastica d\u00e0 luogo alla disputa tra dialettici e antidialettici, viene negata alla radice in epoca moderna da Martin Lutero, per il quale essa si tradurrebbe nella presunzione di ritenersi giustificati in base a criteri interamente umani. Soltanto la fede consente a nostra volta di giustificare le parole di Dio come giuste e vere: \u00ab\"Iustificatio Dei et credulitas in Deum idem est\"\u00bb. Questa nozione di \"fede\" rifiuta di rinchiudere il discorso nell'ambito della logica. Una forma di fede siffatta \u00e8 chiamata fideismo, quando si presuppone che tanto pi\u00f9 essa \u00e8 autentica, quanto pi\u00f9 crede all'esistenza di Dio senza basarsi su alcuna prova o argomento razionale. Una tale prospettiva la si ritrova spesso nel pensiero di S\u00f8ren Kierkegaard (e in particolare alla sua opera \"Timore e tremore\"), e in altri pensatori religiosi facenti capo all'esistenzialismo. William Sloane Coffin ha affermato che \u00ab\u201dfede\u201d non \u00e8 accettazione senza dimostrazione, ma fiducia senza riserve\u00bb.\nRaimon Panikkar ha proposto al riguardo la seguente distinzione: per \u201cfede\u201d si intende la capacit\u00e0 di aprirsi all\"ulteriorit\u00e0\", a qualcosa di \"pi\u00f9\", di \"oltre\"; si tratta di una capacit\u00e0 che non ci viene data n\u00e9 dai sensi n\u00e9 dall'intelletto (Panikkar si richiama alla filosofia cristiana, che distingueva tra \"credere in Deum\" \u2013 apertura al mistero \u2013 \"credere Deo\" \u2013 fiducia in ci\u00f2 che pu\u00f2 essere stato affermato da un essere supremo \u2013 e \"credere Deum\" \u2013 credere nella sua esistenza). La fede (\"in Deum\") non ha oggetto; \u00e8 il pensiero che ha un oggetto; se la fede avesse un oggetto sarebbe ideologia, un frutto del pensiero, mentre la divinit\u00e0 affiora oltre il pensiero. La \u201ccredenza\u201d \u00e8 invece la formulazione, l'articolazione dottrinale, compiuta ordinariamente da una comunit\u00e0, che si \u00e8 progressivamente cristallizzata in proposizioni, frasi, affermazioni e, in termini cristiani, dogmi. Credenza \u00e8 l'espressione simbolica, pi\u00f9 o meno coerente, della fede che spesso viene formulata in termini concettuali.\nCristianesimo.\nSecondo il Nuovo Testamento.\nIl significato principale della parola \"fede\" (traduzione dal greco \"\u03c0\u03b9\u03c3\u03c4\u03b9\u03c2\", p\u00ecstis), si riferisce a colui che ha fiducia, che confida, che si affida, la cui persuasione \u00e8 salda. La parola greca pu\u00f2 anche essere intesa nel senso di \u00abfedelt\u00e0\u00bb (\"Tit\" ).\nL'anonimo estensore della \"Lettera agli Ebrei\" ha scritto che \nLo stesso brano nella traduzione dal testo siriaco \u00e8: \nDante traduce fedelmente il passo citato nel Paradiso della \"Divina Commedia\", dal testo della vulgata: \nLa Lettera agli Ebrei continua illustrando il significato e il ruolo pratico della fede: \nRiassumendo il concetto neotestamentario di fede, si pu\u00f2 dire che esso \u00e8 basato sull'autorivelazione di Dio, soprattutto per quanto riguarda la fiducia nelle promesse e il timore dei castighi contenuti nella Bibbia. \nGli autori del Nuovo Testamento inoltre associano la fede in Dio a quella in Ges\u00f9 Cristo. Il Vangelo di Giovanni \u00e8 particolarmente chiaro al riguardo, dove Ges\u00f9 dice che \n Alla richiesta \nSecondo il Nuovo Testamento, infine, la fede rientra fra i doni dello Spirito Santo cosiddetti \u00abcarismatici\u00bb.\nCattolicesimo.\nIl cattolicesimo fa propria la definizione di fede di Tommaso d'Aquino secondo cui \u00abla Fede \u00e8 l'atto dell'intelletto che d\u00e0 il proprio assenso alle verit\u00e0 divine per comando della volont\u00e0, messo in moto da Dio per mezzo della Grazia\u00bb.\nNelle Confessioni di sant'Agostino viene riportato la seguente considerazione:\n\u00abTu mi facesti considerare l'incalcolabile numero dei fatti a cui credevo senza vederli, senza assistere al loro svolgimento, quale la moltitudine degli eventi storici, delle notizie di luoghi e citt\u00e0 mai visitate di persona, delle cose per cui necessariamente, se vogliamo agire comunque nella vita, diamo credito agli amici, ai medici, a persone di ogni genere; e infine come ero saldamente certo dell'identit\u00e0 dei miei genitori, bench\u00e9 nulla potessi saperne senza prestare fede a ci\u00f2 che udivo\u00bb. Il Concilio Vaticano I cita questa definizione nella Costituzione Dogmatica \"Dei Filius\", la quale mette in luce i tre principali elementi che caratterizzano l'atto di fede: l'intelletto che riconosce le verit\u00e0 rivelate come credibili, la volont\u00e0 che aderisce alle realt\u00e0 credute, ed infine la Grazia divina che mette in movimento le due facolt\u00e0 precedenti in modo tale che tutto l'uomo aderisca a Dio stesso.\nPer don Giussani la fede nel senso pi\u00f9 comune \u00ab\u00e8 aderire a quello che afferma un altro. Ci\u00f2 pu\u00f2 essere irragionevole, se non ci sono motivi adeguati; \u00e8 ragionevole se ci sono. Se io ho raggiunto la certezza che una persona sa quel che dice e non mi inganna, allora ripetere con certezza ci\u00f2 che essa dice con certezza \u00e8 coerenza con me stesso. Senza il metodo di conoscenza della fede non ci sarebbe sviluppo umano\u00bb. La fede cristiana invece \u00e8 \u00abriconoscere una Presenza eccezionale, \u00e8 riconoscere la Presenza dell'eccezionale, la Presenza dell'infinito fra noi, in carne ed ossa. Riconoscere la Presenza di Cristo\u00bb.\nIn ambito cattolico \u00e8 stata affermata l'esistenza di una complementarit\u00e0 imprescindibile tra fede e ragione, in particolare nell'enciclica \"Fides et ratio\", scritta da papa Giovanni Paolo II, che sostiene come nell'argomento del \"Proslogion\" di Anselmo d'Aosta \u00abl'armonia fondamentale della conoscenza filosofica e della conoscenza di fede \u00e8 ancora una volta confermata: la fede chiede che il suo oggetto venga compreso con l'aiuto della ragione; la ragione, al culmine della sua ricerca, ammette come necessario ci\u00f2 che la fede presenta\u00bb.\nProtestantesimo.\nPer il cristianesimo protestante la conoscenza \u00e8 un elemento essenziale di ogni fede: spesso i termini vengono trattati come sinonimi (\"Vangelo di Giovanni\", 10:38; \"Prima lettera di Giovanni\", 2:3). La fede tuttavia aggiunge alla conoscenza l'assenso, in quanto si tratta di un atto del volere oltre che di un atto dell'intelletto.\nEbraismo.\nSecondo la religione ebraica \u00e8 meritorio credere in Dio: infatti, conta tanto il credere in Dio, quanto il condurre una vita timorata. Alcuni razionalisti Ebrei sostengono che la semplice fede in Dio, priva di ogni supporto razionale, \u00e8 ben inferiore a quella supportata tramite l'uso della ragione che sancisce l'aumento di essa nell'amore e nel timore di Dio; come ricorda anche Cordovero (\"Or Ne'erav, La Luce Gradita\"), riportando il primo \"principio-precetto\" citato da Maimonide, meta principale per gli Ebrei nello studio della Torah e dei suoi insegnamenti \u00e8 infatti la comprensione di Dio e delle Sue modalit\u00e0, non intendendo per questo il concepimento intellettuale dell'Essenza divina in quanto percezione impossibile.I maestri ebrei sostengono che la conoscenza di Dio e della sua Perfezione, fine dell'uomo unitamente al bene e apice dello studio della Torah, favorisca l'amore per Dio e che quest'ultimo aumenti consapevolezza e volont\u00e0 nella ricerca della conoscenza delle vie divine della Torah. La Religione ebraica sostiene inoltre che Dio regge e sostiene continuamente tutto il mondo, le sue leggi, ogni aspetto della Natura e la provvidenza individuale, collettiva e della storia: i maestri, pur premettendo la speranza che non avvenga, sostengono infatti che, se Dio volesse o ritraesse la sua Volont\u00e0 dal mondo non provvedendovi pi\u00f9, esso perirebbe e scomparirebbe immediatamente; solo a partire da questo principio \u00e8 infatti possibile anche ammettere l'esistenza dei miracoli.\nCome condotta interiore e pratica perfetta nel servizio per Dio nel testo \"Il Sentiero dei Giusti\" Moshe Chaim Luzzatto ricorda:\nInduismo.\nDiverse religioni affiancano la fede alla conoscenza: il caso pi\u00f9 chiaro \u00e8 forse quello dell'Induismo, che per\u00f2 \u2013 va ricordato \u2013 non \u00e8 una religione esclusivamente monoteistica, e quindi non fa riferimento a un'unica combinazione di forma/nome della Divinit\u00e0). Dal punto di vista esclusivamente logico-dottrinale, tuttavia, \u00e8 impossibile che tutte queste religioni, con il loro bagaglio di credenze mutuamente incompatibili, siano vere. L'Induismo cerca di superare tale problema suggerendo che le varie religioni non sono altro che modi diversi (Dharma) di esprimere il contatto con la verit\u00e0 ultima, con tutte le difficolt\u00e0 che ci\u00f2 comporta (da una prospettiva vicina a quella dell'Induismo, Raimon Panikkar ha proposto una certa idea di pluralismo basata sulla nozione di \"pars pro toto\"). Si tratterebbe, in qualche modo, della possibilit\u00e0 che esistano percorsi diversi per raggiungere la stessa meta, vale a dire l'unione con la Divinit\u00e0. Questo metodo di approccio dell'Induismo alla diversit\u00e0 interna che lo caratterizza, concezione che permette all'ambiente induista il mantenimento dell'armonia tra le varie correnti, \u00e8 stato sostenuto nel corso del tempo da molti religiosi che hanno intrapreso un cammino mistico sperimentando religioni diverse. Anche questi religiosi hanno affermato la sostanziale validit\u00e0 di tutte le religioni, in quanto non vi \u00e8 alcuna differenza nell'esperienza ultima, poich\u00e9 tutti i cammini religiosi conducono, attraverso percorsi diversi, al medesimo obiettivo finale.\nBaha'i.\nIn passato, qualche volta, gli studiosi si sono riferiti alla fede Bah\u00e1\u2019\u00ed come a una \"setta\" dell'Islam perch\u00e9 il suo profeta Bah\u00e1\u2019u\u2019ll\u00e1h e i primi seguaci venivano da una societ\u00e0 islamica. \nOggi gli specialisti di religioni riconoscono che tale riferimento sarebbe come definire il Cristianesimo una setta del Giudaismo, o riferirsi al Buddismo come a una \"denominazione\" dell'Induismo.\nSebbene Cristo in verit\u00e0 fosse ebreo e Buddha ind\u00f9, i loro messaggi religiosi non furono semplici reinterpretazioni delle religioni in cui nacquero, ma andarono ben oltre.\nNello stesso modo, Bah\u00e1'u'll\u00e1h ha posto fondamenta spirituali completamente nuove. I suoi scritti sono indipendenti, e il suo lavoro trascende quello di un riformatore religioso. Come lo storico Arnold Toynbee ha osservato nel 1959: \"\"Il Bahaismo (sic) \u00e8 una religione indipendente alla pari con l'Islam, il Cristianesimo e le altre religioni mondiali riconosciute. Il Bahaismo \u00e8 una religione, e ha lo stesso rango delle altre religioni riconosciute\".\" \nVi \u00e8 un solo Dio, il Creatore dell'Universo. Nel corso della storia, Dio si \u00e8 rivelato all'umanit\u00e0 con una serie di messaggeri divini, ognuno dei quali ha fondato una religione. Erano messaggeri Abramo, Krishna, Zoroastro, Mos\u00e8, Buddha, Ges\u00f9 e Maometto. Secondo la fede Bah\u00e1'\u00ed, la conoscenza della volont\u00e0 di Dio per l'umanit\u00e0 dell'epoca moderna sarebbe stata rivelata poco pi\u00f9 di cento anni fa da Bah\u00e1'u'll\u00e1h, cio\u00e8 l'ultimo di questi messaggeri divini. Questa successione di insegnanti divini riflette un unico e storico \"piano di Dio\" per far conoscere all'umanit\u00e0 il suo creatore e per coltivare le capacit\u00e0 morali, intellettuali e spirituali della razza umana con l'obiettivo di preparare la strada a una civilt\u00e0 globale, unica e in costante progresso."}
{"id": "873214", "revid": "599013", "url": "https://it.wikipedia.org/wiki?curid=873214", "title": "Nvh", "text": ""}
{"id": "873215", "revid": "124904418", "url": "https://it.wikipedia.org/wiki?curid=873215", "title": "Risurrezione", "text": "La risurrezione o resurrezione \u00e8 il ritorno alla vita dopo la morte analogamente al risveglio successivo al sonno. Nel cristianesimo Ges\u00f9 Cristo \u00e8 risorto dopo tre giorni mentre gli altri uomini risorgeranno tutti insieme \"l'ultimo giorno\". Ci\u00f2 che pare comune a tutte le religioni che prevedono la reviviscenza o quantomeno la non-estinzione dell'anima del defunto, cio\u00e8 del complesso della sua spiritualit\u00e0, \u00e8 il concetto di \"rinascita\" o di \"ri-sorgere\" (da cui deriva il termine), o riprendendo a vivere nel corpo appena lasciato, oppure presupponendo la fine della vita terrena dopo la quale la persona (riappropriandosi o meno di un corpo) inizia un'esperienza nuova e rinasce.\nNella concezione di molte religioni, \u00e8 possibile ritornare in vita dopo la morte ed al proposito vengono formulate varie previsioni di modalit\u00e0 a seconda che:\nIn queste tre ultime accezioni la risurrezione viene indicata come il passaggio dal tempo finito, proprio dell'esperienza umana, all'eternit\u00e0 spirituale (vita eterna).\nAntico Egitto.\nNella mitologia dell'Antico Egitto, il dio Osiride, ucciso dal fratello Seth, fu risuscitato dalla moglie Iside e divenne il re dell'oltretomba e il giudice dei morti.\nPer la religione degli antichi Egizi, la vita dopo la morte era la sola duratura e la morte costituiva un passaggio a tale vita. Il corpo veniva imbalsamato per preservarlo dalla corruzione e rimaneva nella tomba. Infatti solo se il corpo era intatto, il \u201cKa\u201d, la forza vitale dell'uomo ed il \u201cBa\u201d, l'anima, potevano andare nel Paese dei Morti. Questo Regno \u00e8 simile al nostro ed \u00e8 diviso in dodici regioni governate da altrettanti Dei. Al suo arrivo l'anima, condotta da Anubi o da Horus, \u00e8 giudicata in presenza di Osiride: dopo la cerimonia di pesatura del cuore del defunto, detta psicostasia, viene deciso se l'anima debba essere divorata da Ammit o entrare nel Paese dei Morti. Per rendere confortevole la vita in questo Regno, i defunti dovevano portarsi appresso servitori e cibo. Ci\u00f2 era possibile lasciando simbolicamente nella tomba sia statuette di servitori che esercitavano i vari mestieri sia vivande di vario tipo.\nLa possibilit\u00e0 di questo tipo di sopravvivenza era aperta a tutti ma solo chi possedeva abbastanza danaro per permettersi una tomba e un'imbalsamazione vi aveva realmente accesso, per gli altri c'era l'annullamento.\nZoroastrismo.\nLo zoroastrismo prevede la risurrezione corporea dei morti per un Giudizio Finale di Dio su Bene (Ahura Mazd\u0101) e Male (Angra Mainyu): il dualismo etico tra Bene e Male, che \u00e8 alla base di questa religione, si riflette anche sui concetti di Paradiso, Inferno e Giudizio universale.\nDopo la morte, l'anima della persona passa un ponte (\"Chinvato Peretu\") sul quale le sue buone azioni sono pesate con quelle cattive. Per gli uomini che sono stati giusti durante la vita il ponte appare largo mentre per gli altri sottile come la lama di un coltello. Il risultato decreta la destinazione dell'anima nel Paradiso (\u201cGarotman\u201d) o nell'Inferno (\u201cIl luogo peggiore\u201d).\nDopo 3000 anni dalla morte di Zarathustra apparir\u00e0 il Salvatore (\u201cSaoschjant\u201d) che distrugger\u00e0 il Male in modo da far iniziare un Nuovo Mondo imperituro purificato in un bagno di metallo fuso. I morti risorgeranno per vivere in questo Nuovo Mondo ma non \u00e8 chiaro se anche le anime dei peccatori saranno riscattate.\nMitologia greca.\nSi conoscono diversi miti della classicit\u00e0 che parlano di personaggi risorti da morte: in alcuni casi vi \u00e8 anche acquisizione dell'immortalit\u00e0.\nSemele, la figlia di Cadmo, era stata visitata da Zeus, che la rese madre di Dioniso. La gelosissima Era provoc\u00f2 con un inganno la morte della giovane donna. Una volta cresciuto, Dioniso, che era nato semidio, riusc\u00ec a diventare immortale e pot\u00e9 cos\u00ec calarsi nell'Ade, prendendo quindi con s\u00e9 l'anima della madre; la resuscit\u00f2 e sal\u00ec insieme a lei sull'Olimpo. Semele fu poi fatta immortale da Zeus..\nPelope, che era stato fatto a pezzi ancora fanciullo dal padre Tantalo che voleva imbandirne le carni agli dei per verificare la loro onniscienza, resuscit\u00f2 ad opera di Zeus, che soffi\u00f2 in lui la vita dopo averne ricomposto le membra, fatta eccezione per una spalla che nel frattempo era stata mangiata da Demetra, ancora scioccata per la sparizione di Persefone: al suo posto vi mise una spalla in avorio.\nIppolito, figlio di Teseo e Ippolita, fu resuscitato dal medico Asclepio con l'aiuto di Artemide. Il giovane era morto nell'incidente occorsogli mentre si trovava alla guida del suo cocchio, andato distrutto dopo che i cavalli avevano preso a trascinarlo essendosi imbizzarriti per aver visto affiorare dal mare un toro mostruoso.\nLe Moire avevano annunciato l'imminente morte del re Admeto di Fere, a meno che qualcuno non avesse deciso di immolarsi per lui. Alcesti, moglie di Admeto, accett\u00f2: la sua anima era gi\u00e0 entrata nell'Ade quando Eracle, che era amico di Admeto, ingaggi\u00f2 una lotta furiosa con Thanatos che infine fu costretto a riportare in vita la donna.\nReso, il giovane re trace alleato di Priamo nella guerra di Troia, era stato ucciso nel sonno da Diomede, entrato furtivamente di notte nella sua tenda; la Musa Euterpe, che era sua madre, preg\u00f2 Ade e Persefone di resuscitarlo: essi acconsentirono e gli dettero anche l'immortalit\u00e0, ma lo obbligarono al soggiorno perpetuo in un luogo sotterraneo misterioso.\nUn altro personaggio fatto resuscitare dagli dei inferi fu Protesilao, la prima vittima achea a Troia, ma solo per poche ore.\nDa ricordare infine una risurrezione mancata: Orfeo fall\u00ec nel far rivivere Euridice, dopo che Persefone gli aveva fatto questa concessione imponendogli per\u00f2 di non voltarsi a guardare la sposa finch\u00e9 non fosse uscita dall'Ade. Egli appunto non resistette alla tentazione e cos\u00ec l'anima di Euridice precipit\u00f2 nuovamente nel regno dei morti.\nIl mito platonico di Er.\nEr \u00e8 una figura inventata da Platone per l'elaborazione di uno dei suoi miti, chiamati pertanto \"platonici\": protagonista \u00e8 un soldato della Panfilia caduto in battaglia, di nome appunto Er, che viene resuscitato mentre il suo corpo sta per essere bruciato sulla pira. Per volere divino Er \u00e8 entrato nell'Ade pur non essendo stato ancora sepolto ed \u00e8 stato poi riportato in vita potendo anche conservare la memoria per non aver bevuto l'acqua del fiume Lete, a cui si dissetano invece tutte quelle anime che optano per la reincarnazione, poich\u00e9 esse devono cancellare ogni ricordo della vita precedente prima di prendere possesso di un nuovo corpo.\nEllenismo.\nA seguito della conquista di Alessandro Magno la cultura e la filosofia greche si espansero in Oriente e pi\u00f9 tardi vennero anche raccolte dagli strati colti romani.\nLe espressioni greche per \"risorgere\" o \"risvegliarsi\" vennero usate per indicare un prolungarsi dopo la morte di una vita dell'anima condannata per\u00f2 a vagare in un mondo di ombre. Non c'era ricompensa per il bene o il male fatto (salvo per i pochi eletti) ma solo una terribile pena per la perdita della vita.\nQuesto mondo aveva come re/dio Ade e questo era anche il nome del luogo. I nomi romani erano Plutone per il dio e Inferi o Averno per la sede.\nLe Religioni misteriche celebravano il ritmo ciclico vita-morte-rinascita delle forze della Natura. Attraverso vari stadi di iniziazione gli adepti pervengono alla visione beatifica della divinit\u00e0. Tuttavia queste religioni non sottintendevano una vera e propria liberazione dalla morte ma piuttosto il continuo rinascere di una nuova vita dopo la morte\nAnche la tradizione dei Cinici (derivante da Diogene di Sinope) che lega elementi di filosofia Socratica (Stoicismo) a elementi della mitologia greca (in particolare il semidio Eracle), \u00e8 legata a culti misterici che celebrano la morte e la risurrezione.\nEbraismo.\nLa tradizione del \"Tanakh\".\nIl \"Tanakh\" si divide in tre parti, \"Torah\" o \"Pentateuco\", Nevi\u00ecm o Profeti e Ketuvim o \"Agiografi\".\nLa credenza in una risurrezione di uno o tutti i morti compare molto raramente nel \"Tanakh\" e comunque in libri tardivi. Nei tempi pi\u00f9 antichi (Torah) valeva la convinzione che gli uomini (Ebrei) che avessero seguito i Dieci comandamenti fossero ricompensati con una lunga vita terrena e con la possibilit\u00e0 di giungere nell'aldil\u00e0 dopo la morte.\nNel \"Tanakh\" ci sono alcuni episodi in cui profeti come Elia ed Eliseo operano risurrezioni singole che sono simili a quelle che poi nel Nuovo Testamento compir\u00e0 Ges\u00f9.\nL'idea di una nuova vita estesa a tutti (gli Israeliti) compare per la prima volta nel Nevi\u00ecm, (Profeti) in Osea :\nNel libro del profeta Ezechiele, risalente all'Esilio babilonese (586-539 a.C.), si parla della sua visione delle ossa dei morti e del potere di Dio di farli risorgere e di vuotare i sepolcri.\nNon \u00e8 assurdo ipotizzare che gli Israeliti durante il periodo Babilonese, durato il tempo di una generazione, vennero a contatto con le religioni orientali delle popolazioni presso cui dimoravano (Impero babilonese) ed in particolare con lo Zoroastrismo.\nConcetti analoghi sono espressi nella cosiddetta \"Apocalisse di Isaia\" datata a dopo l'esilio: i morti risorgeranno e i loro corpi saranno svegliati.\nIn questi esempi la concezione della Risurrezione \u00e8 relativa ad un'azione divina sul suo Popolo Eletto: il superamento della morte \u00e8 una parte della salvezza promessa da Dio al suo popolo.\nAnche nel libro di Giobbe, risalente forse all'inizio del V secolo a.C., si esprime la sua fede nella risurrezione.\nAlla fine del I secolo a.C., intorno al 20 a.C., venne avanzata l'idea della morte e resurrezione dopo tre giorni di un messia, Efraim discendente di Giuseppe, per intervento dell'angelo Gabriele.. Quest'idea venne successivamente accolta dal Talmud e sviluppata in un midrash del II secolo d.C., in cui si espresse il concetto che un messia discendente di Giuseppe avrebbe preceduto il messia discendente di Davide.\nNella concezione giudaica l'anima dopo la morte entra nello Sheol, un mondo di nulla e di vuoto fino a che non \u00e8 da questo risvegliato. Il concetto di Sheol va anch'esso modificandosi col tempo. Nel I secolo erano in contrasto le posizioni dei Farisei che seguivano anche una tradizione orale e quelle dei Sadducei che erano sostenitori di una rigida adesione alla Torah, in cui il concetto di risurrezione \u00e8 assente. Per i Farisei invece erano presenti concetti di angeli, demoni e risurrezione; lo Sheol non \u00e8 pi\u00f9 un luogo di vuoto ma un luogo di attesa della risurrezione. Dopo la morte i giusti vengono portati dagli angeli nel \"seno di Abramo\", mentre gli empi soffrono il fuoco della Geenna.\nQuesti concetti appaiono chiaramente nella Parabola di Lazzaro e il ricco Epulone. I Farisei credevano nella resurrezione in senso fisico: i corpi sepolti nella terra sarebbero ritornati in vita ad opera di Dio. Al momento della resurrezione i corpi avrebbero avuto la condizione che avevano al momento della morte, poi Dio li avrebbe trasformati risanando le loro infermit\u00e0. Inizialmente credevano che la resurrezione avrebbe riguardato solo il popolo ebraico, poi arrivarono alla conclusione che sarebbero risolti anche i gentili e anche i giusti tra i gentili sarebbero stati ricompensati da Dio\nMaimonide, Yehudah haLev\u00ec e Saadya Gaon confermano che la prova logica di fede consiste nella stessa teoria dell'opera della creazione ed in quella del miracolo: come Dio ha potuto creare \"ex nihilo\", permettendo l'esistenza di qualcosa che ancora non era presente, cos\u00ec avviene per il miracolo, attraverso un intervento appunto prodigioso.\nCristianesimo.\nDai tempi di Omero il termine greco \"th\u00e0natos\" aveva il significato di passaggio alla condizione di morte. Altri vocaboli indicavano il sonno (\"hypnos\", \"kath\u00e9udo\", \"koim\u00e0omai\"); ci\u00f2 che era inanimato e senza vita (\"nekr\u00f2s\"), il compimento naturale dell'esistenza (\"teleut\u00e0o\") e l'interruzione violenta (\"apokt\u00e9ino\"). Nel Nuovo Testamento quest'ultimo termine \u00e8 usato da Erode nei confronti di San Giovanni Battista (Matteo ), riguardo agli operai della vigna (Matteo ), nelle profezie della Passione (Marco ; ; ), mentre San Paolo ricorda che mediante la morte di Cristo viene uccisa l'inimicizia (Efesini ). Il padre del giovane prodigo invece definisce \"nekr\u00f2s\" il figlio perduto (Luca ).\nPer i Greci la morte significava semplicemente che non c'era pi\u00f9 la vita. Solo gli dei possedevano l'immortalit\u00e0 e le pallide ombre degli uomini dimoravano nel regno di Ade. Per difendersi dall'idea della morte nel mondo antico si seppellivano i corpi presso le strade, oppure si pensava che l'uomo continuasse a vivere nei figli, si esaltava la fine eroica, e si scrivevano lapidi funebri per celebrare la fama del defunto tra i vivi.\nAnche nell'Antico Testamento la morte era la fine di tutto e l'uomo ritornava polvere (Genesi ). La morte prematura poteva essere vista come punizione del Signore per la colpa dell'uomo; oppure Dio poteva punire una persona per salvare una comunit\u00e0 o la stessa comunit\u00e0 uccidere alcuni componenti per scongiurare il severo giudizio di Dio sul popolo.\nFonti bibliche.\nLe manifestazioni di una vita \"del corpo\" dopo la morte si riassumono in tre modi: resurrezione, assunzione, teofania.\nI passi del Nuovo Testamento che narrano la resurrezione dai morti sono:\nNel Vecchio Testamento non abbiamo casi espliciti di resurrezione, ma troviamo l'Assunzione al cielo in anima e corpo del profeta Elia e di Enoch. Nella Transustanziazione di Ges\u00f9 Cristo Mediatore sul Tabor si manifesta il profeta Elia, insieme all'anima di Mos\u00e8 (dopo la morte, secondo Deuteronomio 34).\nIl superamento della morte nel Nuovo Testamento.\nLa speranza del superamento della morte o risurrezione \u00e8 enunciata per la prima volta nella Bibbia in Isaia (Isaia ) e in Daniele (Daniele ). Secondo i profeti, per chi vive nel presente, e per i morti delle generazioni passate, la morte pu\u00f2 essere superata grazie a un atto divino della nuova creazione.\nLa profezia si compie con la discesa di Ges\u00f9 agli Inferi nel Nuovo Testamento, a beneficio delle anime di quanti erano morti prima della resurrezione di Cristo, senza salvarsi in Paradiso. La salvezza in Paradiso era gi\u00e0 possibile, se \u00e8 vero che l'anima di Mos\u00e8 sul Monte Tabor, si mostra prima che Ges\u00f9 sia crocifisso e risorga dalla morte di croce.\nIl Regno di Dio giunger\u00e0 alla fine dei tempi, quando il peccato sar\u00e0 vinto e la morte privata del suo dominio della reincarnazione.\nIn polemica con i Sadducei, Ges\u00f9 ribadisce il concetto di resurrezione, di cui vi sono nei Vangeli diversi richiami (Vangelo di Marco, ; Vangelo di Matteo, ; Vangelo di Luca, ; Vangelo di Giovanni, ).\nNei Vangeli l'espressione in greco che indica la risurrezione dai morti \u00e8 \"an\u00e0stasis nekr\u00f4n\", con un significato assai pi\u00f9 forte di quello della lingua italiana. In greco \u00e8 il \"rialzarsi\" da coloro che sono morti; ed \u00e8 un'immagine assai vivida, poich\u00e9 i morti sono i cadaveri, dai quali esce il nuovo corpo dato dall'anima. Tale vivacit\u00e0 di espressione si trova nell'evangelista Marco : dopo la trasfigurazione Ges\u00f9 ammonisce Pietro, Giacomo e Giovanni - che non comprendono - affinch\u00e9 non parlino dell'accaduto fino a quando \u1f41 \u03c5\u1f31\u1f78\u03c2 \u03c4\u03bf\u1fe6 \u1f00\u03bd\u03b8\u03c1\u03ce\u03c0\u03bf\u03c5 \u1f10\u03ba \u03bd\u03b5\u03ba\u03c1\u1ff6\u03bd \u1f00\u03bd\u03b1\u03c3\u03c4\u1fc7 (\"o hui\u00f2s to\u00fb anthr\u00f2pou ek nekr\u00f4n anast\u00ea)\" il figlio dell'uomo non fosse risorto da quelli che sono morti.\nLa fede nella resurrezione \u00e8 ribadita anche negli Atti degli Apostoli (Atti e ) e nelle Lettere di Paolo. Per San Paolo, la morte \u00e8 il prezzo del peccato (Romani ) e Satana ha il potere sulla morte (Ebrei ) anche se \u00e8 solo Dio che salva, condanna, d\u00e0 vita ai morti e chiama all'esistenza anche ci\u00f2 che non esiste. Ges\u00f9 resuscita per la nostra giustificazione (Romani ) e morire con Cristo \u00e8 morire al mondo, e alle potenze del mondo che rendono schiavi (Colossesi ). Il Salvatore ha fatto diventare l'uomo nuova creatura e gli ha donato nuova vita.\nPer il Cristianesimo nella sua pi\u00f9 alta espressione, la morte di Ges\u00f9 non \u00e8 stata quella di un grande uomo o di un martire, di un sobillatore o di un innocente buono, ma l'evento della salvezza unico e fondamentale. Il concetto di morte \u00e8 motivo pertanto di costante riflessione: \"Non avere paura, abbi solo fede\" \u2013 scrive l'evangelista Marco (Marco ).\nNei primi tempi del Cristianesimo fu ripresa e rafforzata la tradizione farisaica sulla risurrezione, dandole un nuovo contenuto (basti pensare all'importanza del tema delle Risurrezione di Ges\u00f9 come fondamento della fede e del \"primo annuncio cristiano\", o kerigma) anche se il problema dello Sheol e cio\u00e8 del destino delle anime dei giusti dopo la morte corporale, non fu inizialmente molto sviluppato. Probabilmente ci\u00f2 avvenne anche in conseguenza della fede nella seconda venuta di Cristo, o Parusia, che si riteneva dovesse essere imminente.\nSono indicazioni di questa tradizione il racconto della risurrezione di Lazzaro di Betania (Giovanni ), risvegliato dal sonno della morte cos\u00ec come le altre risurrezioni operate da Ges\u00f9 nonch\u00e9 vari passi dei Vangeli ad esempio Matteo .\nSan Paolo oltre che a professare la fede nella risurrezione terrena di Ges\u00f9 annuncia la sua fede in una futura risurrezione dei morti. (Atti ).\n\"nutrendo in Dio la speranza, condivisa pure da costoro, che ci sar\u00e0 una risurrezione dei giusti e degli ingiusti.\"\nAl proposito si veda anche per esempio 1 Tessalonicesi .\nAnche l'Apocalisse, in vari passaggi, parla dell'argomento , , \nTuttavia, gi\u00e0 nei tempi apostolici (le lettere di Paolo ai Tessalonicesi ne sono un esempio), mentre si prendeva coscienza che la Parusia sarebbe avvenuta in tempi non immediati, si rendeva necessario chiarire il destino dopo la morte dei Battezzati, dei Martiri, cos\u00ec come dei santi e della Vergine Maria, il cui culto si diffuse enormemente gi\u00e0 nei primi secoli. Dal Nuovo Testamento e dalla Tradizione cristiana si comprese perci\u00f2 che le anime di coloro che avessero meritato la Salvezza salissero in Paradiso (corrispondente al \"seno di Abramo\" del Vangelo e della tradizione ebraica), eventualmente dopo un periodo di purificazione successivo alla morte, ed a tale proposito venivano offerte le preghiere di intercessione per i defunti (vedi evoluzione della concezione del Purgatorio nella Chiesa Cattolica e la tradizione greco-ortodossa della preghiera particolarmente intensa nei tre giorni successivi alla morte).\nCristo, al suo ritorno alla fine dei tempi, avrebbe poi pronunciato il Giudizio universale, seguito poi dalla risurrezione della \"carne\" (cio\u00e8 dei corpi, trasfigurati a somiglianza di quello di Ges\u00f9 dopo la risurrezione) o dei morti, come si dice, rispettivamente, nel simbolo degli apostoli ed i quello niceno-costantinopolitano, sia dei giusti che degli ingiusti, i primi per la vita eterna nel Regno di Dio sulla terra, gli altri per una risurrezione di condanna.\nGnosticismo.\nLo Gnosticismo \u00e8 una dottrina religiosa che fior\u00ec nel II secolo e che trova nel diacono Valentino uno dei suoi maggiori esponenti.\nGli gnostici valentiniani cercarono di risolvere l'eterno dilemma che si presenta a chi pensa a un mondo creato: se il mondo \u00e8 stato creato da un Dio, da dove viene il male? Se Egli non ha creato il male come lo si pu\u00f2 considerare unico Creatore delle cose?\nPer risolvere questo problema gli gnostici elaborarono una cosmogonia secondo la quale all'inizio di tutte le cose esisteva l'Essere Primo, \"Byth\u00f2s\", che dopo ere di silenzio e di contemplazione, tramite un processo di emanazione, diede vita al Pleroma (mondo divino), formato da 30 Eoni raggruppati in coppie maschili e femminili. Al vertice di questi Eoni si pone la coppia Abisso e Silenzio (quest'ultimo elemento femminile), coppia da cui nacquero per emanazione tutta una serie di Eoni in una sequenza di potenza sempre inferiore. L'ultima di queste coppie fu quella formata da Sophia e Cristo. L'Eone Demiurgo, spinto a sua insaputa dall'Eone Sophia crea l'aspetto materiale delle cose e anche l'uomo mentre questa, a sua volta, \u00e8 spinta nella creazione dall'Eone Ges\u00f9. Dal Demiurgo nacquero anche il diavolo (detto \"Kosmokrator\") e la sua corte di angeli malvagi.\nLa Rivelazione di Dio tramite l'Eone Ges\u00f9 pulisce il cuore corrotto dell'uomo e gli rivela la scintilla divina che \u00e8 presente in lui e che \u00e8 \"estranea\" al mondo materiale. \u00c8 allora possibile la salvezza che consiste nel ritorno dell'elemento \"pneumatico\" dell'uomo al Pleroma ove esso rester\u00e0 assieme agli angeli che circondano il Salvatore. Questa Salvezza si ottiene con la fede e con le buone azioni.\nManicheismo.\nMani, che visse nel III secolo, \u00e8 il fondatore di una religione basata sul sincretismo tra cristianesimo, buddismo, mazdeismo e gnosticismo di stampo valentiniano. La religione creata dal filosofo persiano Mani si configurava come religione di pura ragione in contrasto con la credulit\u00e0 cristiana: spiegava l'origine, la composizione, ed il futuro dell'universo e disprezzava il cristianesimo perch\u00e9 era pieno di dogmi.\nRiguardo alla vita dopo la morte, il manicheismo parlava di tre destini differenziati per i Perfetti, gli Uditori, ed i Peccatori (non-Manichei). Le anime dei primi dopo la morte, sarebbero state ricevute da Ges\u00f9, e, purificate dal sole, dalla luna, e dalla stelle le loro particelle di luce, liberate, sarebbero salite al Primo Uomo e formate in divinit\u00e0 minori, che avrebbero circondato la sua persona.\nIl fato degli Uditori sarebbe stato, in ultima analisi, lo stesso di quello dei Perfetti, ma avrebbero dovuto passare attraverso un lungo purgatorio prima di arrivare alla beatitudine eterna. I peccatori, invece, avrebbero dovuto vagare tra i tormenti e l'angoscia, circondati dai demoni e condannati dagli angeli, fino alla fine del mondo, quando saranno gettati anima e corpo all'inferno.\nCatarismo.\nIl Catarismo degli Albigesi \u00e8 un movimento religioso sviluppatosi tra il XII ed il XIV secolo soprattutto nel sud della Francia.\nIl Dualismo rappresenta l'elemento pi\u00f9 importante della Teologia Catara: il mondo materiale \u00e8 visto come il Male, mentre il Bene pu\u00f2 essere trovato solo in cielo vicino a Dio. La vita dei Catari \u00e8 perci\u00f2 tesa a portare il Bene dell'Uomo (l'anima), concepita come una scintilla divina, fuori dal mondo cattivo, verso il Cielo, realizzandone cos\u00ec la liberazione.\nQuesto processo di liberazione avveniva per gradi a seconda delle capacit\u00e0 di ogni individuo. I Catari accettavano l'idea della reincarnazione per cui coloro che non riuscivano a realizzare la liberazione durante il presente viaggio mortale sarebbero ritornati un'altra volta per continuare la battaglia verso la Perfezione. La reincarnazione non era quindi n\u00e9 necessaria n\u00e9 desiderabile ma solo legata al fatto che non tutti gli esseri umani sono capaci di rompere le catene della materia in una sola vita. Il destino finale di ogni anima \u00e8 quindi il ritorno, dopo lungo cammino, al Bene, cio\u00e8 Dio.\nQueste convinzioni spiegano la facilit\u00e0 con cui i Catari, perseguitati dalle Crociate Albigesi, entravano spontaneamente nei roghi preparati e accesi e si lasciavano bruciare cantando.\nMedioevo.\nNel mondo cristiano le convinzioni sulla morte e sulla risurrezione si mantennero pi\u00f9 o meno uguali fino al Trecento quando esse furono scosse dalle affermazioni di papa Giovanni XXII (agosto 1316, dicembre 1334). Questo Papa contraddistinse il suo Pontificato per uno smodato uso del perdono impartito dietro pagamento a peccatori e anime in Purgatorio, per le sanguinose guerre condotte e per una bolla, \"Cum inter nonnullus\", in cui condannava come eretica la povert\u00e0 dei Francescani.\nContrariamente alla concezione teologica allora comune Giovanni XXII sostenne l'opinione che le anime dei defunti dimoranti \"sotto l'altare di Dio\" (Apocalisse ) avessero solo la visione della natura umana di Cristo e venissero ammesse alla piena beatitudine unicamente dopo il Giudizio Universale. Egli present\u00f2 questa sua concezione soprattutto in tre omelie: il 1\u00ba novembre e il 15 dicembre 1331 e il 5 gennaio 1332. Nella terza omelia afferm\u00f2 che sia i demoni sia gli uomini riprovati andranno al castigo eterno dell'Inferno solo dopo il Giudizio Universale. Per avvalorare la sua concezione Giovanni XXII redasse nell'anno 1333 anche una dissertazione.\nIl re Filippo VI di Francia fece fare un esame dall'Inquisizione. L'esame inizi\u00f2 il 19 dicembre 1333. Da parte sua anche il Papa convoc\u00f2 una commissione di cardinali e di teologi, che il 3 gennaio 1334 in concistoro lo indusse a dichiarare che avrebbe revocato la sua concezione, se essa fosse trovata in contrapposizione alla comune dottrina della chiesa.\nMor\u00ec il 4 dicembre 1334, ma con una bolla (la \"Ne super his\") datata 3 dicembre 1334 ed emanata dal suo successore papa Benedetto XII ritratt\u00f2 la sua dottrina.\nOggi la Chiesa cattolica ritiene che Giovanni XXII parl\u00f2 esprimendo un'opinione personale e non \"ex cathedra\".\nIl nuovo papa Benedetto XII pubblic\u00f2 nel 1336 la costituzione apostolica \"Benedictus Deus\" in cui fiss\u00f2 i principi di fede ancora oggi validi.\nIn particolare da allora la Chiesa cattolica afferma che l'anima \"subito dopo la morte\" (\"mox post mortem\") passa attraverso un giudizio particolare e poi viene retribuita immediatamente salendo subito in Paradiso per godere della visione di Dio o viene ammessa al Purgatorio, per essere purificata e poter accedere alla visione di Dio in un secondo momento o eventualmente scende all'Inferno.\nPer quanto riguarda il giudizio finale (giudizio universale) si cita di seguito il Catechismo della Chiesa Cattolica:\nChiese avventiste.\nLa posizione dei vari movimenti dell'Evangelicalismo \u00e8 sostanzialmente allineata alla visione del Cristianesimo del primo secolo. La risurrezione avviene al momento del Giudizio Universale e il periodo tra la morte e la risurrezione \u00e8 trascorso nello Sheol.\nCon un paragone alla liberazione degli Israeliti dalla schiavit\u00f9 in Egitto si parla piuttosto di una \"risurrezione in questa vita\" quando si scopre e si aderisce alla fede in Cristo.\nTestimoni di Geova.\nI Testimoni di Geova sostengono di praticare il ripristinato cristianesimo del primo secolo. Credono nella resurrezione e in una futura ricompensa per i giusti che distinguono in due categorie:\nNon credono all'immortalit\u00e0 dell'anima, perch\u00e9 credono l'uomo stesso sia un'anima, n\u00e9 all'esistenza di Inferno e Purgatorio, che difatti non vengono citati nella Bibbia. Anche gli ingiusti risorgeranno in quello che verr\u00e0 ripristinato come Paradiso, ma come chiunque saranno soggetti alla seconda morte, che varrebbe a dire l'annullamento, se non verranno seguite le norme di Dio durante il Millennio.\nIslam.\nSecondo la fede islamica, l'umanit\u00e0 \u00e8 destinata alla morte ma, nel momento del Giorno del Giudizio (\"Yawm al-d\u012bn\"), Allah far\u00e0 suonare dai suoi angeli le Trombe del Giudizio, che provocheranno l'annichilimento di ogni essere. Un secondo suono di Tromba far\u00e0 risuscitare tutti gli uomini, nessuno escluso, in corpo, anima e spirito, perch\u00e9 siano giudicati e, a seconda dei casi, premiati col Paradiso o condannati all'Inferno. Tuttavia prima della resurrezione corporea esiste un aldil\u00e0, questo periodo che va dalla morte alla resurrezione, \u00e8 detto \u201cAl-Barzakh\u201d. Il Sacro Corano e gli A\u0125\u0101d\u012bth ci dicono che prima della resurrezione esiste un periodo di vita che costituisce il tramite tra questo mondo e l'Aldil\u00e0.\nDurante questo periodo i probi si troveranno sul sentiero che conduce al Paradiso, una delle sue porte sar\u00e0 aperta davanti a loro e, in attesa dell'avvento del Giudizio Universale, godranno dei suoi beni. I malfattori, invece, saranno messi sul sentiero dell'Inferno e una delle sue porte sar\u00e0 aperta davanti a loro. Rimarranno fino al Giorno del Giudizio nelle torture e nei tormenti, passeranno un triste e spiacevole periodo e dalla paura dell'avvento del Giudizio Universale e dei tormenti dell'Inferno si troveranno in una condizione d'angoscia e di terrore.\nIl Giorno del Giudizio \u00e8 per questo chiamato anche \"Yawm al-qiy\u0101ma\" (Giorno della risurrezione).\nReligioni orientali.\nIn alcune religioni orientali, la risurrezione prende talora la forma della reincarnazione, talch\u00e9 i relativi dogmi identificano in ogni essere vivente (dalla formica all'elefante, tanto per citare esempi confortati da nota letteratura) il portatore dello spirito o dell'anima di un trapassato.\nLetteratura moderna.\nNella pi\u00e8ce teatrale fantastica \"Lazzaro\", di Luigi Pirandello, il protagonista Diego Spina ritorna in vita grazie a un'iniezione.\nNel romanzo \"Le meraviglie del duemila\" di Emilio Salgari si trovano descritte alcune risurrezioni nel secondo capitolo.\nin \"Dragon Ball\" i protagonisti tornano spesso in vita grazie alla sfere del drago"}
{"id": "873217", "revid": "125869906", "url": "https://it.wikipedia.org/wiki?curid=873217", "title": "Manetti Bros.", "text": "Attivit\u00e0.\nI primi lavori.\nI Manetti Bros debuttano nella regia dirigendo nel 1995 \"Consegna a domicilio\", episodio del film \"De Generazione\". \nNel 1997 dirigono un piccolo film prodotto dalla Rai, \"Torino Boys\", che narra le avventure di un gruppo di nigeriani. Il film vince il Premio speciale della giuria al Torino Film Festival e lancia i due fratelli come registi emergenti.\nPer il web i due fratelli hanno girato sempre nel 1997 una serie di corti da scaricare, intitolati \"SCUM - The web series\".\nNel 2000 dirigono \"Zora la vampira\", film interpretato tra gli altri da Carlo Verdone, che per\u00f2 non si rivela un successo di pubblico, incassando poco. In quello stesso anno scrivono il film \"Il segreto del giaguaro\", diretto da Antonello Fassari, che attinge dal cinema di genere anni '70 e interpretato dal rapper Piotta, ma anche questo film si rivela un flop. \nPer la televisione i due fratelli dirigono poi una serie di cortometraggi per il programma \"Stracult.\" \nI Manetti Bros hanno diretto anche pi\u00f9 di cento videoclip, per cantanti come Piotta, Alex Britti, Mietta, Mariella Nava, Max Pezzali, e per gruppi come i Flaminio Maphia, gli Assalti Frontali, C.U.B.A. Cabbal, Misero Spettacolo e i Tiromancino.\nLe produzioni indipendenti e la televisione.\nNel 2005 dirigono un piccolo film thriller, costato 70.000 euro e girato in digitale, ambientato per la maggior parte dentro un ascensore, \"Piano 17\" che riunisce il cast tecnico e artistico della serie televisiva \"L'ispettore Coliandro.\"\nL'anno successivo esordisce in televisione proprio la serie televisiva nata dalla penna di Carlo Lucarelli che omaggia il cinema di genere. La serie con protagonista il maldestro poliziotto inventato da Lucarelli ed interpretato da Giampaolo Morelli (divenuto con gli anni attore feticcio dei due registi e collaboratore alle sceneggiature dei loro film), riscuote un ottimo successo di pubblico e viene rinnovata per diversi anni fino al 2010, quando la Rai decide di interrompere la serie, per problemi di \"budget\". Dopo mesi di proteste da parte dei fan (tra cui anche dei veri poliziotti, i quali hanno aperto una pagina su Facebook per protestare contro il taglio degli episodi), la Rai decise di mandare comunque in onda gli episodi gi\u00e0 girati, riducendo la quarta stagione della serie, in pratica, a due soli episodi. Nonostante ci\u00f2, i fan della serie hanno continuato con varie iniziative la loro protesta per far s\u00ec che la Rai rimettesse in produzione \"L'ispettore Coliandro\" (compreso un massiccio \"mailbombing\" verso i vertici dell'azienda). Inframezzata dal tentativo, da parte dei Manetti Bros. e di Morelli\u00a0\u2013 i quali hanno sempre sostenuto attivamente le iniziative della \"fanbase\" \u2013, di far approdare \"Coliandro\" al cinema coinvolgendo direttamente i fan nella scrittura di un soggetto, nel 2015 la serie viene ufficialmente rimessa in produzione con la realizzazione di una quinta stagione, in onda all'inizio del 2016. Successivamente agli ottimi ascolti di quest'ultima stagione, la serie viene nuovamente rinnovata per una sesta stagione.\nSempre il 2006 \u00e8 l'anno in cui il duo dirige tre episodi della serie antologica \"Crimini\", anch'essa omaggio al cinema di genere.\nNel 2011 portano alla Mostra del cinema di Venezia nella sezione Controcampo Italiano il film \"L'arrivo di Wang\" premiato al festival Science Plus Fiction di Trieste nel novembre 2011 e selezionato al FrightFest Glasgow 2012. Il film \u00e8 stato inoltre candidato al premio M\u00e9li\u00e8s d'oro 2012. La Palantir Digital Media, che ha curato gli effetti speciali della pellicola, \u00e8 stata candidata al Premio David di Donatello 2012 e ha vinto il premio Santa Marinella Film Festival 2012 e il \"Best Visual Effects\" al Trani Film Festival 2012. Il film ha vinto inoltre il \"Premio UK - Italy Creative Industries Award \u2013 Best Innovative Budget\", un premio collaterale della 68\u00aa Mostra internazionale d'arte cinematografica di Venezia.\nNel 2012 i Manetti si sperimentano nell'amato genere horror con il film indipendente \"Paura 3D\".\nIl successo.\nNel 2014 esce nelle sale il film \"Song 'e Napule\", omaggio ai gialli ed ai polizieschi italiani anni 70, con protagonisti Alessandro Roja, Giampaolo Morelli e Serena Rossi gi\u00e0 presentato al Festival di Roma nel 2013, che riceve il consenso unanime del pubblico e della critica.\nNel 2014 e nel 2015 vanno in onda rispettivamente la settima e l'ottava stagione di \"Rex\", dirette dai due fratelli.\nSuccessivamente i due fratelli fondano la propria casa di produzione cinematografica indipendente, la Mompracem S.r.l., con cui curano la produzione, in collaborazione con Rai Cinema, del film \"In un giorno la fine\" diretto dall'esordiente Daniele Misischia con protagonista Alessandro Roja.\nIl loro ultimo film \"Ammore e malavita\", una commedia musicale su Napoli, con un cast che comprende Giampaolo Morelli, Serena Rossi, Claudia Gerini e Carlo Buccirosso, viene presentato in concorso alla 74\u00aa edizione del Festival di Venezia, ottenendo un buon riscontro a livello di critica e vari premi collaterali, tra cui quello Pasinetti per il miglior film. Sempre con \"Ammore e malavita\" ottengono il premio David di Donatello 2018 come miglior film."}
{"id": "873220", "revid": "1226", "url": "https://it.wikipedia.org/wiki?curid=873220", "title": "Dragon Quest VIII", "text": ""}
