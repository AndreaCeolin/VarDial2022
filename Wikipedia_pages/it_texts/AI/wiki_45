{"id": "851047", "revid": "709565", "url": "https://it.wikipedia.org/wiki?curid=851047", "title": "Kid Rock", "text": "Biografia.\nDi origini inglesi, scozzesi, olandesi e tedesche, Kid Rock cresce nella piccola citt\u00e0 di Romeo, Michigan, un sobborgo bianco di Detroit. Ispirato da gruppi hip hop come Beastie Boys e Run DMC, Kid Rock inizia a frequentare i gruppi della vicina cittadina di Mt. Clemens, facendo parte di un gruppo di break dance locale, The Furious Funkers.\nPrimi anni di carriera musicale (1988-1996).\nNel 1988 registra i suoi primi demo, che gli fruttano un ingaggio con la Boogie Down Productions e, in seguito, un contratto discografico con la Jive Records. Nel 1990 esce il suo primo album, \"Grits Sandwiches for Breakfast\", da cui viene estratto il singolo \"Yo-Da-Ling in the Valley\", che frutta a un'emittente radiofonica particolarmente coraggiosa una delle multe pi\u00f9 alte mai fatte dal Governo a una stazione radio. Dopo essere stato ospite e aver fatto da DJ nei tour con Too $hort e Ice Cube, Kid Rock si trasferisce a New York per registrare il suo secondo album rap, stavolta comprendente anche elementi hard rock, pubblicato nel 1993 e intitolato \"The Polyfuze Method\". L'anno seguente esce l'EP \"Fire it up\", seguito dal ritorno di Kid Rock a Detroit e dall'apertura della sua etichetta personale, la Top Dog: proprio questa pubblica nel 1996 un album dove \u00e8 accompagnato, per la prima volta, dalla band \"Twisted Brown Trucker\", intitolato \"Early Mornin' Stoned Pimp\".\nPrimi successi (1998-2001).\nFinalmente, nel 1998 (e nel 1999 in Europa) viene pubblicato \"Devil Without a Cause\", il quarto album di Kid Rock, lanciato dal singolo rap metal \"Bawitdaba\" (inserito anche nella classifica \"100 Greatest Hard Rock Songs\" di MTV), \"I Am the Bullgod\", \"Cowboy\" e \"Only God Knows Why\"; \u00e8 il primo disco per una \"major\", nonch\u00e9 quello del primo successo: 11 milioni di copie.\" Questo fu il primo album in cui Kid Rock inizi\u00f2 a fondere il metal, il country, il southern rock, l'hard rock e il blues con il rap. L'album \u00e8 stato premiato dalla RIAA con 11 dischi di platino. Il disco \u00e8 considerato, insieme a Significant Other dei Limp Bizkit, molto influente per il movimento rap metal sviluppatosi alla fine degli anni novanta e nei primi anni duemila e ha anche ottenuto un buon successo di critica.\nNel 2000 viene invece pubblicato \"The History of Rock\", contenente riarrangiamenti dei pezzi dei primi album, di cui uno dei singoli estratti, \"American Bad Ass\", riesce a riscuotere un certo successo anche grazie al famoso riff, che \u00e8 un campionamento da \"Sad but True\" dei Metallica. Poco dopo la pubblicazione dell'album muore per\u00f2 il nano rapper Joe C., membro della Twisted Brown Trucker che suona per Kid Rock, a causa di gravi problemi di salute. Nel 2001 esce \"Cocky\", album anch'esso di grande successo, dedicato a Joe C. e pubblicato nel 2001, contenente anche il brano \"Picture\", con Sheryl Crow e il singolo \"Forever\".\n\"Kid Rock\", \"Rock n Roll Jesus\", \"Born Free\" e \"Rebel Soul\" (2003-oggi).\nNel 2003 esce \"Kid Rock\", album da cui viene estratto come primo singolo \"Rock N' Roll Pain Train\". Nel 2007 pubblica l'album di maggior successo, intitolato \"Rock n Roll Jesus\", il cui primo singolo \u00e8 \"All Summer Long\". Il pezzo contiene un campionamento della chiave della canzone \"Sweet Home Alabama\" dei Lynyrd Skynyrd, mentre l'arrangiamento \u00e8 quello di \"Werewolves of London\" di Warren Zevon. Il secondo singolo estratto \u00e8 \"Amen\", il cui testo \u00e8 dedicato ai soldati, infatti Bob stesso ha dichiarato che quello \u00e8 stato il miglior testo che lui abbia mai scritto nel corso della sua carriera. Il 16 novembre 2010 esce \"Born Free\" (nel quale ha duettato con Mary J. Blige e Sheryl Crow), frutto di un lungo lavoro con la collaborazione del produttore Rick Rubin. Il 19 novembre 2012 esce invece il nuovo album, \"Rebel Soul\", lanciato dai singoli \"Let's Ride\" e \"Cucci Galore\".\nVita privata.\n\u00c8 stato sposato con Pamela Anderson. Ha un figlio di nome Robert James Ritchie Jr. (nato nel 1993), che il 25 dicembre 2014 lo ha reso nonno di una bambina. \u00c8 uno dei pochi rapper statunitensi simpatizzanti del Partito Repubblicano.\nIl 6 aprile 2018 Kid Rock \u00e8 stato introdotto nella WWE Hall of Fame.\nStile musicale.\nKid Rock \u00e8 noto per le sue canzoni eclettiche, comprese in vari generi come hip hop, rap rock, rap metal, hard rock, heavy metal, Southern rock, country, nu metal, blues, funk e soul.\nLa sua musica \u00e8 stata considerata dalla rivista \"Pitchfork\" una via di mezzo tra Run DMC, Lynyrd Skynyrd ed AC/DC. \"MTV\" ha ritenuto i brani \"I Am the Bullgod\" e \"Roving Gangster (Rollin')\" un incrocio tra Alice in Chains e Public Enemy.\nCollaborazioni.\nRock ha collaborato con molti altri artisti tra cui Eminem, Nickelback, Snoop Dogg, Sheryl Crow, Bob Seger, ZZ Top, Uncle Kracker, Hank Williams Jr., Jerry Lee Lewis, Kenny Wayne Shepherd, Lynyrd Skynyrd (coi quali ha compiuto anche un tour), Willie Nelson, Slash, Aerosmith (che ha anche introdotto nella Rock and Roll Hall of Fame) e tanti altri. \u00c8 inoltre apparso nel video del singolo \"Rockstar\" dei Nickelback e, nel 2013, nel video del singolo \"Berzerk\" di Eminem.\nHa inoltre avuto diverse occasioni di contatto con la WWE, principale federazione di wrestling del mondo, tra cui si possono ricordare:\nIn ambito televisivo e cinematografico ha doppiato s\u00e9 stesso in un episodio de \"I Simpson\", \u00e8 comparso nel ventunesimo episodio della seconda stagione di \"\" nel ruolo di s\u00e9 stesso e ha recitato nel film \"Biker Boyz\".\nInoltre \u00e8 apparso nella prima puntata della serie Tv HBO Silicon Valley."}
{"id": "851048", "revid": "1305772", "url": "https://it.wikipedia.org/wiki?curid=851048", "title": "Chiesa di San Pier Maggiore", "text": "Esistono pi\u00f9 chiese di varie localit\u00e0 intitolate a san Pietro con l'epiclesi San Pier Maggiore:"}
{"id": "851051", "revid": "1305772", "url": "https://it.wikipedia.org/wiki?curid=851051", "title": "Chiesa di Santa Maria degli Angeli", "text": ""}
{"id": "851057", "revid": "1529788", "url": "https://it.wikipedia.org/wiki?curid=851057", "title": "Chiesa di Santa Maria del Carmine", "text": ""}
{"id": "851061", "revid": "404449", "url": "https://it.wikipedia.org/wiki?curid=851061", "title": "Chiesa di San Giuseppe (Siena)", "text": "La chiesa di San Giuseppe \u00e8 un luogo di culto cattolico di Siena, in via di Fontanella. Oggi \u00e8 propriet\u00e0 della Contrada Capitana dell'Onda.\nStoria e descrizione.\nL'inizio della costruzione dell'edificio \u00e8 documentato nel 1522, sotto la direzione di Baldassarre Giusti di San Quirico d'Orcia. Committente fu l'Arte dei Legnaioli il cui patrono era appunto San Giuseppe. La costruzione prosegu\u00ec per tutto il secolo, quando fu completato l'interno dall'impianto a croce greca ed eretta la cupola ottagonale sormontata da una lanterna. La facciata, edificata quasi interamente in mattoni e articolata in due ordini sovrapposti scanditi da lesene, fu ultimata nel 1653 da Benedetto Giovannelli. Sopra il portale spicca il \"busto di san Giuseppe\" di Tommaso Redi, realizzato sempre nel 1653.\nNel 1785 le soppressioni leopoldine tolsero la chiesa all'Arte dei Legnaioli e due anni dopo, nel 1787, la chiesa pass\u00f2 alla Contrada dell'Onda, grazie ad un decreto arcivescovile che accolse la richiesta della Contrada di potersi riunire ed officiare le proprie cerimonie religiose in un ambiente pi\u00f9 congruo alle loro necessit\u00e0 (fino ad allora la Contrada si riuniva presso l'angusto chiesino di San Salvatore).\nL'interno offre un dovizioso patrimonio storico artistico risalente ai secoli XVII, XVIII e XIX. La decorazione affrescata della cupola \u00e8 stata riferita ad Apollonio Nasini con la \"Genealogia di San Giuseppe\" (1735). Pi\u00f9 in basso troviamo quattro lunettoni dotati di tele di artisti del Seicento e Settecento. L'altare barocco in stucco risale al 1685 circa e fu scolpito da Giovanni Antonio e Giuseppe Mazzuoli, mentre la statua al centro di San Giuseppe \u00e8 di Domenico Arrighetti. Nelle due cappelle laterali della chiesa troviamo un crocifisso ligneo barocco del XVII secolo e la \"Madonna col Bambino e due angeli\", di Francesco Bartalini (1594)."}
{"id": "851063", "revid": "729019", "url": "https://it.wikipedia.org/wiki?curid=851063", "title": "Strada statale 204 Ortana", "text": "La ex strada statale 204 Ortana (SS 204), ora strada provinciale 151 Ortana (SP 151) nel Lazio e strada regionale 204 Ortana (SR 204) in Umbria, \u00e8 una strada regionale e provinciale italiana.\nStoria.\nLa strada statale 204 venne istituita nel 1959 con i seguenti capisaldi d'itinerario: \"Innesto S.S. n. 2 al km 82+500 in Viterbo - Orte - Innesto S.S. n. 3-bis presso Narni.\"\nIn seguito al decreto legislativo n. 112 del 1998, dal 2001 la gestione del tratto umbro \u00e8 passata dall'ANAS alla Regione Umbria che ha poi ulteriormente devoluto le competenze alla Provincia di Terni mantenendone comunque la titolarit\u00e0; dal 2002 la gestione del tratto laziale \u00e8 passata alla Regione Lazio che ha provveduto al trasferimento dell'infrastruttura al demanio della Provincia di Viterbo.\nPercorso.\nHa origine a Viterbo, dalla ex strada statale 2 Via Cassia, e collega l'alto Lazio con l'Umbria. Attraversa le localit\u00e0 di Bagnaia, Gramignana, Il Pallone, Santarello, Casalone, Bassano in Teverina e Orte; dopo pochi chilometri entra in Umbria. Inizia quindi ad affiancare la strada statale 675 Umbro-Laziale, che \u00e8 una superstrada; il traffico sulla SS 204 \u00e8 quindi principalmente quello locale. Attraversate le localit\u00e0 di San Liberato e quelle di Stifone e Recentino, arriva a Narni, in localit\u00e0 Narni Scalo."}
{"id": "851067", "revid": "90227", "url": "https://it.wikipedia.org/wiki?curid=851067", "title": "Diocesi di Siena", "text": ""}
{"id": "851069", "revid": "1543377", "url": "https://it.wikipedia.org/wiki?curid=851069", "title": "Inno della Repubblica Socialista Sovietica Bielorussa", "text": "L'Inno della RSS Bielorussa (in bielorusso \u0414\u0437\u044f\u0440\u0436\u0430\u045e\u043d\u044b \u0433\u0456\u043c\u043d \u0411\u0435\u043b\u0430\u0440\u0443\u0441\u043a\u0430\u0439 \u0421\u0430\u0432\u0435\u0446\u043a\u0430\u0439 \u0421\u0430\u0446\u044b\u044f\u043bi\u0441\u0442\u044b\u0447\u043d\u0430\u0439 \u0420\u044d\u0441\u043f\u0443\u0431\u043bi\u043ai, traslitterato \"Dziar\u017eawny himn Bie\u0142aruskaj Savieckaj Sacyjalisty\u010dnaj Respubliki\"; in russo \u0413\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u0433\u0438\u043c\u043d \u0411\u0435\u043b\u043e\u0440\u0443\u0441\u0441\u043a\u043e\u0439 \u0421\u043e\u0432\u0435\u0442\u0441\u043a\u043e\u0439 \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u043e\u0439 \u0420\u0435\u0441\u043f\u0443\u0431\u043b\u0438\u043a\u0438, traslit. \"Gosudarstviennyj gimn Bie\u0142orusskoj Sovietskoj Socialisti\u010dieskoj Riespubliki\") fu l'inno della Repubblica Socialista Sovietica Bielorussa. Le musiche vennero composte da Nestar Sakalowski e il testo venne scritto da Mihas' Klimovich. L'inno fu usato dal 1955 al 1991. L'attuale inno bielorusso, \"My, belarusy\", ha la stessa melodia ma un testo diverso.\nStoria.\nIl 3 febbraio 1944, il Soviet Supremo dell'Unione Sovietica emise un decreto titolato \"Inni statali delle Repubbliche Sovietiche\". Il decreto fu seguito dalla stessa operazione compiuta nella RSS Azera e dalla RSS Armena, le quali procedettero a crearli chiedendo ausilio a compositori locali. La RSS Lituana adoper\u00f2 il suo vecchio inno \"Tauti\u0161ka giesm\u0117\"."}
{"id": "851071", "revid": "461628", "url": "https://it.wikipedia.org/wiki?curid=851071", "title": "Chiesa di San Leonardo (Siena)", "text": "La chiesa di San Leonardo \u00e8 situata in via di Val di Montone a Siena.\nStoria.\nRisalente nella struttura al 1173, la piccola chiesa di San Leonardo fu occupata dai cavalieri dell'ordine dell'ospedale di San Giovanni di Gerusalemme, primo nome dei cavalieri ospitalieri, che poi convert\u00ec ancora il suo nome in Cavalieri di Malta. Alla loro soppressione, la chiesa pass\u00f2 al demanio, da cui la compr\u00f2 il nobile Celso Bargagli che, su interessamento dell'arcivescovo Anton Felice Zondadari, la don\u00f2 alla contrada nel 1818.\nFu gravemente danneggiata dal terremoto del 1798, restaurata nel 1938 su progetto dell'architetto senese Egisto Bellini che ne ricostru\u00ec la facciata in stile neoromanico, in laterizio con campanile a vela.\nL'intervento dell'architetto Giovanni Michelucci, iniziato nel 1978, ha mirato al ripristino dell'ambiente neoclassico interno con lo smontaggio dell'altare e dell'apparato decorativo barocco e al recupero funzionale dell'ambiente mediante il rifacimento delle coperture, il risanamento e il rifacimento della pavimentazione e, sul retro, con la demolizione delle tramezzature esistenti, per la creazione di un unico ambiente soppalcato ad uso di piccolo museo della Contrada.\nL'edificio venne inaugurato nella sua nuova veste il 28 giugno 1986 l'intervento michelucciano \u00e8 citato nel Catalogo delle opere edito nello stesso anno.\nArchitettura.\nUbicazione.\nL'ex-oratorio di San Leonardo fa parte di un complesso architettonico prospiciente lo slargo in angolo tra la via delle Cantine e l'inizio della via di Val di Montone, nella zona sud di Siena, nei pressi della Porta Romana.\nLa via di Val di Montone si configura come una gradonata piuttosto ripida che dal livello dello slargo guadagna la sommit\u00e0 del \"Montone\" (da cui il nome della contrada) su cui si trovano la basilica dei servi di Maria con l'annesso convento e, contigua, la sede della contrada stessa. A partire dalla met\u00e0 della gradonata, si costeggia sul lato sinistro, salendo, un continuum edilizio che comprende il nuovo Museo della contrada, l'oratorio della SS. Trinit\u00e0 e un piccolo gruppo di abitazioni saldate al complesso della basilica. Sul lato destro si trova invece un altro vasto complesso conventuale con annessa chiesa.\nSul retro, il complesso che racchiude l'ex-oratorio affaccia su un altro, pi\u00f9 vasto slargo a met\u00e0 della via Roma, circondato da edifici che, al pari di quelli sulla parte anteriore, sono nella totalit\u00e0 realizzati in laterizio faccia a vista, secondo il linguaggio architettonico tipico della citt\u00e0.\nEsterno.\nStretta tra due edifici, la facciata in laterizio della chiesetta di S. Leonardo si presenta in stile neo-romanico, con portale centrale sovrastato da una lunetta e protetto da una lunga tettoia sorretta da mensole in legno, rosone centrale nel settore superiore e tetto a capanna con piccolo campanile a vela sul lato destro. Oltre all'affresco di carattere sacro della lunetta, due stemmi ai lati del portale e quattro reggifiaccole in ferro battuto contribuiscono alla poco credibile caratterizzazione medievale della facciata, voluta dall'arch. Bellini nel 1938 con un intervento che appare peraltro riconoscibilissimo.\nInterno.\nBen diverso il carattere dell'interno: varcata la soglia, le quattro grigie colonne tuscaniche che sorreggono la cantoria fungono da diaframma prima del vasto, nitido spazio dell'aula, totalmente spogliata dei suoi attributi sacri. Quello che appare \u00e8 una grande sala con raffinati, lineari elementi di arredo coniugati con eccezionali decorazioni e pezzi d'arte.\nAl centro dell'aula, pavimentata in cotto montato in diagonale, \u00e8 disposto un tavolo in legno chiaro disegnato da Michelucci; sulle pareti, dipinte in bianco e intervallate da lesene dipinte in grigio al pari della zoccolatura e del cornicione superiore, spiccano le due grandi tele ottocentesche opera del Montorselli, poste una per lato al di sopra delle lunghe cassettiere anch'esse firmate da Michelucci. Sulla cantoria, chiusa da una balaustrata a colonnine, si trova un organo settecentesco ornato dai simboli della contrada; di fronte, lo spazio absidale, leggermente rialzato rispetto al pavimento dell'aula, \u00e8 dipinto in grigio-bruno ed ospita la mensa e il tabernacolo seicenteschi, interpretati tuttavia come semplici elementi di arredo.\nOltre il cornicione modanato che conclude il primo ordine, i pennacchi e le ghiere degli archi recano decorazioni monocrome in grigio sottolineate da sottili cornici dorate; la volta \u00e8 ornata dagli affreschi neoclassici del pittore senese Rossi, mentre il catino dell'abside conserva l'affresco barocco. L'illuminazione dell'aula \u00e8 data da faretti disposti nei quattro angoli al di sopra del cornicione, che li nasconde; sulle lesene che scandiscono le pareti laterali e sui pilastri dell'arcone frontale sono montati gli appliques porta candele seicenteschi.\nNel semicerchio dell'abside si aprono due porticine che immettono in un piccolo andito e quindi nello spazio retrostante: sul luogo delle tre piccole stanze preesistenti, usate come sacrestia e luoghi di riunione della contrada, \u00e8 stato ricavato un unico ampio vano soppalcato e ben illuminato da due finestre, dove \u00e8 apertamente denunciato l'intervento architettonico compiuto.\nLa pavimentazione \u00e8 in cotto, intervallata da strisce in marmo bianco che segnano le partizioni delle stanze preesistenti; le pareti sono intonacate e dipinte in bianco, ad eccezione del settore dell'entrata lasciato in mattoni a vista; sull'angolo opposto al vano di accesso \u00e8 collocata la scala in legno del soppalco, che \u00e8 sostenuto da una struttura metallica con travi a doppio T dipinta di rosso acceso. L'orditura lignea della copertura, rafforzata da puntoni e travi di sostegno imbullonati alla struttura in ferro, \u00e8 lasciata a vista.\nLungo le pareti e al centro della stanza sono collocate teche per l'esposizione di costumi e di diversi attributi della Contrada; il lungo tavolo in legno di Michelucci, sul quale \u00e8 esposto il modello del primo progetto per il vicino Museo della Contrada, \u00e8 addossato alla parete di fronte alle finestre ed \u00e8 affiancato da due poltroncine settecentesche in legno bianco con dorature, facenti parte degli arredi originali dell'Oratorio.\nLo spazio del soppalco, che ospita ancora una volta teche espositive, cimeli e pezzi artistici del patrimonio della Contrada, \u00e8 perimetrato da una linea spezzata che segue l'irregolarit\u00e0 della parete posteriore, chiuso da un parapetto attrezzato a panca apribile; il piano di calpestio \u00e8 in doghe in legno disposte in senso trasversale."}
{"id": "851076", "revid": "110157", "url": "https://it.wikipedia.org/wiki?curid=851076", "title": "Chiesa di San Mamiliano in Valli", "text": "La chiesa di San Mamiliano in Valli \u00e8 un luogo di culto cattolico che si trova in via Enea Silvio Piccolomini, a Siena.\nStoria e descrizione.\nL'edificio fu abitato fino al 1263 dalle monache camaldolesi. Nel 1894 fu completamente ristrutturato in forme neogotiche; le pareti dell'interno furono ricoperte a fasce bianche e nere, eliminando gli altari sei-settecenteschi.\nBiagio di Goro Ghezzi, allievo di Bartolo di Fredi, aveva affrescato nel 1363 le due grandi scene della \"Maest\u00e0\", in parte scomparsa, e del \"San Cristoforo\", entrambe racchiuse da una elegante cornice a motivi geometrici. A un secolo dopo appartiene invece la scena che chiude la parete a destra, l\"'Annunciazione e i santi Sebastiano e Ansano\", di chiara ispirazione rinascimentale e in cui pu\u00f2 forse scorgersi la mano di Andrea di Niccol\u00f2 sullo scadere del Quattrocento."}
{"id": "851078", "revid": "17351", "url": "https://it.wikipedia.org/wiki?curid=851078", "title": "Douglas TBD-1 Devastator", "text": ""}
{"id": "851085", "revid": "767487", "url": "https://it.wikipedia.org/wiki?curid=851085", "title": "She's So Lovely - Cos\u00ec carina", "text": "She's So Lovely - Cos\u00ec carina (\"She's So Lovely\") \u00e8 un film del 1997 diretto da Nick Cassavetes, su una sceneggiatura mai realizzata da suo padre John.\nPresentato in concorso al 50\u00ba Festival di Cannes, ha vinto due premi per il Grand Prix tecnico e il premio per la migliore interpretazione maschile a Sean Penn.\nTrama.\nQuando un vicino di casa gli violenta la moglie Maureen, Eddie d\u00e0 fuori di testa. Dopo dieci anni di manicomio \u2013 ma per lui sono tre mesi \u2013 lo rilasciano. Lei, che si \u00e8 risposata con un brav'uomo e ha tre figlie (la prima \u00e8 di Eddie, era incinta al momento dello stupro), prende contatto con lui e per lui non esita a lasciare marito e figlie."}
{"id": "851089", "revid": "106356", "url": "https://it.wikipedia.org/wiki?curid=851089", "title": "She's so lovely", "text": ""}
{"id": "851090", "revid": "404449", "url": "https://it.wikipedia.org/wiki?curid=851090", "title": "Chiesa di San Martino (Siena)", "text": "La chiesa di San Martino \u00e8 un luogo di culto cattolico che si trova in via del Porrione a Siena. La chiesa era in epoca altomedievale la pi\u00f9 importante della zona, tanto da dare il nome al Terzo di San Martino.\nStoria.\nAttestata gi\u00e0 nell'VIII secolo e poi, con regolarit\u00e0, dalla met\u00e0 del XII secolo, fu rinnovata e ampliata nel 1537 su disegno di Giovan Battista Pelori. La facciata fu eseguita dal 1613 e il campanile fu terminato nel 1738.\nDescrizione.\nLa facciata ha le forme del manierismo romano ed \u00e8 opera di Giovanni Fontana.\nL'interno rinascimentale \u00e8 a croce latina con navata unica, transetto poco sporegente, profondo presbiterio e una cupola con affreschi di Annibale Mazzuoli.\nIn controfacciata sono conservati il dipinto con l\"Immacolata Concezione protegge Siena durante la battaglia di Camollia\" di Giovanni di Lorenzo Cini, voluto dal Comune nel 1528, e quello con i \"Quaranta martiri\" di Ilario Casolani della prima met\u00e0 del XVII secolo.\nNei tre altari della navata sinistra sono esposti, a partire da quello pi\u00f9 vicino alla controfacciata, una tela di Raffaello Vanni con \"Estasi di sant'Ivone\" (prima met\u00e0 del XVII secolo), una \"Crocifissione con Giovanni Evangelista e la Madonna\" in legno policromo di ignoto artista del Quattrocento (la colorazione \u00e8 frutto di restauri successivi) e una tela di Domenico Beccafumi raffigurante la \"Nativit\u00e0 di Ges\u00f9\" (1524 circa, incorniciato da un'opera marmorea della bottega del Marrina),\nNella navata destra troviamo, nel primo altare, una tela di Crescenzio Gambarelli con la \"Gloria di Dio e Santi\" (prima met\u00e0 del XVII secolo) e un piccolo dipinto di Naddo Ceccarelli con la \"Madonna col Bambino\" (seconda met\u00e0 del Trecento). Al secondo altare \u00e8 esposta una tela di Guido Reni con la \"Circoncisione di Ges\u00f9 Cristo\" (1636) e al terzo altare troviamo una prestigiosa tela del Guercino, che risulta annerita da un incendio e ritoccata, con il \"Martirio di san Bartolomeo\" (1637), inserito in una ricca cornice marmorea della bottega del Marrina, analoga a quella corrispondente della parete sinistra.\nLa sistemazione tardo seicentesca del transetto e del presbiterio \u00e8 frutto del mecenatismo della casata dei de' Vecchi, che impiegarono per realizzare il loro progetto la famiglia di scultori e scalpellini senesi dei Mazzuoli. Nel transetto destro si segnala la statua di \"San Tommaso da Villanova\" di Giuseppe Mazzuoli, che realizz\u00f2 anche, assieme al fratello Giovanni Antonio, la \"Madonna col Bambino\" del transetto sinistro. Sull'altare maggiore i due artisti realizzarono anche quattro statue di angeli e il ciborio, mentre sulla parete destra dell'abside sono visibili le memorie sepolcrali di Camillo e Virgilio de Vecchi, di Bartolomeo Mazzuoli. Ai lati dell'arco absidale, vi sono due cantorie ciascuna con cassa d'organo; quella di sinistra ospita uno strumento costruito da Cesare Romani tra la fine del XVI e l'inizio del XVII secolo, mentre quella di destra \u00e8 vuota.\nNell'abside la vetrata molto rimaneggiata con \"San Martino\" \u00e8 forse su disegno di Pastorino de' Pastorini. A sinistra dell'abside, nella cappella ogivale collocata sotto il campanile, si trovano resti di affreschi trecenteschi con storie di santi ritenute del beato Pippo Ancarani e con una \"Crocifissione\", riferibili a un seguace di Pietro Lorenzetti o di Niccol\u00f2 di Segna."}
{"id": "851092", "revid": "287204", "url": "https://it.wikipedia.org/wiki?curid=851092", "title": "Chiesa di San Niccol\u00f2 (Siena)", "text": "La chiesa di San Niccol\u00f2 si trova a Siena in via Roma.\nStoria e descrizione.\nCostruita nel 1887 come nuova chiesa dell'ex Ospedale Psichiatrico, mantenne il vecchio portale e all'interno alcuni dipinti e arredi. L'opera pi\u00f9 significativa che vi si conserva \u00e8 l\"Immacolata Concezione tra David e Isaia\" eseguita nel 1629 da Rutilio Manetti e suo capolavoro della tarda et\u00e0 per l'ambientazione naturale, la resa materica delle stoffe e il realismo dei volti dei protagonisti."}
{"id": "851093", "revid": "60809", "url": "https://it.wikipedia.org/wiki?curid=851093", "title": "Hugo Weaving", "text": "\u00c8 noto per le sue interpretazioni nella trilogia \"Matrix\" (nel ruolo dell'Agente Smith), in quelle del \"Signore degli Anelli\" e in \"Lo Hobbit\" (nel ruolo del re Elrond), nel film \"V per Vendetta\" (nel ruolo di V), nel film \"Captain America - Il primo Vendicatore\" (nel ruolo di Teschio Rosso) e nel \"road movie\" che nel 1994 gli ha dato la grande notoriet\u00e0 mondiale \"Priscilla, la regina del deserto\" (nel ruolo della \"drag queen\" Mitzi del Bra). Ha inoltre dato la voce a Megatron nella saga cinematografica dei \"Transformers\".\nBiografia.\nSecondogenito di tre fratelli, nasce in Nigeria, da genitori britannici, trasferitisi in Africa per questioni lavorative. La madre, Ann, \u00e8 una guida turistica, mentre il padre, Wallace Weaving, un sismologo. Vive il primo anno di vita in Sudafrica per poi trasferirsi in Inghilterra, dove trascorrer\u00e0 diversi anni. Durante il soggiorno frequenta la prestigiosa Queen Elizabeth's Hospital School, a Bristol, e qui manifesta la predisposizione per la recitazione e lo studio della storia. Nel 1976 si trasferisce a Sydney, in Australia, dove termina gli studi, prima diplomandosi alla Knox Grammar School, e poi laureandosi, nel 1981, presso la National Institute of Dramatic Arts.\nCarriera.\nGli inizi.\nPer quanto gi\u00e0 negli anni addietro Hugo si sia trovato dinanzi a una macchina da presa, \u00e8 solo nel 1983 che compare sul grande schermo, in un film australiano di basso profilo, \"The City's Edge\". Il primo ruolo rilevante lo riceve nel 1984 quando prende parte alla miniserie televisiva australiana \"Bodyline\", dove interpreta il ruolo del capitano della squadra di cricket Douglas Jardine. Nel 1988 appare nella miniserie televisiva australiana \"The Dirtwater Dynasty\", nel ruolo di Richard Eastwick. Sempre nello stesso anno ha un ruolo nella miniserie della CBS \"Trappola mortale\", al fianco di Sarah Jessica Parker. L'anno successivo recita ancora una volta in una miniserie, dal titolo \"Bangkok Hilton\", al fianco di una giovane Nicole Kidman.\nNel 1991 Weaving riceve il primo riconoscimento assegnatogli dalla Australian Film Institute che lo premia come migliore attore per la recitazione nel film \"Istantanee\", dove recita la parte di Martin, un giovane privo della vista. In questa occasione lo troviamo al fianco di Russell Crowe. Nel 1993 indossa i panni di Sir John, recitando nella commedia \"Reckless Kelly\", diretta da Yahoo Serious. Nel 1994 la notoriet\u00e0 di Hugo aumenta sensibilmente grazie all'interpretazione della drag queen Mitzi del Bra in \"Priscilla - La regina del deserto\". Nel 1995 conosciamo Hugo come doppiatore. Egli infatti presta la propria voce al cane pastore Rex nel film \"Babe, maialino coraggioso\". Nel 1998 riceve il secondo premio personale. Infatti, grazie alla performance data nel film \"The Interview\", il Montreal Film Festival gli assegna il premio di miglior attore. Nello stesso anno torna a prestare la propria voce al cane Rex nel film \"Babe va in citt\u00e0\".\nLa trilogia di \"Matrix\".\nNel 1999 la carriera di Weaving decolla definitivamente, quando fu scritturato per recitare la parte dell'agente Smith nel film di fantascienza dei fratelli Wachowski \"Matrix\", al fianco di Keanu Reeves. Durante le riprese si frattur\u00f2 l'anca; il caso volle che contemporaneamente Reeves si provocasse una lesione al collo, pertanto si decise di spostare le riprese delle fasi pi\u00f9 concitate nella fase finale, per ottimizzare i tempi. Nel 2003, nuovamente sotto la direzione dei fratelli Wachowski, recit\u00f2 ancora l'agente Smith nel secondo episodio della saga, \"Matrix Reloaded\", e nel terzo, \"Matrix Revolutions\".\nLa trilogia de \"Il Signore degli Anelli\".\nNel 2001, fresco del successo di \"Matrix\", viene ingaggiato dal regista Peter Jackson per vestire i panni di Elrond, signore degli Elfi, nel film fantasy \"La Compagnia dell'Anello\", primo episodio dell'adattamento cinematografico de \"Il Signore degli Anelli\". Nel 2002 e successivamente nel 2003 conclude la saga recitando, ancora nei panni del signore di Gran Burrone, in \"Le due torri\" e \"Il ritorno del re\". Dopo avere terminato le riprese della trilogia l'attore continua a interpretare il Mezzelfo, prestando la propria voce nel videogioco di Electronic Arts, \"\".\nCarriera successiva.\nNel 2006 si ricongiunge con i fratelli Wachowski, creatori della trilogia di \"Matrix\", per interpretare il ruolo di V, personaggio immaginario creato dal fumettista Alan Moore. Inizialmente per il ruolo del protagonista era stato scritturato l'attore inglese James Purefoy. Tuttavia questi dopo sei settimane di riprese rinunci\u00f2 poich\u00e9 non riusciva a calarsi nel personaggio. Alcune voci di settore riferiscono che in realt\u00e0 la prima scelta per l'interpretazione di V fosse Hugo, il quale era, per\u00f2, impegnato nelle riprese del film australiano \"Eucalipto\". Allorquando quest'ultimo fu interrotto Purefoy rinunci\u00f2 al ruolo asserendo che la maschera di Guy Fawkes era estremamente scomoda. L'attore indossa la maschera per tutta la durata del film, a eccezione di alcune scene nelle quali interpreta due ufficiali che interrogano Evey.\nNel 2011 interpreta il \"villain\" Teschio Rosso nel film \"Captain America - Il primo Vendicatore\".\nIl 2012 \u00e8 l'anno dei ritorni per Weaving: di fatto ritorna a lavorare con i fratelli Wachowski, in collaborazione con il regista tedesco Tom Tykwer nel film \"Cloud Atlas\", uscito il 26 ottobre 2012 nelle sale statunitensi e il 13 gennaio 2013 in Italia, mentre ritorna a rivestire i panni di Elrond nel prequel de \"La Compagnia dell'Anello\": \"Lo Hobbit - Un viaggio inaspettato\", uscito il 13 dicembre 2012 in Italia, nella seconda parte del 2013 \"Lo Hobbit - La desolazione di Smaug\" e nell'ultima del 2014, \"Lo Hobbit - La battaglia delle cinque armate\" dirette tutte e tre da Peter Jackson.\nVita privata.\nNel 1973, all'et\u00e0 di 13 anni, gli viene diagnosticata una forma di epilessia, manifestatasi anche durante un'esibizione al Sydney Opera House di Sydney, dove croll\u00f2 a terra e fu colto da convulsioni. Si disse che a scatenare la violenta reazione furono le luci stroboscopiche del palco. Per il timore di essere colto da una crisi ha sempre rifiutato di conseguire la patente di guida.\nDal 1984 \u00e8 compagno di Katrina Greenwood, che gli ha dato due figli. Inoltre aderisce alla dieta pescetariana ed \u00e8 ambasciatore per l'Australia per i diritti degli animali nell'associazione Voiceless.\nDoppiatori italiani.\nNelle versioni in italiano dei suoi film, Hugo Weaving \u00e8 stato doppiato da:\nDa doppiatore \u00e8 sostituito da:"}
{"id": "851095", "revid": "1543377", "url": "https://it.wikipedia.org/wiki?curid=851095", "title": "Murcki", "text": "Murcki (tedesco \"Emanuelssegen\") \u00e8 un quartiere di Katowice, in Polonia. Situato nella parte sud-ovest della citt\u00e0 polacca, dista dal centro circa 10 km.\nVi si trova la pi\u00f9 antica miniera di carbone della Slesia, fondata nel 1769.\nNel periodo fra il 1967 ed il 1975 fu una citt\u00e0 indipendente.\nNel 2011 vi abitavano 5.796 persone.\nSport.\nNegli anni '60 del XX secolo, vi fu una fiorente attivit\u00e0 polisportiva, tra cui la squadra di hockey su ghiaccio Miner Murcki, che gioc\u00f2 nella massima divisione per otto anni e nel 1967 vinse la Coppa di Polonia del Comitato Olimpico. Nel 1971 il club conflu\u00ec nel GKS Tychy."}
{"id": "851097", "revid": "1297654", "url": "https://it.wikipedia.org/wiki?curid=851097", "title": "Chiesa di San Pellegrino alla Sapienza", "text": "La chiesa di San Pellegrino alla Sapienza o della Sapienza (oggi sede della parrocchia ortodossa di Sant'Anastasia Romana, sotto la giurisdizione dell'Arcidiocesi ortodossa d'Italia) si trova a Siena, in angolo tra via della Sapienza e via delle Terme.\nStoria.\nIn questo luogo si trovava un antico spedale, detto \"della Misericordia\", fondato verso la met\u00e0 del XIII secolo dal beato Andrea Gallerani e soppresso nel 1408. L'edificio comprendeva anche una chiesa intitolata alla Vergine Maria, attestata gi\u00e0 nel 1240, ma totalmente trasformata nelle forme odierne dall'intervento del 1767. Adiacente alla chiesa, negli spazi attualmente adibiti a Biblioteca Comunale, si trovava l'antica sede dell'Universit\u00e0 senese, da cui ricevette la denominazione \"della Sapienza\". Nel 1816 vi venne trasferita la sede parrocchiale della soppressa chiesa di San Pellegrino, demolita per creare lo spazio dell'attuale Piazza dell'Indipendenza, assumendo quindi il titolo di \"San Pellegrino alla Sapienza\".\nDal 2009 l'Arcidiocesi di Siena ha concesso la chiesa all'Arcidiocesi ortodossa d'Italia e Malta, afferente al Patriarcato ecumenico di Costantinopoli, come sede della parrocchia ortodossa di Siena, intitolata alla martire romana Anastasia.\nDescrizione.\n\u00c8 ai lavori settecenteschi che si debbono la facciata e la volta dell'aula interna. Oltre il vestibolo si giunge alla navata unica, decorata da stucchi barocchi bianco-oro. All'interno, sei statue di \"Santi senesi\" nelle nicchie delle pareti, affreschi con storie mariane nella volta sono di Giuliano Traballesi e una \"Nativit\u00e0 della Vergine\" di Giuseppe Nicola Nasini nell'altare maggiore.\nDegni di nota sono, inoltre, il \"Beato Andrea Gallerani\" riferito alla bottega di Simone Martini, i \"Santi Pietro e Paolo\" di Bartolomeo Bulgarini e la venerata \"Madonna di Monteguaitano\", piccolo trittico trecentesco in avorio e legno proveniente dalla chiesa della Maria Santissima del Rosario."}
{"id": "851099", "revid": "115550610", "url": "https://it.wikipedia.org/wiki?curid=851099", "title": "Inno della Repubblica Socialista Sovietica Estone", "text": "L'Inno della RSS Estone (in estone \"Eesti N\u00f5ukogude Sotsialistliku Vabariigi h\u00fcmn\") fu l'inno della Repubblica Socialista Sovietica di Estonia. La musica venne composta da Gustav Ernesaks, ed il testo venne scritto da Johannes Semper. L'inno estone e quello carelo-finlandese sono gli unici due inni sovietici che non menzionano il popolo russo. L'inno venne adottato dal 1945 al 1991, con la modifica della terza stanza dell'inno nel 1956 per cancellare ogni riferimento a Stalin."}
{"id": "851102", "revid": "1318658", "url": "https://it.wikipedia.org/wiki?curid=851102", "title": "Dream pop", "text": "Il dream pop \u00e8 un sottogenere dell'alternative rock che ha avuto origine nel Regno Unito a met\u00e0 degli anni ottanta, quando band come Cocteau Twins, The Chameleons, Dif Juz, Lowlife e A.R. Kane iniziarono a fondere post-punk e sperimentazioni ethereal con melodie pop in paesaggi sonori sensuali e fonicamente ambiziosi. Il termine \u00e8 stato coniato dai giornalisti Simon Reynolds e Chris Roberts del settimanale musicale \"Melody Maker\".\nElementi caratteristici di questo genere sono gli arrangiamenti e le strutture raffinate, piuttosto che potenti riff rock. Le liriche sono solitamente affidate a voci sospirate, con una preferenza per i registri pi\u00f9 alti o voci maschili androgine. I testi sono principalmente introspettivi. Non si tratta di \"canzoni\" nell'accezione tradizionale, ma di una miscela di melodie, accordi, dissonanze, echi, riverberi, su cui la voce pu\u00f2 fluttuare in totale libert\u00e0. Una voce cristallina che, spaziando lungo suggestive escursioni di registro, alterna sussurri e litanie, cantilene infantili e grida angosciate. Il risultato \u00e8 un clima claustrofobico di grande effetto, una sorta di trance ipnotica, in cui possono coesistere il peggior incubo e la visione pi\u00f9 celestiale. Seppur figlio della psichedelia, il dream pop non insegue \"paradisi artificiali\" della mente, ma scava nei recessi pi\u00f9 profondi dell'inconscio, alla ricerca della spiritualit\u00e0.\nStoria.\nUno dei primi brani in cui si avvertono alcune caratteristiche del genere che si svilupper\u00e0 in seguito \u00e8 \"Sunday Morning\" dei Velvet Underground, che include molti elementi del dream pop, come la voce sospirata e i paesaggi sonori d'atmosfera. Il gruppo che viene considerato come il creatore del sound originario del dream pop \u00e8 rappresentato dai Cocteau Twins, a cui vanno ad aggiungersi altre band, per la maggior parte facenti parte della scuderia dall'etichetta discografica londinese 4AD, come ad esempio i Modern English, i Dif Juz, i The Chameleons e i Bauhaus.\nInfluenza su altri stili.\nShoegaze.\nUna versione del dream pop pi\u00f9 aggressiva e con un maggior uso di chitarre \u00e8 nota come shoegaze. Band significative di questo genere sono i Lush, gli Slowdive, i My Bloody Valentine, gli Starflyer 59, gli Alison's Halo, i Chapterhouse, i Catherine Wheel, i Curve, i Ride e i Levitation.\nQueste band hanno mantenuto l'atmosfera del dream pop, ma hanno aggiunto l'aggressivit\u00e0 del post-punk di gruppi come i The Chameleons e i Sonic Youth.\nAltri sviluppi.\nAlla fine degli anni novanta e all'inizio degli anni 2000, band come Sigur R\u00f3s, Mercury Rev, ...And You Will Know Us by the Trail of Dead, Dubstar, Laika, Asobi Seksu, Broken Social Scene, Readymade, Bethany Curve, The FLIR, Halou, Windy &amp; Carl, Trespassers William, Southpacific, Mira, Yume Bitsu, Devics, Xinlisupreme, Highspire, Mew, Air Formation, Psychic Ills, Auburn Lull, Exitmusic e M83 sono state etichettate come dream pop o shoegaze. Alcune volte gruppi come questi vengono etichettati come nu gaze, mentre altri vengono considerati ambient pop.\nIl dream pop \u00e8 spesso indicato come il catalizzatore creativo di generi \"anti-rock\" quali il trip hop, lo slowcore e il post-rock.\nL'etichetta discografica 4AD \u00e8 quella che si tende ad associare pi\u00f9 di tutte al genere dream pop. Altre etichette discografiche considerate importanti sono Creation Records, Projekt, Bedazzled, Vernon Yard, Bella Union Records (fondata da Simon Raymonde, dei citati Cocteau Twins) e altre."}
{"id": "851111", "revid": "92723", "url": "https://it.wikipedia.org/wiki?curid=851111", "title": "Chiesa di San Pietro a Ovile", "text": "La chiesa di San Pietro a Ovile \u00e8 un luogo di culto cattolico che si trova a Siena in via del Giglio, nel Borgo d'Ovile.\nStoria e descrizione.\nLa chiesa sorge nei pressi dell'area dove si trovava il castellare dei Salvani, che fu distrutto dopo la disfatta dei Ghibellini nella battaglia di Colle Val d'Elsa (1269); il personaggio pi\u00f9 noto della casata era Provenzano, condottiero dei Senesi nella battaglia di Montaperti (1260), a cui fu dedicato l'intero rione, detto appunto rione di Provenzano.\nSan Pietro a Ovile \u00e8 uno dei titoli parrocchiali urbani pi\u00f9 antichi di Siena. La sua esistenza \u00e8 documentata dal secolo XII, ma presumibilmente pi\u00f9 antica. L'antica parrocchia aveva sede dove ora sorge l'attuale Basilica di San Francesco. Nel 1236 papa Gregorio IX autorizz\u00f2 i frati minori, gi\u00e0 insediatisi a Siena presso l'Eremo di Ravacciano, a prendere possesso della pi\u00f9 agevole Chiesa di San Pietro nel Borgo d'Ovile. Era tuttavia intenzione dei frati e della comunit\u00e0 cittadina di edificare un nuovo e pi\u00f9 grande edificio di culto in onore del Santo serafico di Assisi, da poco canonizzato. L'antica chiesa di San Pietro fu pertanto demolita per far spazio al nuovo tempio francescano e ricostruita nel luogo attuale, a ridosso della cerchia duecentesca delle mura, gi\u00e0 a partire dal 1247. Negli anni '20 del secolo XV fu parroco di San Pietro a Ovile il celebre Mariano da Siena, pellegrino pi\u00f9 volte in Terrasanta e profondo conoscitore di quei luoghi e popolazioni. Mariano ha trasmesso nei suoi Diari una preziosa testimonianza storica e antropologica sugli scambi culturali e il clima di fede nel Mediterraneo del XV secolo.\nDal 1988, con provvedimento dell'arcivescovo senese Mario Jsmaele Castellano, il titolo parrocchiale fu soppresso e il suo territorio conflu\u00ec, insieme a quelli di San Cristoforo e San Donato all'Abbadia, nella parrocchia dell'insigne collegiata di Santa Maria in Provenzano.\nDell'originaria costruzione romanica duecentesca della chiesa, rimaneggiata nell'interno ad aula absidata nel 1753, si conserva soltanto la facciata a capanna in mattoni, con il portale sormontato da una lunetta con un frammentario affresco di Rutilio Manetti.\nAttualmente la chiesa \u00e8 chiusa al pubblico. Al suo interno, lungo le pareti laterali, si conservano gli affreschi con sei \"Storie di san Pietro\" di Apollonio Nasini (anni '30 del secolo XVIII) e un frammento di un ciclo pittorico sulla Passione di Cristo, tra le pi\u00f9 interessanti testimonianze della pittura senese del secolo XIII.\nIn San Pietro a Ovile era custodito un corredo pittorico e scultoreo di eccezionale importanza per la storia dell'arte senese dei secoli XIV e XV: tra i dipinti pi\u00f9 noti la \"Madonna col Bambino e quattro Angeli,\" gi\u00e0 attribuita ad un anonimo \"Maestro di Ovile\" oggi riferibile a Bartolomeo Bulgarini, uno scomparto di polittico con \"San Pietro apostolo\" di Luca di Tomm\u00e9, una \"Madonna col Bambino\" di Andrea di Bartolo, il quattrocentesco polittico dell\"Annunciazione tra i Santi Giovanni Battista e Bernardino da Siena\" di Matteo di Giovanni e il coevo \"Crocifisso\" di Giovanni di Paolo. Tutte queste opere sono oggi conservate a Siena nel Museo diocesano d'arte sacra, presso l'Oratorio di San Bernardino in piazza San Francesco, eccezion fatta per le statue lignee quattrocentesche della \"Madonna\" e di \"San Giovanni Evangelista\" di Domenico di Niccol\u00f2 \"dei cori\", conservate nel Museo dell'Opera della Metropolitana. Due frammenti dell\"Annunciazione\" che Matteo di Giovanni aveva realizzato per la chiesa di San Pietro a Ovile sono esposti all'estero: la \"Nativit\u00e0 della Vergine\" a Parigi al Museo del Louvre e lo \"Sposalizio della Vergine\" a Filadelfia presso la Collezione Johnson.\nUna piccola corte trecentesca \u00e8 stata messa in luce, sul lato sinistro della facciata, dai lavori di ripristino effettuati negli anni '30 del XX secolo."}
{"id": "851117", "revid": "7040044", "url": "https://it.wikipedia.org/wiki?curid=851117", "title": "Dispersione cromatica", "text": ""}
{"id": "851118", "revid": "716642", "url": "https://it.wikipedia.org/wiki?curid=851118", "title": "Swindon Town Football Club", "text": "Lo Swindon Town Football Club, meglio noto come Swindon Town, \u00e8 una societ\u00e0 calcistica inglese con sede nella citt\u00e0 di Swindon, nel Wiltshire. \nMilita in Football League Two, quarta divisione del campionato inglese di calcio.\nLo stadio dove la squadra gioca le sue partite interne \u00e8 il County Ground che ha una capacit\u00e0 di 15\u00a0728 spettatori.\nIl periodo pi\u00f9 glorioso per la societ\u00e0 \u00e8 sicuramente quello che va dal 1968 al 1970 quando, nonostante militasse in Third Division, sconfisse l', allora militante in First Division, nella finale di League Cup 1969 allo Stadio di Wembley. Lo Swindon poi venne promosso in Second Division e vinse due competizioni europee, la Coppa di Lega Italo-Inglese 1969 e la Coppa Anglo-Italiana 1970.\nStoria.\nFondato dal Reverendo William Pitt di Liddington nel 1879, nel 1894 la squadra divenne professionistica e si iscrisse alla Southern League che fu fondata nello stesso anno.\nLo Swindon raggiunse le semifinali di FA Cup per la prima volta della sua storia nella stagione 1909\u201310, perdendole contro il Newcastle United che poi venne sconfitto in finale dal Barnsley. Il Barnsley e lo Swindon furono invitati a partecipare alla Dubonnet Cup. La finale tra Barnsley e Swindon fu giocata allo stadio Parc des Princes di Parigi e venne vinta per 2\u20131 dallo Swindon grazie a una doppietta di Harold Fleming.\nNella stagione successiva lo Swindon Town vinse il campionato di Southern League qualificandosi alla finale di Charity Shield dove venne sconfitta per 8-4 dai campioni di Football League del Manchester United. Questa finale, giocata il 25 settembre 1911 allo stadio Stamford Bridge, fu la partita del Charity Shield pi\u00f9 ricca di gol. I proventi dell'incontro vennero devoluti in benificienza ai sopravvissuti del Titanic.\nSwindon entr\u00f2 nella Football League nel 1920 in quanto uno dei membri fondatori della Division Three e sconfisse il Luton Town F.C. 9\u20131 nella sua prima partita stagionale. Questa \u00e8 tuttora la vittoria pi\u00f9 larga dello Swindon in partite di campionato. Negli anni venti e trenta lo Swindon naviga nella terza serie inglese: in questo periodo sale in cattedra Harry Morris, calciatore pagato per sole 110 sterline e che in sette anni diviene presto una delle leggende della societ\u00e0, realizzando 215 reti in 260 partite di campionato e conquistando il record di miglior marcatore nella storia dello Swindon Town.\nLo Swindon pass\u00f2 i successivi 50 anni nelle serie minori. Nel 1969, per\u00f2, il club vinse a sorpresa la League Cup, sconfiggendo in finale l' per 3-1, ed in virt\u00f9 di questo lo Swindon avrebbe dovuto partecipare alla Coppa delle Fiere. Tuttavia la Federazione calcistica dell'Inghilterra aveva in precedenza accettato i criteri d'inclusione che gli organizzatori avevano stabilito alcuni anni prima, secondo cui solo le squadre vincitrici di League Cup di prima divisione potevano partecipare alla Coppa delle Fiere, e poich\u00e9 lo Swindon allora militava in Terza divisione non pot\u00e9 prendere parte alla competizione europea. Poich\u00e9 la squadra non era idonea, vennero create le competizioni angloitaliane per dare l'opportunit\u00e0 anche alle squadre minori di partecipare a competizioni europee. La prima di queste, la Coppa di Lega Italo-Inglese, venne disputata tra la societ\u00e0 vincitrice della Coppa Italia e quella detentrice della League Cup, che nella prima edizione del 1969 erano rispettivamente la ed appunto lo Swindon. Gli inglesi vinsero con un complessivo 5-2: battuti all'andata in Italia per 2-1, con gol segnato da Peter Noble, al ritorno lo Swindon si impose con un netto 4-0, grazie alle reti di Dan Rogers (che aveva segnato una doppietta nella finale di League Cup) ed una tripletta del nuovo acquisto Arthur Horsfield. Lo Swindon vinse in seguito la Coppa Anglo-Italiana battendo il per 3-0 in una finale sospesa dopo 79 minuti a seguito di invasioni di campo con i lacrimogeni che furono utilizzati per permettere alle squadre di ritornare negli spogliatoi.\nIn seguito a cambi di gestione del club, lo Swindon trascorse un lungo periodo di crisi che culmin\u00f2 nella retrocessione nel 1982 in Fourth Division (Quarta Divisione), la serie professionistica pi\u00f9 in basso del calcio inglese a quel tempo. Ben presto per\u00f2 lo Swindon si riprese e nella stagione 1985-86 il club vinse senza nessuna difficolt\u00e0 il campionato di Fourth Division con ben 102 punti in classifica (fu il primo club a superare quota 100 punti in classifica) e torn\u00f2 cos\u00ec in Terza Divisione. L'anno dopo lo Swindon vinse i playoff e venne promosso in Second Division. L'allenatore che condusse la squadra alle due promozioni consecutive Lou Macari lasci\u00f2 la squadra nel 1989 per andare al West Ham United e venne sostituito dal centrocampista veterano e ex giocatore della nazionale argentina Ossie Ardiles. Nella sua prima stagione lo Swindon vinse i playoff di Second Division ma il club venne poi retrocesso in Third Division per illecito sportivo. Il presidente Brian Hillier fu condannato a sei mesi di carcere. In seguito per\u00f2 in appello venne deciso che lo Swindon Town sarebbe rimasto in Second Division.\nLo Swindon allenato da Glenn Hoddle nella stagione 1991-92 sfior\u00f2 la promozione nella categoria superiore partecipando e perdendo ai playoff di Second Division. Un anno dopo grazie alla vittoria decisiva contro il Leicester City per 4-3 nella finale dei play-off di Football League Division One lo Swindon venne promosso per la prima volta in Premiership\u00a0\u2014 , la massima serie.\nNell'estate 1993 Hoddle si trasfer\u00ec al e venne sostituito dal suo assistente John Gorman che per\u00f2 non seppe evitare la retrocessione in Division One. Lo Swindon in quella stagione vinse solo cinque partite e sub\u00ec ben 100 reti\u00a0\u2014. Nella stagione successiva lo Swindon venne retrocesso in Division Two.\nDopo una sola stagione per\u00f2 lo Swindon, allenato dal nuovo allenatore Steve McMahon, riusc\u00ec a vincere il campionato di Division Two e a tornare in Division One.\nNei 10 anni successivi il club assunse e licenzi\u00f2 cinque allenatori; in questo periodo lo Swindon venne retrocesso in Division Two. Arriv\u00f2 5\u00b0 nella stagione 2003-04 ma fall\u00ec la promozione ai play-off e rest\u00f2 cos\u00ec in Terza Serie, ora chiamata League One.\nL'allenatore Iffy Onuora non riusc\u00ec a salvare lo Swindon dalla retrocessione in League Two nel 2006. Lo Swindon divenne la prima squadra militante in passato in Premier League a prendere parte alla pi\u00f9 bassa divisione professionistica del campionato inglese. Nel maggio 2006, in seguito alla retrocessione, venne assunto come nuovo allenatore Dennis Wise.\nWise fu sostituito ben presto dall'ex giocatore della nazionale scozzese Paul Sturrock, che fu assunto il 7 novembre 2006 e guid\u00f2 lo Swindon al terzo posto e al conseguente ritorno in League One, ottenuto grazie ad un 1-1 interno contro il Walsall all'ultimo turno.\nAttanagliato da problemi finanziari, lo Swindon fu rilevato nel 2008 da un consorzio capeggiato da un uomo d'affari del luogo, Andrew Fitton, che insieme con Jeremy Wray design\u00f2 Maurice Malpas quale nuovo tecnico. Il sodalizio si pose come obiettivo il risanamento economico e il pagamento dei debiti insoluti entro la fine della stagione 2007-2008.\nLa stagione 2008-2009 cominci\u00f2 con una vittoria, ma cinque sconfitte consecutive in casa misero a forte rischio la posizione di Malpas, che fu sostituito da Danny Wilson, sotto la cui guida il club riusc\u00ec a piazzarsi quindicesimo, quattro punti sopra la zona retrocessione.\nNel 2009-2010 lo Swindon ha sfiorato la promozione in Championship. A un certo punto della stagione si \u00e8 trovato a una sola lunghezza di distacco dal secondo posto che garantisce la promozione diretta in seconda divisione, poi un calo di rendimento nel finale di campionato ha fatto scivolare la squadra al quinto posto, comunque valevole per l'accesso ai play-off. Superato il Charlton Athletic ai rigori, lo Swindon \u00e8 stato sconfitto per 1-0 dal Millwall a Wembley. Il 20 maggio 2011, in seguito alla retrocessione in League Two, viene nominato nuovo allenatore Paolo Di Canio.\nIl 21 aprile 2012, con 2 turni di anticipo, lo Swindon ha conquistato la promozione diretta in Football League One per la stagione 2012-2013 grazie al vantaggio di 9 punti sul quarto posto, posizione che segna l'accesso ai play-off. La settimana successiva, alla penultima giornata del campionato, ottiene anche il titolo di Campione della League Two grazie al successo per cinque a zero sul Port Vale.\nAllenatori.\n\"Aggiornato al 2 ottobre 2012.\"\nAltre squadre.\nSwindon Town F.C. Riserve.\nLa squadra Riserve milita attualmente nel campionato di Football Combination Wales &amp; West. Venne fondata come squadra separata negli anni 1890 e vinse due volte il Wiltshire Cup prima del 1900, sebbene in due occasioni perse in finale contro la prima squadra dello Swindon Town (2-0 nel 1891 e 13-0 nel 1892). La squadra entr\u00f2 nella Western League nel 1902 e vi rimase l\u00ec fino al 1949. La squadra riserve ha anche vinto 27 Wiltshire Premier Shield nel periodo 1927-92.\nSwindon Town Youth F.C..\nLa squadra giovanile dello Swindon Town raggiunse la finale della FA Youth Cup nel 1964, dove furono sconfitti dalla squadra giovanile del Manchester United in cui giocava un giovane George Best. La squadra non riusc\u00ec pi\u00f9 a qualificarsi alla fase finale della competizione fino al 2004 dove persero per 3-0 contro il Chesterfield ai quarti.\nAllenata da David Byrne, la squadra giovanile raggiunse di nuovo i quarti di finale della FA Youth Cup nel 2007 dove vennero eliminati dal .\nSwindon Town Ladies F.C..\nFondata il 28 settembre 1993, la prima squadra dello Swindon Town Ladies Football Club (STLFC) milita attualmente in South West Combination Women's Football League e si \u00e8 qualificata al primo turno della FA Women's Cup per la seconda volta nella sua storia nella stagione 2006-07. La squadra riserve dello Swindon Town Ladies milita attualmente in South West League e Division 1 North; entrambe le squadre giocano le loro partite interne allo stadio dell'Aldbourne Football Club. Oltre 150 calciatrici rappresentano il club nei campionati di calcio locali."}
{"id": "851120", "revid": "32428", "url": "https://it.wikipedia.org/wiki?curid=851120", "title": "Chiesa San Giovanni a Mare", "text": ""}
{"id": "851121", "revid": "92723", "url": "https://it.wikipedia.org/wiki?curid=851121", "title": "Chiesa di San Pietro alle Scale", "text": "La chiesa di San Pietro alle Scale si trova in via San Pietro a Siena.\nStoria e descrizione.\nL'edificio, d'origine duecentesca, fu radicalmente ristrutturato fra la fine del Seicento e gli inizi del Settecento. Nella facciata in mattoni e intonaco si apre il portale sormontato da un rilievo con \"San Pietro in gloria fra angeli\".\nL'interno a navata unica \u00e8 contraddistinto dagli altari decorati in gesso e stucco secondo forme tardo barocche. L'opera pi\u00f9 antica \u00e8 il polittico smembrato attribuito ad Ambrogio Lorenzetti, con la rappresentazione della \"Madonna col Bambino e quattro santi\". Degni di nota sono anche il \"Riposo durante la fuga in Egitto\" di Rutilio Manetti (1621), autore anche dello stendardo dipinto su entrambi i lati alla sinistra dell'altare, raffigurante la \"Madonna in gloria e due santi\" (sul lato rivolto verso l'altare) e \"Santa Caterina ed un altro santo\" (sul lato rivolto verso il muro). Sull'altare destro \u00e8 esposta la pala con la seicentesca \"Madonna in gloria e santi\" di Francesco Rustici detto il Rustichino. Vicino all'entrata un frammento d'affresco con \"Santa Caterina\" di Liberale da Verona, riferibile al 1470 circa.\nA Siena esiste un'altra chiesa intitolata a san Pietro e detta San Pietro alla Magione."}
{"id": "851126", "revid": "92723", "url": "https://it.wikipedia.org/wiki?curid=851126", "title": "Chiesa di San Pietro alla Magione", "text": "La chiesa di San Pietro alla Magione si trova a Siena in via Camollia.\nStoria.\nAttestata fin dal 998, la chiesa appartenne ai Cavalieri Templari sin dal XII secolo, come risulta da un documento del 1148. I templari vi tenevano un ospizio per pellegrini (\"la Magione\") da cui la chiesa prese il nome. Con la soppressione dei templari avvenuta nel 1312, la chiesa pass\u00f2 ai Cavalieri Ospitalieri che assunsero successivamente il titolo di Ordine dei Cavalieri di Malta. Dall'Ordine melitense la chiesa pass\u00f2 in seguito alla Diocesi, divenendo titolo parrocchiale ancora oggi esistente. Nell'Oratorio adiacente, intitolato alla Presentazione della Vergine al Tempio e realizzato nel 1526, \u00e8 presente ed opera da alcuni anni il Centro Locale dei Salesiani Cooperatori di Siena, che si ispira alla spiritualit\u00e0 di don Bosco per l'educazione cristiana ed umana dei giovani. La chiesa continua ancora oggi ad essere il luogo per le riunioni e le celebrazione della sezione senese del Sovrano Militare Ordine di Malta. Nel 1980 ospit\u00f2 infatti l'allora Gran Maestro dell'Ordine Fra' Angelo de Mojana di Cologna, in occasione della cerimonia di conferimento da parte dell'Ordine del titolo di \"Sovrana\" alla Contrada dell'Istrice, nel cui territorio sorge la chiesa.\nDescrizione.\nEdificio in pietra in stile romanico, \u00e8 preceduto da una scalinata e mostra una facciata a capanna in pietra, anch'essa romanica, del XII o XIII secolo, con portale gotico del XIV secolo e con coronamento ad archetti rifatto in maniera arbitraria ad inizio del XX secolo. Nel retro, accanto all'abside, si pu\u00f2 notare il caratteristico campanile a vela, tipico delle magioni templari. All'esterno, sul fianco, \u00e8 possibile notare diverse croci templari scolpite nella muratura. Sulla destra \u00e8 una cappella in mattoni, eretta nel 1523-1526 come ex voto per la peste.\nL'austero aspetto dell'interno, ad unica navata illuminata da finestrelle altre e strette, con presbiterio rialzato, abside e copertura a capriate, si deve ai ripristini del 1957. Tra le opere d'arte, una nicchia gotica (per riporvi i sacri vasi durante la Messa) della seconda met\u00e0 del Trecento a fianco dell'altare principale e frammenti di affreschi a monocromo (\"Crocifissione\" e \"Storie bibliche\") di Cristoforo di Bindoccio e Meo di Pero, databili alla fine del Trecento e provenienti da una stanza dell'ospizio.\nNella cappella di destra una \"Madonna col Bambino\" di Bartolomeo Neroni detto il Riccio, del XVI secolo, la \"Madonna con i santi Giovanni Battista e Pietro\" di Diego Pesco (1760) e due tele seicentesche assai modeste di indubbia attribuzione raffiguranti sant'Ugo e il martirio di san Donnino, a sinistra e destra rispettivamente."}
{"id": "851128", "revid": "404338", "url": "https://it.wikipedia.org/wiki?curid=851128", "title": "Calderone (simbolo celtico)", "text": "Il calderone \u00e8 un antico simbolo celtico che rappresentava il grembo della Dea, da dove tutto nasce. Molti Dei del Pantheon celtico sono rappresentati con un calderone, i pi\u00f9 conosciuti sono Ceridwen e Dagda. Tutt'oggi il calderone \u00e8 un simbolo importante per i Neopagani che seguono la tradizione celtica e wiccan.\nDetto anche paiolo dovrebbe essere in ferro ed avere la bocca dello stesso diametro della base, ed essere panciuto.\nLe dimensioni sono variabili, ma in genere \u00e8 abbastanza grande per ospitare un piccolo fuoco o per le offerte alle divinit\u00e0.\nSe di piccole dimensioni viene utilizzato per cuocere tisane o per la cucina rituale.\nQuando viene usato sull'altare o all'interno del cerchio magico ha un ruolo differente, e un uso diverso a seconda della stagione.\nPer tutti i riti primaverili si riempie di acqua e fiori, serve a contenere le offerte che verranno bruciate per le divinit\u00e0.\nNel periodo invernale vi si accende dentro il fuoco."}
{"id": "851129", "revid": "287204", "url": "https://it.wikipedia.org/wiki?curid=851129", "title": "Koszutka", "text": "Koszutka (tedesco \"Kossutka\") \u00e8 una frazione settentrionale di Katowice, in Polonia, la meno estesa della citt\u00e0 (1,38\u00a0km\u00b2). Confina a nord con We\u0142nowiec-J\u00f3zefowiec, a est con Bogucice, a sud con \u015ar\u00f3dmie\u015bcie e a ovest con D\u0105b.\nGeografia fisica.\nLa popolazione conta abitanti (2007). La porzione settentrionale \u00e8 occupata da ville, la meridionale da bassi edifici degli anni 1950 e da alti complessi residenziali pi\u00f9 recenti.\nStoria.\nKoszutka fu fondata nel XVII secolo come colonia di Bogucice. La sua maggior espansione ebbe luogo nel XIX secolo, ma l'incendio pluriennale della miniera \"Fanny\" provoc\u00f2 il cedimento del suolo e interruppe lo sviluppo edilizio. Negli anni 1930 fu edificata la parte occidentale dell'odierno viale Korfanty. Nel 1924 Koszutka e Bogucice erano gi\u00e0 state integrate in Katowice. Durante il regime socialista Kosutka era nota come \"Quartiere operaio Marchlewski\" (\"Osiedle Robotnicze im. J. Marchlewskiego\"); furono demoliti i preesistenti \"familoki\" e l'area fu edificata con pi\u00f9 moderni blocchi abitativi di pochi piani. Alla fine degli anni 1960 sorsero i cosiddetti blocchi blu (\"niebieskie bloki\"), molto pi\u00f9 elevati, e i complessi edilizi di via Chorzowska, comunemente detti padiglioni.\nSempre negli anni 1960 entr\u00f2 in funzione anche la Scuola elementare 57, la Scuola superiore liceo IX e il Centro culturale di quartiere."}
{"id": "851130", "revid": "1573940", "url": "https://it.wikipedia.org/wiki?curid=851130", "title": "Huntington Park (California)", "text": "Huntington Park \u00e8 una citt\u00e0 della contea di Los Angeles, California negli Stati Uniti. Nel 2000 contava 61.348 abitanti.\nIl nome deriva dal magnate delle ferrovie Henry Huntington.\nTra i personaggi che vi sono nati o vissuti, da citare il cestista Tex Winter. Anche gli Slayer, un gruppo musicale \"thrash metal\", sono legati a questa citt\u00e0."}
{"id": "851131", "revid": "729019", "url": "https://it.wikipedia.org/wiki?curid=851131", "title": "Sigari Montecristo", "text": "Montecristo \u00e8 una delle marche di sigari pi\u00f9 famose ed apprezzate nel mondo.\nStoria.\nFondata nel 1935 dall'asturiano Alonso Menendez e dal conterraneo Pepe Garcia, la marca deve probabilmente il suo nome al libro \"Il Conte di Montecristo\" di Alexandre Dumas. Ci\u00f2 in ossequio alla tradizione delle fabbriche di sigari cubane di intrattenere i \"torcedores\" (lett. arrotolatori, ovvero coloro che producono il sigaro) con la lettura di un libro.\nCon il successo dei sigari Montecristo, la Compagnia creata da Menendez e Garcia diventer\u00e0 sempre pi\u00f9 potente permettendo anche l'acquisizione della famosa marca H. Upmann. Ci\u00f2 ovviamente fino alla rivoluzione cubana di Fidel Castro che nazionalizz\u00f2 anche quest'azienda. A tutt'oggi Montecristo \u00e8 infatti di propriet\u00e0 di \"Habanos\", la societ\u00e0 al 51% del Governo cubano ed al 49% della multinazionale del tabacco franco-spagnola Altadis.\n\u00c8 noto che il Montecristo n.4 fu il sigaro in assoluto il preferito e pi\u00f9 fumato da Ernesto Che Guevara, sebbene egli fosse asmatico e soffrisse di problemi respiratori. Proprio questo sigaro \u00e8 da molti anni il pi\u00f9 venduto avana al mondo.\nPare inoltre che la Montecristo fosse la marca preferita in assoluto dall'attore Christopher Lee. In particolare preferiva i Montecristo n.1 e i \"Lonsdale\". Un celebre aneddoto racconta che una volta disse: \"Cosa sono questi? Io non fumo sigari come questi, io fumo solo Montecristo!\" come risposta a un'offerta di fumare un tipo diverso di sigari.\nVariet\u00e0.\nElenco dei sigari Montecristo della serie Classica, escluse le edizioni limitate:"}
{"id": "851132", "revid": "57342", "url": "https://it.wikipedia.org/wiki?curid=851132", "title": "Le pagine della nostra vita (film)", "text": "Le pagine della nostra vita (\"The Notebook\") \u00e8 un film del 2004 diretto da Nick Cassavetes che parla della storia d'amore tra Noah e Allie, dalla giovent\u00f9 alla vecchiaia.\nTrama.\nIn una casa di riposo dei nostri giorni, l'anziano Duke legge a una paziente il diario di una storia d'amore.\nNell'estate del 1940 (6 giugno), a Seabrook Island, Carolina del Sud, il giovane operaio Noah Calhoun e la diciassettenne Allison \"Allie\" Hamilton, ricca ereditiera, si incontrano per la prima volta al luna park. Noah, vedendola, muove il primo passo e dopo svariati tentativi riesce a passare del tempo da solo con lei. Allie e Noah finiscono cos\u00ec per innamorarsi l'uno dall'altra e bench\u00e9 di estrazione sociale diversa, decidono di fidanzarsi: una sera, Noah mostra ad Allie una casa abbandonata e rivela di volerla ristrutturare per la loro futura vita insieme. Proprio mentre i due ragazzi stanno per fare l'amore per la prima volta, sopraggiunge l'amico Finn ad avvertirli: i genitori di Allie, non vedendola rientrare, hanno chiamato la polizia. Al rientro, Allie litiga con la madre che le proibisce di vedere Noah poich\u00e9 non appartiene al loro stesso ceto. I due innamorati finiscono col litigare e il giorno dopo Allie \u00e8 costretta dalla madre a rientrare a Charleston.\nPer un anno intero Noah scrive una lettera al giorno ad Allie ma non ricevendo alcuna risposta, perde ogni speranza e rinuncia a lei definitivamente. Quando gli Stati Uniti entrano nella seconda guerra mondiale Noah si arruola mentre Allie presta servizio come infermiera volontaria presso un ospedale militare dove conosce Lon Hammond Jr., un giovane e facoltoso avvocato del Sud; i due si fidanzano con la piena approvazione delle rispettive famiglie. Tornato dalla guerra, Noah, con l'aiuto di suo padre, compra la casa che aveva sognato per s\u00e9 e Allie; giunto a Charleston per ultimare l'acquisto, Noah scorge Allie e Lon in un ristorante mentre si stanno baciando. Preso dalla gelosia e da una frenesia incontrollabile, il ragazzo si convince che Allie torner\u00e0 da lui solo quando la casa sar\u00e0 ultimata e vi si dedica cos\u00ec giorno e notte. Terminati i lavori, e senza pi\u00f9 aver visto Allie, Noah cerca di vendere la casa ma finisce col mandare a monte qualsiasi offerta degli acquirenti.\nProprio durante la prova dell'abito nuziale, Allie vede casualmente sul giornale la foto di Noah accanto alla casa e decide di tornare a Seabrook per rivederlo. I due, dopo un iniziale imbarazzo, si scoprono ancora innamorati e fanno l'amore. La mattina dopo, la madre di Allie si precipita dalla figlia per informarla che Lon, al corrente di tutto, sta venendo a cercarla. Le due hanno un duro scontro, alla fine del quale Allie riceve dalla madre il pacco con tutte le lettere che Noah aveva scritto e che lei aveva intercettato. Subito dopo la donna confessa di essere stata legata lei stessa, anni prima, ad un giovane di classe inferiore con il quale aveva tentato di scappare. Infine se ne va lasciando la figlia libera di scegliere la sua vita. Allie \u00e8 molto confusa e impaurita dal fatto che una sua qualunque scelta finirebbe per ferire uno dei due ragazzi. Noah, adirato di fronte all'ennesima titubanza dell'amata, le chiede di restare ma la ragazza si reca in albergo da Lon.\nNel presente, Duke termina la lettura con un laconico \"e vissero felici e contenti\" senza per\u00f2 specificare \"chi\". Improvvisamente per\u00f2 l'anziana donna ricorda tutto: lei \u00e8 Allie, affetta da demenza senile, e Duke \u00e8 in realt\u00e0 Noah, suo marito. Agli inizi della malattia, la donna aveva consegnato il diario in cui lei stessa aveva scritto la loro storia per farselo leggere e aiutarla cos\u00ec a \"tornare da lui\". Cos\u00ec, Allie ricorda nitidamente il momento in cui tanti anni prima aveva scelto di tornare per sempre da Noah. I due coniugi si ritrovano, pi\u00f9 innamorati che mai, ma la loro gioia dura solo pochi minuti: Allie ripiomba improvvisamente nell'oblio e non riconoscendo pi\u00f9 il marito, lo caccia, in preda a una crisi cos\u00ec violenta da far intervenire gli infermieri per sedarla. Nel vedere la moglie in quello stato, Noah ha un attacco di cuore e viene portato d'urgenza in ospedale mentre Allie viene ricoverata nel reparto psichiatrico della stessa struttura.\nNottetempo, Noah va a trovare Allie la quale, in un momento di lucidit\u00e0, lo riconosce e gli confessa la paura di non riuscire a ricordare mai pi\u00f9 nulla di loro due. Noah la rassicura: il loro amore far\u00e0 in modo che si ritrovino sempre, infine si addormentano entrambi. I due muoiono insieme nel sonno e vengono ritrovati la mattina seguente dall'infermiera, ancora abbracciati.\nAccoglienza.\nCritica.\nSu Rotten Tomatoes ha ottenuto il 53% di recensione positive, con una media dei voti di 5,70 su 10 basata su 179 critiche, mentre su Metacritic ha un punteggio di 53 su 100 basato su 34 valutazioni."}
{"id": "851135", "revid": "1711941", "url": "https://it.wikipedia.org/wiki?curid=851135", "title": "Mozarabo", "text": "Moz\u00e0rabo (proveniente dall'arabo \"musta\u02bfrib\" \u0645\u0633\u062a\u0639\u0631\u0628, che vuol dire \"arabizzato\"), era il cristiano che viveva nei domini musulmani della Penisola Iberica in qualit\u00e0 di \"dhimm\u012b\", durante il periodo che va dall'VIII al XV secolo, tra i cristiani pi\u00f9 noto come Reconquista.\nStoria.\nI mozarabi erano governati da propri magistrati, mantenevano alcune libert\u00e0 religiose nella propria chiesa con il rito mozarabico e l'organizzazione visigota.\nMan mano che i re cristiani progredivano nella conquista della penisola iberica, crebbe l'intolleranza verso loro in al-Andalus a causa del sospetto di connivenza col nemico. I mozarabi trovarono una forma di collaborazione coi cristiani del nord ai quali apportarono l'esperienza della cultura visigota e l'influenza della cultura musulmana. Tradizionalmente la loro arte viene ancora chiamata mozaraba.\nLingua.\nSi chiama lingua mozarabica l'insieme delle Lingue romanze che si parlavano nella Penisola iberica e che si scrivevano sia in Alfabeto arabo, sia in Alfabeto latino. Oggi ci \u00e8 possibile conoscerla grazie a poeti arabi che composero liriche sia in arabo, sia in mozarabo."}
{"id": "851136", "revid": "461628", "url": "https://it.wikipedia.org/wiki?curid=851136", "title": "Chiesa di San Raimondo al Refugio", "text": "La chiesa di San Raimondo (al Refugio) si trova a Siena, in via di Fiera Vecchia.\nStoria.\nL'edificio sorse a partire dal 1601 per volere del nobile senese Aurelio Chigi che in quegli anni ricopriva la carica di camerlengo della Congregazione delle Povere Abbandonate. Dopo la morte di Aurelio Chigi i lavori furono portati avanti da Agostino Chigi, rettore dello Spedale di Santa Maria della Scala e quindi da Fabio Chigi, pontefice col nome di Alessandro VII. Il pontefice commission\u00f2 all'architetto senese Benedetto Giovannelli la nuova facciata marmorea, che fu completata entro il 1660, apponendovi il proprio stemma pontificio in alto sotto il frontone.\nDescrizione.\nLa facciata marmorea \u00e8 in stile barocco e risulta assai misurata nel sovrapporsi dei tre ordini classici, uno per piano, separati da due grossi cornicioni sporgenti. Verticalmente gli spazi sono scanditi da quattro ordini di lesene, due esterni e due pi\u00f9 interni. La facciata presenta un portale unico al primo ordine, un'unica finestra rettangolare al secondo ordine e lo stemma papale al terzo ordine.\nL'interno \u00e8 molto ben conservato e colpisce per l'omogeneit\u00e0 della decorazione riferibile ai primi decenni del Seicento. Tra le numerose tele che adornano la chiesa, eseguite dai principali maestri dell'epoca, Alessandro Casolani, Francesco Vanni, Rutilio Manetti, Rustichino e da qualche comprimario, spiccano il \"Ges\u00f9 restituisce l'abito del povero a Santa Caterina\" di Sebastiano Folli e \"I parenti tentano di distogliere San Galgano dalla vita eremitica\" di Rutilio Manetti. Questo \u00e8 l'elenco completo delle opere:\nParete sinistra, partendo da sinistra:\nParete di fondo, partendo da sinistra:\nParete di destra, partendo da sinistra:\nIn chiesa \u00e8 esposta anche una \"Madonna\" marmorea di Domenico di Bartolo, risalente al XV secolo.\nAccanto alla chiesa si trova il convento del Refugio che le d\u00e0 il nome. Fu fatto edificare nel Seicento e oggi ospita un pensionato femminile."}
{"id": "851140", "revid": "36426", "url": "https://it.wikipedia.org/wiki?curid=851140", "title": "Chiesa di San Sebastiano (Siena)", "text": ""}
{"id": "851142", "revid": "287204", "url": "https://it.wikipedia.org/wiki?curid=851142", "title": "Renault Primaquatre", "text": "La Primaquatre \u00e8 un'autovettura di fascia alta prodotta tra il 1931 ed il 1939 dalla Casa automobilistica francese Renault.\nStoria.\nQuando Louis Renault inizi\u00f2 a lavorare a quella che sarebbe divenuta l'erede della Type KZ, prese spunto dalla filosofia progettuale di alcune Ford contemporanee, le quali utilizzavano motori di cilindrata piuttosto alta in rapporto al numero dei cilindri, ma con potenze non molto elevate, in grado quindi di fornire un'elevata coppia motrice in grado di assicurare un buon spunto alle vetture stesse, forti di un corpo vettura non molto pesante. Con questa filosofia progettuale, la Renault realizz\u00f2 pertanto la Primaquatre: presentata il 29 dicembre 1930, la Primaquatre fu commercializzata il mese successivo.\nLe prime Primaquatre erano contraddistinte dalla sigla di progetto KZ6 ed adottavano il telaio della pi\u00f9 piccola Monaquatre, lanciata nello stesso anno, della quale mantenevano anche gli ingombri del corpo vettura. Con la formula del grande motore in un corpo vettura piuttosto ridotto, la Primaquatre ottenne un buon successo di vendite: le KZ6 montavano il motore che fu anche della stessa Type KZ, ossia un 4 cilindri da 2120 cm\u00b3 in grado di erogare circa 35 CV di potenza massima a 2900 giri/min e di spingere la Primaquatre a oltre 100\u00a0km/h di velocit\u00e0 massima. La distribuzione avveniva tramite valvole laterali e il cambio era manuale a tre marce non sincronizzate. Nel 1932, con pochi aggiornamenti di dettaglio, debutt\u00f2 la KZ8, rimasta in listino solo in quell'anno. Anche la KZ8 condivideva il telaio con la Monaquatre, cos\u00ec come anche la KZ10, che debutt\u00f2 nel 1933: anch'essa mantenne invariate molte impostazioni meccaniche, ma crebbe di dimensioni, passando da 3,7 a 3,9 m di lunghezza: motore e cambio rimasero invariati, anche nella potenza massima.\nStesso discorso per la serie successiva, denominata con la sigla di progetto KZ18, commercializzata nel 1934 ed ulteriormente cresciuta, passando a 4 metri di lunghezza. Anche la KZ18 mantenne la medesima configurazione meccanica, cos\u00ec come la KZ24 del 1935, anch'essa con telaio e meccanica invariati, ma con corpo vettura passato a 4,15 metri di lunghezza per 1,6 m di larghezza.\nNovit\u00e0 pi\u00f9 rilevanti si ebbero a partire dal 1936, quando furono lanciate le nuove Primaquatre (sigla di progetto ACL1, realizzate su un nuovo telaio dal passo maggiorato di 21 cm e dotate di un nuovo motore sempre a 4 cilindri, ma della cilindrata di 2383\u00a0cm\u00b3 ed in grado di erogare 48 CV a 3200 giri/min.\nQuesta nuova serie continu\u00f2 ad essere prodotta fino alla fine del 1939, beneficiando di aggiornamenti meccanici e dando luogo a nuove sottoserie (sigle di progetto ACL2, BDF1, BDF2 e BDS1). Nell'ultimo anno di vita della Primaquatre, fu lanciata anche la Primaquatre Sport (sigla di progetto BDS2), caratterizzata da un'impostazione pi\u00f9 sportiveggiante e dal 2,4 litri portato a 56 CV di potenza massima, come nelle BDF2.\nLe ultime Primaquatre uscirono dalle linee di montaggio alla fine del 1939, ma le ultime vetture furono vendute fino al 1940.\nCaratteristiche estetiche.\nLe prime Renault Primaquatre erano caratterizzate dalla tipica calandra a V, inclinata, piatta e liscia (detta anche \"a spartivento\"), una caratteristica che ricorda le vecchie Renault NN ed MT. Tale caratteristica rimase anche sulle KZ8, mentre scomparve decisamente gi\u00e0 sulle KZ10, per lasciare il posto ad una calandra pi\u00f9 convenzionale. Sulle KZ18 del 1934, invece, la calandra cominci\u00f2 ad inclinarsi nuovamente all'indietro, in modo da andare alla ricerca di un'aerodinamica sempre migliore, come era uso nella seconda met\u00e0 degli anni trenta. Il disegno della calandra rimaneva piuttosto convenzionale, salvo appunto l'inclinazione all'indietro piuttosto decisa. Tale inclinazione si mantenne anche nella KZ24 del '35, mentre nelle serie successive divenne ancor pi\u00f9 pronunciata, mentre la calandra stessa divenne pi\u00f9 arrotondata e dai bordi pi\u00f9 smussati, per favorire ancor di pi\u00f9 la penetrazione aerodinamica. Anche la coda delle Primaquatre fu soggetta via via a variazioni in maniera tale da migliorare l'aerodinamica. Nelle ultime versioni la coda divenne inclinata e sfuggente, in contrasto con l'andamento verticale delle prime serie. Anche il resto del corpo vettura non era esente da tali variazioni. Gli spigoli divennero via via sempre pi\u00f9 tondeggianti, fino a raggiungere la massima espressione nelle Primaquatre Sport, decisamente profilate anche in versione berlina.\nMeccanica.\nInizialmente, la meccanica delle Primaquatre era imparentata con quella delle vecchie KZ e dei modelli che le hanno precedute nel corso degli anni venti. Niente di rivoluzionario, quindi, ma una collaudata meccanica che se da un lato non era per niente brillante, dall'altro si faceva apprezzare per la sua robustezza, la sua affidabilit\u00e0 e la sua generosa erogazione di coppia motrice. Il motore a 4 cilindri da 2120\u00a0cm\u00b3 in grado di erogare 35 CV a 2900 giri/min fu montato su tutte le Primaquatre prodotte fino al 1935 compreso. Tale motore, come si \u00e8 gi\u00e0 detto, possedeva una distribuzione a valvole laterali, due per cilindro, e girava molto lento, tanto da raggiungere solo 2750 giri/min a 90 orari di velocit\u00e0.\nDal 1936, si pass\u00f2 ad un motore da 2383\u00a0cm\u00b3 in grado inizialmente di erogare 48 CV a 3200 giri/min. Tale motore fu montato sulle serie ACL1 ed ACL2. In seguito, sulle BDF1 e BDF2, il motore sal\u00ec di potenza fino a 56 CV a 3300 giri/min. Tale motore fu montato anche sulle Primaquatre Sport. Le BDS1, invece, beneficiarono di altri 6 CV in pi\u00f9, raggiungendo cos\u00ec 62 CV di potenza massima a 3500 giri/min."}
{"id": "851145", "revid": "17351", "url": "https://it.wikipedia.org/wiki?curid=851145", "title": "Heinkel He.111", "text": ""}
{"id": "851146", "revid": "17351", "url": "https://it.wikipedia.org/wiki?curid=851146", "title": "He.111", "text": ""}
{"id": "851147", "revid": "17351", "url": "https://it.wikipedia.org/wiki?curid=851147", "title": "He-111", "text": ""}
{"id": "851148", "revid": "106356", "url": "https://it.wikipedia.org/wiki?curid=851148", "title": "California highway patrol", "text": ""}
{"id": "851149", "revid": "1305772", "url": "https://it.wikipedia.org/wiki?curid=851149", "title": "Statue of Liberty", "text": "Statue of Liberty \u00e8 il secondo singolo del gruppo pop inglese XTC, pubblicato nel 1978.\nIl disco.\nIl singolo, registrato durante le sessioni per l'album White Music \u00e8 prodotto da John Leckie, che fa anche da ingegnere del suono; operatore ai nastri \u00e8 Alan \"Jaffa\" Douglas.\nIl singolo \u00e8 distribuito per fare da traino all'album di debutto \"White Music\", e il brano \u00e8 pi\u00f9 corto di 20 secondi rispetto alla versione pubblicata in seguito sull'album.\nLe etichette blu della Virgin utilizzate nelle prime copie sono sostituite nelle ristampe con le pi\u00f9 canoniche (per i tempi) verdi e rosse. L'edizione giapponese utilizza per la copertina la parte posteriore della copertina inglese.\nIl brano \"Statue of Liberty\" non \u00e8 stato trasmesso nelle ore diurne dalla radio inglese per via del testo considerato scabroso laddove racconta di \"navigare sotto la sua gonna\".\n\"Hang On to the Night\" era inizialmente intitolata \"Here Come the Saucers\".\nPartridge rimane cos\u00ec deluso dalla copertina scelta dalla casa discografica da decidere, da quel momento, di doversi occupare personalmente delle copertine dei suoi dischi.\nTracce 7\".\nLato A\nLato B"}
{"id": "851151", "revid": "1924342", "url": "https://it.wikipedia.org/wiki?curid=851151", "title": "Avril Lavigne", "text": "Raggiunge il successo mondiale nel 2002 con il singolo \"Complicated\", che la fa diventare un idolo per gli adolescenti di tutto il mondo per via della sua personalit\u00e0 ribelle. Nello stesso anno viene pubblicato il suo album di esordio, \"Let Go\", che ha venduto circa venti milioni di copie nel mondo e ricevuto il plauso della critica specializzata. Grazie al suo impatto nella cultura musicale, Avril Lavigne \u00e8 stata definita come \u00abprincipessa del pop punk\u00bb. La consacrazione avviene con il secondo album, \"Under My Skin\" (2004), distribuito in circa dodici milioni di copie e trainato dal successo dei singoli \"Don't Tell Me\" e \"My Happy Ending\". Nel 2007 \u00e8 il turno del terzo album in studio, \"The Best Damn Thing\", stampato in otto milioni di copie e preceduto dal singolo \"Girlfriend\", l'unico brano della cantante ad aver raggiunto la prima posizione nella Billboard Hot 100. Dopo aver preso una pausa di circa quattro anni, Lavigne torna sulle scene musicali pubblicando prima l'album \"Goodbye Lullaby\" (2011) e poi l'omonimo \"Avril Lavigne\" (2013), entrambi influenzati da una forte impronta personale e introspettiva; in seguito a un'altra pausa, dovuta principalmente alla contrazione della malattia di Lyme, pubblica nel 2019 il nuovo album \"Head Above Water\". Nel 2022 pubblica il settimo album in studio \"Love Sux\".\nDall'inizio della sua carriera ha venduto pi\u00f9 di quaranta milioni di album e cinquanta milioni di singoli diventando la terza artista femminile canadese di maggiore successo in termini di vendite, dietro solo a C\u00e9line Dion e Shania Twain. Ha ricevuto otto candidature ai Grammy Award, tre ai BRIT Award e si \u00e8 aggiudicata un MTV Video Music Awards, due MTV Europe Music Awards, sette Radio Disney Music Awards e nove Juno Award. Oltre alla musica, Lavigne dedica del tempo anche ad altre attivit\u00e0, come la creazione di una linea d'abbigliamento mirata al mercato giovanile, la \"Abbey Dawn\", e la realizzazione di tre fragranze di profumi.\nBiografia.\nInfanzia e adolescenza.\nDi origini inglesi, scozzesi, irlandesi e francesi, nasce a Belleville, nella provincia dell'Ontario, in Canada, il 27 settembre 1984. Seconda di tre figli (gli altri sono Michelle di tre anni pi\u00f9 giovane e Matt di due anni pi\u00f9 grande), all'et\u00e0 di cinque anni si trasferisce con la famiglia a Napanee, una cittadina di soli abitanti, dove \u00e8 cresciuta. Essendo suo padre originario della Francia, Avril possiede la doppia cittadinanza canadese e francese. Ad Avril in giovane et\u00e0 viene diagnosticata la sindrome da deficit di attenzione e iperattivit\u00e0 e incomincia ad assumere Ritalin.\nLa famiglia (il padre francese, Jean-Claude, lavora per una compagnia telefonica e la madre canadese, Judy, \u00e8 casalinga) e l'ambiente profondamente religioso in cui cresce, la portano a frequentare le chiese (la Evangel Temple era quella solitamente frequentata dalla sua famiglia) e le comunit\u00e0 nelle quali far\u00e0 le prime esperienze nel canto. Un misto di country e gospel che la former\u00e0 e le far\u00e0 \"muovere i primi passi\" su una strada gi\u00e0 percorsa da molte altre celebrit\u00e0 prima di lei.\n1995-2001: gli esordi e il primo contratto discografico.\nAll'et\u00e0 di undici anni Lavigne riceve in regalo dai suoi genitori la sua prima chitarra. \u00c8 su questo strumento che incomincia a imparare da autodidatta; comincia a scrivere alcuni testi all'et\u00e0 di quattordici anni, il primo \"Can't Stop Thinking About You\", parla di una storia d'amore finita male. La prima canzone che impara con la chitarra \u00e8 \"Fly Away\" di Lenny Kravitz. Decide di entrare nella \"Lennox Community Theatre\", che produce spettacoli e musical a livello locale e si esibisce in due spettacoli, colpendo il direttore del teatro Tom Picotte per la personalit\u00e0 che esprime sul palco nonostante la giovane et\u00e0.\nNel 1999 partecipa, vincendolo, a un importante concorso radiofonico il cui premio finale \u00e8 la possibilit\u00e0 di esibirsi in duo con la cantante country Shania Twain. Le due si esibiscono con il brano \"What Made You Say That?\" presso il Corel Centre di Ottawa di fronte a persone. L'anno successivo Avril Lavigne si esibisce nel \"The Quinte Spirit Festival\", manifestazione che si svolge annualmente a Greater Napanee ed \u00e8 organizzata allo scopo di promuovere gli artisti locali. L'organizzatore, un cantautore di nome Stephen Medd, rimane talmente colpito dalla voce della cantante, che aveva gi\u00e0 notato durante un'esibizione al \"Lennox Community Theatre\", che le propone di partecipare a tre sue canzoni, \"Touch the Sky\", \"Temple of Life\" e \"Two Rivers (Tekahionwake)\", contenute negli album \"The Quinte Spirit\" (1999) e \"My Window to You\" (2000) dello stesso Medd.\nAlla fine del 1999, durante un'esibizione in una libreria di Kingston in Ontario, Lavigne incontra il talent scout Cliff Fabri che diventa il suo primo manager e le organizza numerose esibizioni nell'area di Kingston e Napanee. In queste esibizioni canta brani country inframezzati a successi pop come \"Kiss Me\" dei Sixpence None the Richer. Oltre a promuovere esibizioni locali, Fabri cerca di ottenere un contratto discografico e per questo incoraggia la cantante a scrivere propri brani. Registra un video nel seminterrato di casa Lavigne e spedisce demo a numerose case discografiche. Una prima occasione discografica arriva quando Brian Hetherman della Universal Music Group s'interessa alla cantante e si reca a Napanee per ascoltarla esibirsi dal vivo in \"Adia\" di Sarah McLachlan e \"Breathe\" di Faith Hill. Hetherman, pur rimanendo colpito, non le offre un contratto; tuttavia le lascia una serie di album da dove trarre spunto per cercare di far evolvere il suo stile musicale. Uno degli album \u00e8 dei blink-182.\nUn'altra occasione arriva quando il vice presidente della Nettwerk Records, Mark Jowett, chiede di incontrarla: egli \u00e8 convinto che abbia i requisiti per sfondare ma \u00e8 dubbioso su quale tipo di canzoni siano adatte a lei, per cui non le offre un contratto ma la invita a New York per lavorare insieme con altri autori e produttori. In quel primo viaggio Lavigne affronta una grande citt\u00e0 come New York e si accorge come sia diversa dai luoghi tranquilli dove aveva vissuto fino ad allora. In quel periodo conosce Peter Zizzo, un famoso autore di canzoni, che in passato aveva lavorato con Jennifer Lopez e C\u00e9line Dion e insieme a lui compone il brano \"Why\" che poi sar\u00e0 contenuto come bonus track nel suo album di esordio. Tuttavia alla fine del soggiorno a New York Avril Lavigne non riesce a ottenere nessun contratto discografico e ritorna a Napanee. La svolta arriva alla fine del 2000 quando nel secondo viaggio a New York conosce il talent scout Ken Krongard, della Arista Records, che rimane colpito dalla cantante e le organizza un'esibizione presso la sua casa discografica in presenza di L.A. Reid, il capo della Arista Records. In quell'occasione Avril Lavigne canta i brani \"Falling Into History\" e \"Why\" e nello stesso giorno L.A. Reid le offre un contratto discografico.\nNel gennaio 2001, dopo la firma del contratto Avril Lavigne, con l'appoggio dei suoi genitori, lascia la High School senza mai diplomarsi e si trasferisce stabilmente a New York, dove risiede in un appartamento di Horatio Street nel Greenwich Village, luogo noto per essere il quartiere di artisti e creativi, insieme con il fratello maggiore Matt. Tuttavia in questo periodo la cantante sedicenne non riesce a sviluppare alcun progetto degno di nota, anche per la mancanza di contatti con ragazzi della sua et\u00e0 e in particolare per l'eccessiva invadenza di autori professionisti in un lavoro che vorrebbe fare in prima persona. Cos\u00ec Avril Lavigne lascia New York e si trasferisce a Los Angeles, dove trova quella concentrazione e freschezza di cui sente bisogno.\n2001-2003: \"Let Go\".\nUna volta trasferitasi a Los Angeles, Lavigne incomincia a lavorare alla composizione delle canzoni da introdurre nel suo album di esordio: a tale scopo incontra un rinomato autore di canzoni, Cliff Magness, con il quale ha subito un grande feeling e insieme con lui compone alcuni brani che poi faranno parte della tracklist dell'album: \"Unwanted\", \"Losing Grip\", \"Mobile\", \"My World\" e \"Too Much to Ask\". Oltre alla collaborazione con Magness, molto importante \u00e8 quella con i The Matrix (trio di autori costituito dai coniugi Lauren Christy, Graham Edwards e Scott Spock), che in passato avevano collaborato con Christina Aguilera e i Backstreet Boys, con i quali compone i brani \"Complicated\", \"Sk8er Boi\", \"I'm with You\", \"Anything But Ordinary\" e \"Things I'll Never Say\". Infine, realizza la canzone \"Nobody's Fool\", insieme con Peter Zizzo, e gli altri due brani \"Tomorrow\" e \"Naked\", nati dalla collaborazione con i songwriters Curt Frasca e Sabelle Breer.\nCome singolo di esordio viene scelto il brano \"Complicated\", pubblicato nel giugno del 2002, che diventa subito una hit internazionale, raggiungendo la prima posizione in diversi paesi. Il video entra subito in heavy rotation su MTV e batte tutti i record per quanto riguarda i passaggi radiofonici negli USA. Il brano si \u00e8 rivelato uno dei pi\u00f9 fortunati dell'anno e ha scalato le classifiche dei singoli pi\u00f9 venduti in moltissimi paesi del mondo: \u00e8 entrato nella top10 di molti paesi stabilizzandosi saldamente alle posizioni pi\u00f9 alte della classifica e ha raggiunto la numero 1 in Australia (per 6 settimane), in Nuova Zelanda (per 9 settimane), in Norvegia (per 4 settimane), In Irlanda (per due settimane) e in Messico, rendendo cos\u00ec Avril Lavigne, ancora diciassettenne, celebre in tutto il mondo. In Italia \u00e8 stato al secondo posto dei singoli pi\u00f9 venduti senza scalzare dalla vetta del podio il singolo planetario \"Aserej\u00e9\". Ha venduto complessivamente circa 9 milioni di copie diventando uno dei maggiori incassi discografici del 2002. \u00c8 anche incluso nella serie drammatica \"Dawson's Creek\". \"Complicated\" \u00e8 stato inserito alla numero 83 nella rassegna dei \"Hot 100 singoli del decennio\". Il 28 giugno 2002 Avril Lavigne pubblica l'album di esordio intitolato \"Let Go\" che esordisce alla posizione numero 2 della \"Billboard 200\" e alla prima posizione della classifica canadese, australiana e britannica. Con l'album la cantante canadese entra nel Guinness dei primati del 2004 per essere stata la cantante pi\u00f9 giovane ad arrivare al primo posto della classifica britannica con un album, record in seguito battuto dalla cantante soul Joss Stone. L'album ottiene un enorme successo superando le 18 milioni di copie vendute in tutto il mondo di cui solo 7 milioni erano copie digitali. Il 9 settembre 2003, l'azienda Apple ha comunicato che \"Complicated\" \u00e8 stato il diecimilionesimo singolo a essere acquistato sulla sua piattaforma in rete, per 99 centesimi.\nOltre al singolo apripista dall'album vengono pubblicati altri tre singoli: \"Sk8er Boi\" (il 13 dicembre 2002 in Italia), \"I'm with You\" (il 30 aprile 2003 in Italia) e \"Losing Grip \"(il 7 luglio 2003 negli USA) e anch'essi ottengono un grande successo. Proprio per la popolarit\u00e0 dei suoi primi tre singoli, Avril Lavigne \u00e8 divenuta la seconda artista della storia a collezionare tre brani alla n. 1 nella \"Billboard\" Mainstream Top 40 da un album di esordio. A supporto dell'album, Avril Lavigne intraprende un tour mondiale, il \"Try to Shut Me Up Tour\", che registra il tutto esaurito in tutte le tappe. Il tour tocca anche l'Italia con la data di Milano del 13 marzo 2003, in occasione della quale partecipa come ospite al programma di MTV Italia TRL. Durante il tour realizza la reinterpretazione di \"Knockin' on Heaven's Door\", celebre brano di Bob Dylan, che viene inclusa nella compilation \"Peace Song\" per la lotta al fenomeno dei bambini soldato. Grazie all'album di esordio Avril Lavigne riceve numerose nomination e premi musicali: nel 2002 vince il World Music Awards come artista rock dell'anno e il premio MTV Video Music Awards per il video di\" Complicated\"; nel 2003 fa incetta di Juno Award vincendone quattro sulle sei nomination, riceve tre nomination per i BRIT Awards e cinque nomination per i Grammy Award, di cui due nelle prestigiose categorie di Best New Artist e Song of the Year per \"Complicated\" (dei quali riceve altre tre nomination nel 2004).\nLavigne ha posato per la copertina del numero di marzo 2003 della rivista \"Rolling Stone\" e, pi\u00f9 tardi, a maggio, ha cantato \"Fuel\" durante l'edizione di MTV Icon dedicata ai Metallica. Lavigne \u00e8 anche un personaggio non giocante che \u00e8 possibile incontrare nel videogioco del 2003, \"\".\n2004-2005: \"Under My Skin\".\nNell'autunno 2003, dopo un breve periodo di vacanza, Avril Lavigne incomincia a lavorare al secondo album, dal titolo \"Under My Skin\", con la volont\u00e0 di creare un album pi\u00f9 \"duro\" e pi\u00f9 personale del precedente. Dalla collaborazione con il suo chitarrista e amico Evan Taubenfeld nascono i brani \"Take Me Away\" e \"Don't Tell Me\", mentre dalla collaborazione con il suo batterista Matt Brann nasce la canzone \"Freak Out\". Oltre che con la sua band la cantante collabora anche con la cantautrice Chantal Kreviazuk, conosciuta durante il 2003 e divenuta sua grande amica, con la quale scrive \"Together\", \"He Wasn't\", \"How Does It Feel\", \"Forgotten\", \"Who Knows\" e \"Slipped Away\". Con il marito della Kreviazuk, Raine Maida, Avril Lavigne scrive \"Fall to Pieces\".\nCollabora anche con Ben Moody, l'ex chitarrista degli Evanescence, scrivendo il brano \"Nobody's Home\". Infine l'album viene completato con il brano \"My Happy Ending\" scritto con Butch Walker. Oltre a scrivere per il suo album, nel 2004 Avril Lavigne co-scrive insieme con Matthew Gerrard la canzone \"Breakaway\", che viene interpretata da Kelly Clarkson e scelta come primo singolo del suo secondo album intitolato proprio Breakaway e per la colonna sonora del film \"Principe azzurro cercasi\". Avril Lavigne ha anche cantato una cover di \"Iris\" dei Goo Goo Dolls, insieme con il leader della band, John Rzeznik, al Fashion Rocks, e ha posato per la copertina del numero di ottobre 2004 della rivista \"Maxim\". Ha anche registrato la colonna sonora del film \"SpongeBob - Il film\".\nIl 30 aprile 2004 viene pubblicato il primo singolo \"Don't Tell Me\" che ottiene un buon successo raggiungendo la \"top ten\" in diversi paesi quali Regno Unito, Italia, Canada e Australia. Il 21 maggio 2004 viene pubblicato l'album \"Under My Skin\" che esordisce alla prima posizione della \"Billboard 200\" americana e alla prima posizione della classifica album di Regno Unito, Australia, Canada, Germania e Irlanda, mentre in Italia esordisce in terza posizione. Dall'album vengono estratti altri tre singoli: \"My Happy Ending\" (il 1\u00ba settembre 2004 in Italia), \"Nobody's Home\" (il 12 dicembre 2004 in Italia) e \"He Wasn't\" (il 21 marzo 2005). Finora l'album ha venduto circa 11 milioni di copie.\nPer supportare la promozione di \"Under My Skin\" Avril Lavigne, tra marzo e aprile 2004, realizza un mini tour acustico, il \"Live By Surprise Tour\", insieme con Evan Taubenfeld, nei grandi centri commerciali degli Stati Uniti e del Canada. Successivamente da settembre 2004 a settembre 2005 si esibisce in Stati Uniti, Canada, Europa, Asia, Africa e America Latina con il \"Bonez Tour\" per un totale di 144 date. Per quanto riguarda la promozione in Italia la cantante si esibisce una prima volta il 1\u00ba maggio 2004 a Napoli come ospite dello show di MTV \"Total Request Live\" e l'anno successivo fa tappa con il suo \"Bonez Tour\" il 29 maggio 2005 a Milano nell'ambito del \"Cornetto Free Music Festival\" e il 31 maggio 2005 a Napoli. Nel 2006, in occasione dei giochi olimpici invernali di Torino, si esibisce in un concerto acustico.\nNell'autunno 2005 realizza, accompagnata al piano da Chantal Kreviazuk, una reinterpretazione di \"Imagine\" di John Lennon per un'iniziativa benefica a favore di Amnesty International. Inoltre nello stesso anno partecipa al concerto-tributo per i Metallica nel quale si esibisce con \"Fuel\", noto del brano del gruppo. Il frontman James Hetfield, presente al concerto, definisce la sua esibizione una delle migliori.\n2006-2008: \"The Best Damn Thing\".\nIl 21 febbraio 2006 si esibisce a Torino in un concerto acustico insieme con il suo chitarrista storico Evan Taubenfeld durante le premiazioni dei XX Giochi olimpici invernali. Si esibisce anche il 26 febbraio durante la cerimonia di chiusura con la canzone \"Who Knows\", al momento della presentazione di Vancouver come sede dell'edizione XXI dei giochi. Nell'autunno del 2006 Avril Lavigne incomincia a lavorare al suo terzo album, con l'intento di realizzare un disco caratterizzato da sonorit\u00e0 pi\u00f9 \"frizzanti\" e tematiche pi\u00f9 \"femminili\" rispetto al precedente. Per questo nuovo progetto la cantante collabora con Butch Walker, Dr. Luke, Rob Cavallo, Travis Barker e l'allora marito Deryck Whibley.\nNello stesso periodo la cantante viene contattata dalla casa di produzione 20th Century Fox per realizzare una canzone da inserire nella colonna sonora del film Eragon, cos\u00ec nasce la canzone \"Keep Holding On\", che riscuote un buon successo di pubblico e in seguito viene inclusa, come ultima traccia, nella tracklist del nuovo album. Tra le canzoni scritte per l'album c'\u00e8 anche \"I Will Be\" (inclusa solo nell'edizione limitata dell'album) di cui una versione cover viene inserita in \"Spirit\", l'album di esordio della cantante britannica Leona Lewis e pubblicata da quest'ultima come singolo nel 2009.\nIl terzo album di Avril Lavigne, \"The Best Damn Thing\", viene pubblicato il 13 aprile 2007 in Europa e il 17 aprile 2007 negli Stati Uniti: ottiene un ottimo successo di vendite raggiungendo la prima posizione della classifica album di 12 paesi, tra cui l'Italia, il Regno Unito e gli Stati Uniti (dove esordisce con 289.000 copie vendute nella prima settimana di disponibilit\u00e0). Vende oltre 8 milioni di copie venendo cos\u00ec proclamato il quarto album pi\u00f9 venduto dell'anno e il pi\u00f9 venduto dall'etichetta Sony BMG.\nIl primo singolo, che anticipa l'uscita dell'album, \u00e8 la hit \"Girlfriend\" uscita il 30 marzo 2007 in Italia mentre il 7 febbraio 2007 negli Stati Uniti. La canzone riscuote un inaspettato successo e diventa una hit internazionale raggiungendo la vetta delle classifiche di 11 paesi, tra cui quella italiana, australiana, canadese e americana, diventando cos\u00ec la prima numero uno della cantante nella prestigiosa Billboard Hot 100 americana. Con le sue 7,3 milioni di copie vendute in 72 diverse nazioni, \u00e8 il singolo di maggior successo commerciale di Avril Lavigne nelle classifiche musicali di tutto il mondo e il singolo pi\u00f9 venduto digitalmente a livello mondiale del 2007, ma occupa anche un posto di prestigio nella classifica riguardante i singoli pi\u00f9 venduti nella storia della musica. Il secondo singolo estratto dall'album \u00e8 la hit \"When You're Gone\" (pubblicato il 19 giugno 2007) che riscuote un buon successo, infatti in Italia e Regno Unito raggiunge rispettivamente la quarta e la terza posizione mentre negli Stati Uniti raggiunge la ventiquattresima posizione. Il terzo singolo estratto \u00e8 \"Hot\", pubblicato in Regno Unito il 29 ottobre 2007 mentre negli Stati Uniti il 2 ottobre 2007.\nIl 1\u00ba novembre 2007 durante gli MTV Europe Music Awards di Monaco di Baviera, Avril Lavigne si esibisce con il singolo \"Hot\" e vince, per la prima volta nella sua carriera, i premi in due categorie: Act of the Year e Best Song per \"Girlfriend\". Nel dicembre dello stesso anno, il celebre magazine statunitense che si occupa di economia e finanza, cio\u00e8 \"Forbes\", la colloca all'ottavo posto nella classifica riguardante \"I miglior venti percettori under 25\", avendo avuto un guadagno annuale di 12 milioni di dollari. Nel 2008, come quarto singolo radiofonico, solo per l'Italia, viene scelta \"Innocence\" (pubblicato il 22 febbraio 2008) e MTV Italia trasmette un video non ufficiale prodotto appositamente per il singolo. Il video viene in seguito pubblicato online. Successivamente come quinto singolo italiano ma quarto singolo internazionale viene pubblicata la \"title track\" \"The Best Damn Thing\".\nPer promuovere l'album la cantante, nel 2007, realizza un tour promozionale che tocca anche l'Italia con la data del 18 luglio 2007 all'Ippodromo delle Capannelle di Roma. Successivamente, il 5 marzo 2008, incomincia il \"The Best Damn Tour\", il tour mondiale che dapprima tocca il Canada e gli Stati Uniti, poi l'Europa, poi di nuovo il Canada, l'Asia e l'Australia e che termina nell'ottobre dello stesso anno. In Italia si esibisce con due date: a Bolzano il 12 giugno e a Milano il 13 giugno. Nell'agosto dello stesso anno, il Partito Islamico Panmalese tenta di vietare lo show della cantante a Kuala Lumpur, giudicandola \"troppo sexy\"; in realt\u00e0 da parte dello staff della cantante si pensava che fossero stati promossi i valori sbagliati prima della giornata dell'indipendenze malese avvenuta il 31 agosto. Alla fine il concerto, programmato per il 29 agosto, si \u00e8 svolto grazie al consenso da parte del governo.\n2009-2011: \"Goodbye Lullaby\".\nLa lavorazione al quarto album ha inizio nel 2009 quando Avril Lavigne registra in studio alcune canzoni tra le quali \"Everybody Hurts\" e \"Darlin\" (brano scritto all'et\u00e0 di 15 anni dalla cantante quando ancora viveva a Napanee). La data di uscita dell'album, inizialmente prevista per il 17 novembre 2009, subisce un primo slittamento al 2010. Successivamente si susseguono una serie di posticipazioni: a gennaio 2010 durante un'intervista la cantante fissa l'uscita del primo singolo per aprile e dell'album per il mese di giugno 2010 ma il 6 maggio 2010, intervistata nel programma radiofonico \"On-Air with Ryan Seacrest\", Avril Lavigne afferma di trovarsi ancora in studio per scrivere nuove canzoni, dal sound pi\u00f9 leggero, da aggiungere alle altre gi\u00e0 registrate e caratterizzate da sonorit\u00e0 pi\u00f9 cupe, senza per\u00f2 dichiarare un'ipotetica data di uscita del nuovo album. Nell'agosto del 2010 durante un'intervista dichiara di aver registrato materiale per due album. Il nuovo album sar\u00e0 composto da 14 tracce: la maggior parte scritte da Avril Lavigne durante l'adolescenza (come \"Darlin\") e le altre composte dalla cantante in collaborazione con Evan Taubenfeld (gi\u00e0 coautore di \"Don't Tell Me\", \"Take Me Away\", \"Freak out\", \"Hot\", \"Innocence\", \"Contagious\"), Butch Walker (gi\u00e0 coautore di \"My Happy Ending\", \"When You're Gone\", \"The Best Damn Thing\" e \"Everything back but you\"), Deryck Whibley e Max Martin.\nNel mese di gennaio 2010, mentre lavora alle canzoni per il nuovo album, Avril Lavigne collabora con la Disney scrivendo il brano \"Alice\" per la colonna sonora del film Alice in Wonderland. Il 27 gennaio la canzone viene pubblicata come primo singolo dall'album soundtrack \"Almost Alice\" e ottiene un discreto successo in tutto il mondo, riportando la cantante su uno stile, abbandonato con il terzo album, molto pi\u00f9 profondo con un richiamo ai testi di \"Under My Skin\", il suo secondo lavoro discografico. Il 28 febbraio 2010 Avril Lavigne si esibisce a Vancouver durante il concerto di chiusura dei XXI Giochi olimpici invernali cantando i brani \"My Happy Ending\" e \"Girlfriend\".\nIl 12 marzo 2010 viene pubblicata la canzone \"Wavin' Flag for Haiti\" registrata da 26 artisti canadesi, sotto il nome di Young Artist for Haiti, per raccogliere fondi da destinare ai terremotati di Haiti. Avril Lavigne canta una delle strofe della canzone e oltre a lei vi sono artisti canadesi quali Nelly Furtado, K'naan (autore della canzone), Drake, Justin Bieber, Deryck Whibley e molti altri. La canzone ottiene un ottimo successo in Canada dove raggiunge la prima posizione della classifica dei singoli pi\u00f9 venduti.\nNel settembre 2010 Avril annuncia di aver fondato \"The Avril Lavigne Foundation\", la sua prima fondazione di carattere umanitario a favore di bambini e ragazzi disabili o con malattie gravi; al riguardo ha dichiarato: Nel novembre 2010, la cantante barbadiana Rihanna pubblica il suo quinto album in studio, \"Loud\"; nel disco \u00e8 contenuto il brano \"Cheers (Drink to That)\" per il quale la cantante ha affermato di essersi ispirata allo stile di \"I'm with You\" di Avril. Viene estratto come ultimo singolo ufficiale dall'album l'anno dopo e nel suo video musicale Avril fa un breve cameo.\nNel novembre 2010 tramite il suo sito ufficiale fa sapere che il suo nuovo singolo dal titolo \"What the Hell\" uscir\u00e0 a gennaio 2011, e agli American Music Awards ha confermato che l'album si intitoler\u00e0 \"Goodbye Lullaby\" e ha precisato che il motivo di questi innumerevoli spostamenti di pubblicazione dell'album non sono stati colpa sua, ma della casa discografica, proprio perch\u00e9 l'album era gi\u00e0 pronto da un anno. Il 7 dicembre 2010, sempre tramite il suo sito ufficiale, Avril rivela la data di pubblicazione dell'album, prevista per l'8 marzo 2011 e viene mostrata in anteprima la copertina del disco; il 21 dicembre viene annunciata la tracklist ufficiale dell'album. La cantante afferma anche che il nuovo progetto sarebbe stato diverso dai suoi predecessori in quanto avrebbe incorporato sonorit\u00e0 meno pop rock poich\u00e9 si sarebbe focalizzato sulle esperienze difficili che si hanno nel corso della vita piuttosto che sulle relazioni. Si rivela anche molto soddisfatta del risultato finale, poich\u00e9 era riuscita nel suo intento: creare un album onesto e profondo che potesse sentirlo vicino al cuore.\n\"What the Hell\", come annunciato da prima dalla cantante, \u00e8 stato pubblicato nel mese di gennaio 2011 come singolo apripista di \"Goodbye Lullaby\" e messo in commercio a partire dal 2 marzo. Riscuote un discreto successo globale, bloccandosi all'11\u00aa posizione negli Stati Uniti a causa del basso airplay radiofonico. Il 19 febbraio 2011 Avril Lavigne \u00e8 stata ospite nella serata conclusiva del Festival di Sanremo 2011 durante la quale si \u00e8 esibita con \"What the Hell\"; Al momento della sua pubblicazione, \"Goodbye Lullaby\" raggiunge la vetta delle classifiche musicali di sei Paesi, inclusi Giappone e Australia dove aveva gi\u00e0 conseguito con i suoi precedenti lavori tale traguardo. Il 27 aprile viene rivelato che \"Smile\" sarebbe stato il secondo singolo estratto dall'album; \u00e8 stato accompagnato anche da un video musicale, pubblicato il mese successivo, che ha ottenuto la Vevo Certified avendo superato la soglia delle 100 milioni di visualizzazioni. Ha ricevuto una buona accoglienza da parte della critica, che ne ha elogiato l'orecchiabilit\u00e0.\nIl 30 aprile 2011 parte dall'Asia il tour mondiale \"The Black Star Tour\". A settembre il tour arriver\u00e0 anche in Europa e toccher\u00e0 tre citt\u00e0 italiane: Torino l'8 settembre, Roma il 10 settembre e Milano l'11 settembre. Il 9 settembre 2011 viene pubblicato il video del terzo singolo dell'album, \"Wish You Were Here\". Il singolo \u00e8 stato pubblicato ufficialmente il 26 settembre 2011. Il 1\u00ba marzo 2012 viene pubblicato a sorpresa il video di \"Goodbye\", la canzone che d\u00e0 il titolo al suo quarto album; questo \u00e8 un regalo che Avril fa ai suoi fan per ringraziarli del bellissimo anno regalatole e precisa che il video ha finalit\u00e0 benefiche, serve infatti a promuovere la raccolta fondi in favore della \"The Avril Lavigne Foundation\".\n2012-2016: \"Avril Lavigne\" e la malattia di Lyme.\nA fine 2011, tre mesi dopo la pubblicazione di \"Goodbye Lullaby\", Avril conferm\u00f2 di star gi\u00e0 lavorando al suo quinto album, che gi\u00e0 aveva otto brani scritti tempo prima. Dichiar\u00f2 anche che sarebbe stato un album pi\u00f9 pop del precedente, e pi\u00f9 divertente e di aver lasciato la RCA, per passare alla Epic Records che attualmente \u00e8 diretta da Antonio L. A. Reid, colui che le ha dato il suo primo contratto discografico.\nNel novembre 2011 Avril comincia a registrare le canzoni per il suo quinto album. Nell'aprile 2012 Avril annuncia tramite Twitter di aver finalmente completato la stesura dei testi per il suo quinto album e a fine agosto 2012 Avril comunica di averlo ufficialmente completato, anche grazie a Chad Kroeger, fidanzato, che ha collaborato con lei.\nInoltre sempre nel 2012 d\u00e0 il suo contributo al film \"\" interpretando due cover, \"Bad Reputation\" di Joan Jett e \"How You Remind Me\" dei Nickelback.\nL'8 febbraio 2013 la cantante annuncia il titolo del suo nuovo singolo: \"Here's to Never Growing Up\" prodotto da Martin Johnson dei Boys Like Girls, pubblicato ufficialmente il 9 aprile, vincendo due dischi di platino in Australia e Stati Uniti d'America e il premio Miglior video canadese dell'anno ai MuchMusic Awards. Avril ha dato la possibilit\u00e0 a tutti i suoi fan di partecipare al lyric video di \"Here's to Never Growing Up\" inviandole una foto che rappresenti il \"non crescere mai\" oppure un piccolo video nel quale si canta il ritornello della sua nuova canzone. Il 9 maggio \u00e8 stato pubblicato il videoclip ufficiale del brano sul canale Vevo della cantante.\nIl secondo singolo ad anticipare il quinto album dell'artista canadese \u00e8 intitolato \"Rock n Roll\": l'audio ufficiale \u00e8 stato reso noto da Avril stessa sul suo canale YouTube il 18 luglio dopo che i fan lo hanno sbloccato con l'hashtag \"#UnlockRocknroll \"su Twitter. Il video ufficiale \u00e8 stato pubblicato il 20 agosto sul canale Vevo della cantante.\nL'album \"Avril Lavigne\" \u00e8 stato pubblicato il 5 novembre 2013 e contiene un duetto con Marilyn Manson e uno con il marito Chad Kroeger.\nIl 7 settembre Lavigne annuncia il terzo singolo; si tratta della sopracitata collaborazione con Kroeger intitolata \"Let Me Go\". L'audio e il videoclip ufficiale sono stati resi disponibili sul canale Vevo della cantante.\nIl 31 gennaio parte dall'Asia il \"The Avril Lavigne Tour\". Ad aprile viene pubblicato, esclusivamente per i paesi asiatici, il quarto singolo dell'album, \"Hello Kitty\", il cui video \u00e8 stato girato in Giappone.\nIl 14 marzo 2014 \u00e8 stato annunciato il tour della cantante con i Backstreet Boys, tenutosi negli Stati Uniti tra maggio e giugno 2014. Ad agosto 2014 ha preso parte al Summer Sonic Festival a Tokyo, in Giappone.\nA dicembre 2014 ABC News, vista l'assenza di Lavigne dai social network, riporta che lei stessa, messasi in contatto con Avril Music Chart tramite Twitter, ha scritto un messaggio diretto ai suoi fan: \u00abMi sento in colpa in quanto non sono stata capace di dire ai miei fans il motivo per il quale ultimamente sono stata assente. Sono combattuta in quanto sono una persona molto riservata. Non sto bene, sto avendo alcuni problemi di salute. Quindi per favore, pregate per me.\u00bb Avril ha poi negato le voci sul suo conto riguardanti una sua riabilitazione.\nIl 29 gennaio 2015 comunica su Twitter la pubblicazione del singolo \"Give You What You Like\" come parte della colonna sonora del film \"Babysitter's Black Book\", uscito il 21 febbraio 2015 sul canale americano Lifetime, mentre il video \u00e8 stato reso disponibile sul suo canale Vevo il 10 febbraio 2015.\nA marzo 2015 finalmente Lavigne rompe il silenzio sul mistero della sua malattia e racconta alla rivista People Magazine di essere stata costretta a stare a letto per ben cinque mesi a causa della malattia di Lyme e in merito dice: \nNel mese di aprile esce il video del singolo \"Fly\", scritto nel 2013 e modificato dalla cantante nel dicembre 2014, pubblicato in onore dei Giochi olimpici speciali che si sono svolti dal 25 luglio al 2 agosto 2015 a Los Angeles. Si esibisce con il singolo alla cerimonia di apertura della manifestazione. Nel mese di giugno vince un MTV Italia Awards per la categoria \"Best Fan\".\nNell'estate 2015 la cantante insieme con Ashley Tisdale e Demi Lovato annuncia che sarebbe stata una delle protagoniste del nuovo film d'animazione \"C'era una volta il Principe Azzurro\", dando la voce al personaggio di Biancaneve. Il 25 novembre 2015 viene pubblicato l'album \"All American\" del cantante Nick Carter, album che vede come seconda traccia una collaborazione con Avril, in \"Get Over Me\".\n2017 - 2020: \"Head Above Water\".\nIl 1\u00ba marzo 2017 la cantante annuncia di aver firmato un contratto discografico con l'etichetta BMG Rights Management, mentre tra i mesi di settembre e novembre vengono pubblicate due collaborazioni della cantante: \"Wings Clipped\" con i Grey e una cover di \"Baby, It's Cold Outside\" con Jonny Blue per il film natalizio \"Switched for Christmas\".\nIl 6 settembre 2018 la cantante pubblica sul suo sito ufficiale una lettera ai fan, raccontando la propria storia e annunciando il primo singolo estratto dal sesto album in studio, intitolato \"Head Above Water\" e pubblicato il 19 settembre. Il 12 settembre registra un'esibizione del singolo per lo show Jimmy Kimmel Live!, trasmessa il successivo 26 settembre, mentre il giorno seguente, in occasione del suo trentaquattresimo compleanno, pubblica il relativo videoclip ufficiale.\nIl 7 dicembre 2018, Lavigne annuncia che il sesto album in studio, intitolato \"Head Above Water\", di cui rivela sia la cover sia la lista delle tracce, sarebbe stato pubblicato il 15 febbraio 2019. Cinque giorni dopo, il 12 dicembre, la cantante pubblica il secondo singolo ufficiale, \"Tell Me It's Over\", accompagnato dal relativo videoclip musicale. Il 12 febbraio viene pubblicato il terzo singolo estratto dall'album, ovvero \"Dumb Blonde\", eseguito in collaborazione con Nicki Minaj. Il 15 luglio viene pubblicato il videoclip del quarto singolo estratto dall'album, ovvero \"I Fell in Love with the Devil\". Si tratta del primo singolo di Avril Lavigne ad essere stato interamente composto dall'artista, la quale ha spiegato sui social il significato della canzone:\nPochi mesi pi\u00f9 tardi, a settembre 2019, ha inizio in Nord America l\"'Head Above Water Tour\", che sarebbe dovuto proseguire con date in Europa e Asia tra i mesi di marzo e maggio 2020. Tuttavia, a causa della pandemia di COVID-19 del 2019-2021, le suddette date vengono rimandate ai primi mesi del 2021. A causa del persistere della pandemia le date sono state ulteriormente posticipate a data da destinarsi.\nIl 24 aprile 2020 viene estratto il quinto ed ultimo singolo dall'album, ovvero \"We Are Warriors\". Il brano, originariamente intitolato \"Warrior\", viene distribuito come singolo per beneficenza per tutti i pazienti colpiti dal COVID-19 e, per l'occasione, lo ha reinterpretato utilizzando la forma della prima persona plurale. Ne \u00e8 stato realizzato anche un videoclip ufficiale.\n2021-presente: \"Love Sux\".\nLe prime indiscrezioni sul nuovo album di Avril Lavigne risalgono al maggio 2020, quando la cantante ha annunciato ai microfoni di \"Songwriters\" di essere al lavoro ad un nuovo progetto con sonorit\u00e0 maggiormente orientate verso i generi pop-rock-punk. A dicembre dello stesso anno, conferma di essere stata in studio a registrare con artisti del calibro di John Feldmann, Mod Sun, Travis Barker e Machine Gun Kelly. L'8 gennaio 2021 prende parte al singolo \"Flames\" di Mod Sun, estratto dall'album di lui \"Internet Killed the Rockstar\". Il mese dopo, l'interprete annuncia di aver completato il nuovo disco.\nIl 3 novembre 2021, Avril lascia la sua storica casa discografica Epic Records e firma un contratto con la DTA Records, etichetta di propriet\u00e0 di Travis Barker. La prima pubblicazione con la nuova etichetta \u00e8 il singolo \"Bite Me\", pubblicato il 10 novembre successivo.\nIl 12 gennaio 2022 annuncia il titolo e le tracce del settimo album \"Love Sux\", in uscita il 25 febbraio, contenente featuring con Blackbear, Mark Hoppus e Machine Gun Kelly; il 14 gennaio \u00e8 in uscita il singolo \"Love It When You Hate Me\", secondo estratto dal disco.\nAccuse di plagio.\nIl gruppo The Rubinoos ha citato Avril Lavigne per aver plagiato con la sua canzone \"Girlfriend\" il loro brano \"I Wanna Be Your Boyfriend\". La cantante si \u00e8 difesa sostenendo di non aver mai sentito la canzone del gruppo americano.\nLa prima udienza era stata fissata per il 28 agosto 2007, ma Avril Lavigne e i The Rubinoos hanno deciso di risolvere privatamente la questione e nel gennaio 2008 \u00e8 stato reso noto che il tutto si \u00e8 concluso con un accordo privato tra le parti; non sono stati resi noti i dettagli finanziari, infatti il manager di Avril ha consigliato di risolvere la questione fuori dal tribunale, per evitare una costosa battaglia legale. In un comunicato stampa i The Rubinoos hanno ritirato le loro precedenti accuse: \u00abSiamo soddisfatti che le somiglianze tra i due brani siano risultate dall'uso di alcune parole comunemente utilizzate nei testi di canzoni. Perci\u00f2 dichiariamo Avril prosciolta da ogni accusa di infrazione di qualsiasi tipo, in relazione alle rivendicazioni da noi fatte nella nostra causa civile\u00bb.\nStile e influenze musicali.\nLe canzoni di Lavigne contengono tutte messaggi d'autostima e di energia, e sono indirizzate soprattutto a teenager, sia maschi sia femmine. Lavigne sostiene che: \u00able mie canzoni parlano dell'essere s\u00e9 stessi, non importa altro, e continuare a sognare, anche se gli altri dicono che i tuoi sogni sono troppo strani e irraggiungibili\u00bb.\nNel suo primo album \"Let Go\", Lavigne ha preferito inserire brani pi\u00f9 commerciali e radio-friendly come \"Complicated\" e meno canzoni mainstream come \"Losing Grip\". Ha dichiarato che: \u00abLe canzoni che ho registrato con The Matrix, erano ottime per il mio primo disco, ma non voglio pi\u00f9 pop nella mia musica\u00bb. Nel secondo album \"Under My Skin\", parlava di argomenti pi\u00f9 personali e ogni canzone aveva un significato profondo. Circa il suo secondo album Avril Lavigne dice: \u00abHo vissuto tutto ci\u00f2 di cui parlo, fidanzati, appuntamenti e relazioni\u00bb. Al contrario il terzo album \"The Best Damn Thing\", non tratta di temi molto personali, molte delle canzoni non hanno a che fare con lei, l'unico obiettivo mentre lo scriveva era \"far divertire\". \"Goodbye Lullaby\", il quarto album, \u00e8 stato il pi\u00f9 personale di tutti gli altri suoi album, lei stessa lo definisce pi\u00f9 profondo e diretto, molto emozionante. Ian McKellen durante il \"The Late Show with Craig Ferguson\" nel 2007 l'ha definita come una valchiria post-grunge con l'anima ferita di un poeta e la combattivit\u00e0 esplosiva di un canadese.\nCrescendo, Lavigne ha ascoltato i Blink-182, Goo Goo Dolls, Matchbox Twenty e Shania Twain, ma le sue influenze musicali comprendono anche Courtney Love e Janis Joplin, cos\u00ec come band dell'alternative rock come i Nirvana, No Doubt, the Goo Goo Dolls, Radiohead, Coldplay (tra i suoi artisti preferiti in assoluto), Oasis, Third Eye Blind e i Matchbox Twenty. A causa di queste influenze musicali, il suo stile viene chiamato punk, qualcosa che lei stessa ha negato di essere. Evan Taubenfeld, amico e chitarrista di Avril, ha dichiarato che per un sacco di gente \u00e8 un argomento delicato, per\u00f2 Avril non \u00e8 punk e non ha mai fatto finta di venire da quella scena, lei fa solamente pop punk, sono stati i media a fare il resto.\nLa maggior parte delle critiche identificano Lavigne tra il teen pop e il pop punk, tra cui giornali e riviste del calibro di The New York Times, Rolling Stone, NME, MusicMight, IGN e PopMatters l'hanno identificata un mix di rock, teen pop e pop punk influenzato dal grunge pop rock.\nAltre attivit\u00e0.\nCinema e TV.\nLa prima apparizione televisiva della cantante avviene nel 2002 quando partecipa a una puntata della serie TV statunitense Sabrina, vita da strega nel ruolo di s\u00e9 stessa che insieme con la sua band si esibisce in un locale sulle note di \"Sk8er Boi\". Nel 2003 fa un'apparizione nel ruolo di s\u00e9 stessa nel film canadese \"Vado, vedo... vengo! - Un viaggio tutto curve\" in cui si esibisce con il brano \"Losing Grip\" durante i Much Music Awards.\nNel 2005 Lavigne muove i primi passi nel mondo del cinema recitando nel film \"Identikit di un delitto\", uscito nel 2007, con Richard Gere e Claire Danes, in cui interpreta la piccola parte di Beatrice Bell. Sempre nello stesso anno interpreta la parte dell'attivista Alice nell'adattamento cinematografico del libro di Eric Schlosser, \"Fast Food Nation\", le cui riprese si svolgono ad Austin in Texas e che esce nelle sale nel 2006.\nNel 2006 approda al mondo del cinema d'animazione: prima, contribuendo alla colonna sonora del film \"SpongeBob - Il film\", poi dando voce a Heather, personaggio del film \"La gang del bosco\". \"Fast Food Nation\" e \"La gang del bosco\" sono tra i film che aprono l'edizione 2006 del Festival del cinema di Cannes e per l'occasione Lavigne partecipa alla manifestazione.\nNel 2015 doppia il personaggio di Biancaneve nel film Charming, uscito nelle sale nel 2018, in Italia nel 2019: per il film registra la canzone \"Trophy Boy\" in collaborazione con Ashley Tisdale e G.E.M.\nThe Avril Lavigne Foundation.\nNel settembre 2010 crea una sua fondazione chiamata The Avril Lavigne Foundation per supportare e aiutare persone con disabilit\u00e0, malattie gravi e dal 2015 anche persone con la malattia di Lyme, con la quale la cantante stessa ha combattuto, collaborando con le principali organizzazioni benefiche; riguardo quest'ultima , la Lavigne cerca di aumentare la consapevolezza e la prevenzione di suddetta malattia.\nModa.\nNel luglio 2008 lancia la sua linea di moda per teenager \"Abbey Dawn\", prodotta da Kohl's, che \u00e8 il marchio esclusivo della linea negli Stati Uniti d'America.\nLa linea \u00e8 disegnata interamente da lei; Kohl's descrive Abbey Dawn come una linea per ragazzi con capi colorati che rispecchiano lo stile della cantante. Avril indossava alcuni capi Abbey Dawn durante i suoi concerti ancora prima che la linea venisse commercializzata.\nLa linea Abbey Dawn fu anche incorporata nel gioco online Stardoll, dove la doll poteva essere vestita come Avril Lavigne.\nProfumi.\nNel luglio 2009 Lavigne lancia, prima in Europa e poi negli Stati Uniti e Canada, il suo primo profumo \"Black Star\". Nel luglio 2010 lancia la seconda fragranza da lei creata, \"Forbidden Rose\", seguita nell'agosto 2011 dalla terza fragranza \"Wild Rose\".\nVita privata.\nAvril Lavigne \u00e8 legalmente francese dalla nascita poich\u00e9 suo padre \u00e8 francese e la Francia applica lo \"ius sanguinis\"; ha fatto domanda per il suo passaporto francese, che ha ricevuto nel febbraio del 2011.\nIl 15 luglio 2006 Lavigne sposa il fidanzato Deryck Whibley, leader dei Sum 41, al quale era legata sentimentalmente dal 2003. Il matrimonio dura tre anni, fin quando il 17 settembre 2009 la cantante comunica la separazione; il divorzio viene finalizzato il 16 novembre 2010.\nTra il 2010 e il 2011 ha una relazione con Brody Jenner, figlio di Caitlyn Jenner.\nIl 22 agosto 2012 viene annunciato il suo fidanzamento con il cantante dei Nickelback, Chad Kroeger, con il quale ha collaborato al suo quinto album \"Avril Lavigne\". I due si sono sposati il 1\u00ba luglio 2013. I due pubblicano il singolo \"Let Me Go\" nell'ottobre 2013. Il matrimonio dura tuttavia due anni, fin quando il 2 settembre 2015 la cantante comunica la separazione.\nNell'aprile del 2015 ha rivelato alla rivista \"People\" che le \u00e8 stata diagnostica la malattia di Lyme. In un'intervista a \"Billboard\" nello stesso mese disse che era nel processo di recupero e che voleva aumentare la consapevolezza della malattia.\nDal 2021 ha una relazione con il rapper e produttore statunitense Mod Sun.\nPremi e riconoscimenti.\nSin dagli esordi della sua carriera, Avril Lavigne \u00e8 una delle artiste pi\u00f9 premiate nel panorama musicale internazionale. Tra i suoi riconoscimenti, spiccano cinque ASCAP Awards, sette BMI Awards, un Echo Award, tre Guinness World Records, nove Juno Awards, altrettanti MuchMusic Video Awards, tre Teen Choice Awards, sei World Music Awards e ventisei MTV Awards nel mondo. \u00c8 stata anche candidata otto volte ai Grammy Awards, tre agli American Music Awards, altrettante ai BRIT Awards e quattro ai Billboard Music Awards.\nDoppiatrici italiane.\nNelle versioni in italiano dei suoi lavori, Avril Lavigne \u00e8 stata doppiata da:\nDa doppiatrice \u00e8 sostituita da:"}
{"id": "851157", "revid": "287204", "url": "https://it.wikipedia.org/wiki?curid=851157", "title": "Chiesa di San Sebastiano in Vallepiatta", "text": "La chiesa di San Sebastiano in Vallepiatta si trova a Siena nella piazzetta della Selva ed \u00e8 oggi di propriet\u00e0 della Contrada della Selva.\nStoria e descrizione.\nNel 1492 i componenti dell'Arte dei Tessitori, che abitavano in Vallepiatta, chiesero ed ottennero dal Comune l'autorizzazione per erigere una chiesa dedicata al loro patrono San Sebastiano. La costruzione prese avvio nel 1493, sotto la direzione di Girolamo Ponsi, probabilmente su progetto di Francesco di Giorgio Martini. Se nel marzo 1514 la chiesa venne descritta come funzionante, verso la met\u00e0 del Cinquecento si deliberarono ancora spese per il suo completamento, a testimonianza di un lungo lavoro di finitura nonostante il quale la facciata, escluso il portale cinquecentesco, rimase incompiuta. La Chiesa rimase di propriet\u00e0 dell'Arte dei Tessitori fino alle soppressioni leopoldine di fine XVIII secolo. Dal 1786 al 1810 fu concessa in uso alla contrada della Pantera e nel 1818, con atto del governo francese, fu concessa in uso alla contrada della Selva, che la detiene ancora oggi.\nL'impianto \u00e8 a croce greca, sormontato da una cupola a tamburo cilindrico. La facciata a capanna, rimasta incompiuta, \u00e8 edificata in mattoni ad eccezione del portale costituito da una cornice architravata in travertino, la cui esecuzione risale al 1545-1550, quando fu aggiunto il braccio anteriore.\nIntorno al 1474 \u00e8 datata la venerata \"Madonna della Selva\" collocata sull'altare maggiore, bassorilievo in stucco e terracotta policromati attribuito a Francesco di Giorgio Martini. Tra le pitture inoltre l\"Adorazione dei Magi\" di Astolfo Petrazzi e la \"Crocifissione\" di Rutilio Manetti, dipinta attorno a un crocifisso ligneo policromo del Seicento. Le pareti della chiesa sono in larga parte affrescate, ad opera di Raffaello Vanni (XVII secolo)"}
{"id": "851158", "revid": "78273", "url": "https://it.wikipedia.org/wiki?curid=851158", "title": "1 E-6 m", "text": ""}
{"id": "851159", "revid": "1940251", "url": "https://it.wikipedia.org/wiki?curid=851159", "title": "Rutilismo", "text": "I capelli rossi o rutilismo o eritrismo o isabellismo \u00e8 la caratteristica delle persone che hanno capelli rossi, biondo ramato o castano ramato. Questa caratteristica \u00e8 occasionale nelle popolazioni caucasiche e si crede relazionata con una pigmentazione pi\u00f9 chiara e la presenza di lentiggini; tuttavia non sembra esserci correlazione con alcuna particolare pigmentazione oculare (anche se alcuni la mettono in relazione con il colore blu) o a un determinato sesso. Il rutilismo sembra trasmettersi come carattere recessivo monomero davanti a qualunque altro colore di capelli, per\u00f2 questo modello non risulta soddisfacente in molte genealogie.\nStoria.\nNell'antico Egitto si consideravano i rossi come discendenti di Seth e si attribuiva loro una maggiore ferocia. Gli unici personaggi biblici di cui si ha testimonianza scritta ad avere i capelli rossi sono Esa\u00f9 (Genesi ) e Re Davide (1 Samuele ).\nSecondo alcune ipotesi non ufficiali, nelle leggende lo stesso Ulisse avrebbe posseduto tale colore di capelli. Prova ne sarebbe il fatto che il suo nome greco \"Odyss\u00e9us\" (\u1f48\u03b4\u03c5\u03c3\u03c3\u03b5\u03cd\u03c2) deriverebbe dal verbo *\"od\u00fdssomai\" (*\u1f40\u03b4\u03cd\u03c3\u03c3\u03bf\u03bc\u03b1\u03b9, \"essere adirato\"), in quanto si pensava in antichit\u00e0 che le persone dai capelli rossi fossero facilmente irascibili.\nErik il Rosso, condottiero e navigatore normanno, venne chiamato cos\u00ec per il suo colore di capelli.\nAntonio Vivaldi aveva una folta chioma di capelli ricci, lunghi e rossi, tanto da essere soprannominato il \u201cPrete Rosso\u201d. \nVincent van Gogh, famoso pittore olandese, presentava il suddetto colore.\nFrequenza dei capelli rossi.\nIl capello rosso compare in singoli casi in diverse popolazioni della terra. Esso \u00e8 per\u00f2 pi\u00f9 diffuso in Europa, dove le percentuali possono raggiungere valori relativamente elevati (Italia 0,58%, Svizzera 0,5%\u00f71,5%, Baviera 3%, Scozia 10%, Svezia 2,3%).\nNell'insieme si nota una maggior frequenza nei paesi dell'Europa occidentale, specialmente nelle Isole Britanniche: poich\u00e9 il rutilismo sembra dominante rispetto al biondo e recessivo rispetto al bruno, si \u00e8 inoltre pensato che la maggior frequenza del capello rosso nell'Europa in genere, e nelle regioni settentrionali in particolare, fosse da attribuire al fatto che in queste zone \u00e8 relativamente diffuso il biondismo.\nVi sono per\u00f2 dei fatti che contrastano con questa interpretazione: gli Scozzesi ad esempio sono decisamente pi\u00f9 bruni degli Svedesi e presentano tuttavia un'alta frequenza di rutilismo (che nelle popolazioni delle zone montuose della Scozia raggiunge anche il 7\u00f711%. il rutilismo compare con frequenza dell'1%). In tutte le province dei Paesi Bassi \u00e8 stata trovata un'ugual frequenza di capello rosso (2,5%), indipendentemente dal fatto che la maggioranza della popolazione locale fosse bionda o bruna.\nIn altre specie di mammiferi \u00e8 possibile trovare anche individui con pelame rosso, come nei primati, nel panda rosso, nei gatti e nei cani.\nBiochimica dei capelli rossi.\nSi dovrebbe tenere in considerazione che la colorazione del capello pu\u00f2 variare nel corso della vita ed \u00e8 anche collegata all'esposizione al sole. Nel 1997 si scopr\u00ec la sua biochimica e pare che si associ al recettore di melanocortina e feomelanina e il colore rossastro sarebbe associato con componenti di ferro. Tutti i rossi presentano varianti nella regione MC1R nel cromosoma 16, motivo per cui le persone con capelli colore rosso sono associate al colore chiaro della pelle per la bassa concentrazione di eumelanina in tutto il corpo. La bassa concentrazione di melanina nella pelle conferisce ad ogni modo una sufficiente concentrazione dell'importante vitamina D che pu\u00f2 essere prodotta anche in condizioni di poca luce solare al giorno. Ad ogni modo, quando le radiazioni UV sono eccessive (ad esempio nelle regioni vicine all'equatore) la mancanza di melanina porta ad alcuni svantaggi medici, come ad esempio il fatto di alzare il rischio di cancro alla pelle.\nIl gene recessivo MC1R nelle persone coi capelli rossi associa anche il fenomeno delle lentiggini che si presenta preponderante in particolare in Scozia ed in Irlanda.\nIl cambiamento del gene MC1R pu\u00f2 provenire da entrambi i cromosomi ed \u00e8 cos\u00ec facile che chi nasce da entrambi i genitori coi capelli rossi abbia anch'egli i capelli rossi, anche se il gene \u00e8 recessivo a livello ereditario. Possono essere portatori del gene anche persone che non manifestano il colore rosso dei capelli.\nNegli altri primati il fenomeno del rutilismo segue altri percorsi.\nEvoluzione.\nOrigini.\nI capelli rossi sono il colore naturale pi\u00f9 raro per gli umani. Come abbiamo visto la caratteristica della pelle chiara associata ai capelli rossi ad abbronzarsi meno, \u00e8 correlata alla diffusione prevalentemente nei paesi dell'estremo nord dove la luce solare \u00e8 scarsa. Studi di Bodmer e Cavalli-Sforza (1976) hanno ipotizzato che la pelle chiara aiutasse a prevenire il rachitismo nei climi freddi incoraggiando l'innalzamento del livello di produzione di vitamina D.\nSi stima che il gene dei capelli rossi si sia definito tra 20.000 e 100.000 anni fa.\nStudi sul DNA hanno comprovato che anche alcuni uomini di Neanderthal gi\u00e0 possedevano i geni che causano i capelli rossi.\nRischio di estinzione.\nUn rapporto del 2007 nel \"The Courier-Mail\", citato nel \"National Geographic\" magazine, ha riportato che in futuro i capelli rossi sono destinati ad estinguersi, pur precisando che \"entra in declino il colore, ma il potenziale genetico rimane in circolazione\".\nImplicazioni mediche del genere dei capelli rossi.\nMelanoma.\nLa melanina nella pelle aumenta la tolleranza della pelle all'azione dei raggi UV, e le persone con la pelle chiara e i capelli rossi possono pi\u00f9 facilmente subire danni da scottature dovuti alla minor presenza di melanina.\nA tal proposito \u00e8 stato notato come tra le persone coi capelli rossi e quindi la pelle chiara sia pi\u00f9 alto il rischio di sviluppo di cancro della pelle.\nTolleranza ai cambiamenti termici e al dolore.\nDue studi hanno dimostrato come le persone coi capelli rossi siano maggiormente sensibili ai cambiamenti termici a differenza delle persone con capelli di colori diversi. Il primo studio ha dimostrato che queste persone sono pi\u00f9 sensibili a cambiamenti termici (associato al naturale basso livello di vitamina K).\nI ricercatori hanno infatti rilevato come le persone che hanno i capelli rossi abbiano bisogno di dosi superiori di anestetici e analgesici. Altri studi hanno invece evidenziato come le donne coi capelli rossi abbiano una sopportazione del dolore superiore rispetto agli uomini coi capelli rossi.\nQueste relazioni inaspettate collegate al colore del capello rosso sono da ricercare anche nella mutazione di un ormone recettore: l'ormone stimolatore di melanociti (MSH) e le endorfine. I melanociti, le cellule che producono il pigmento della pelle e dei capelli, usano l'MC1R che in questi soggetti \u00e8 mutato per riconoscere e rispondere al MSH dalla ghiandola pituitaria anteriore.\nNon vi \u00e8 invece evidenza scientifica che provi la credenza comune secondo la quale le persone coi capelli rossi hanno una possibilit\u00e0 maggiore di tendere ad avere emorragie o sanguinare abbondantemente in caso di ferite. \u00c8 stata invece rilevata la tendenza a subire pi\u00f9 scottature da esposizione solare rispetto al resto della popolazione a causa della minore presenza di melanina nella cute.\nCapelli rossi di origine patologica.\nGran parte dei capelli rossi \u00e8 causato dalla mutazione naturale e quindi non patologica del gene MC1R. Ad ogni modo in casi rari i capelli rossi possono essere associati a disturbi o disordini genetici:\nRutilismo ed eritrismo.\nIn antropologia fisica si usa talvolta, invece di \"rutilismo\", il termine \"eritrismo\", che indica pi\u00f9 correttamente un'anomalia di colore nel pelame degli animali, noto anche come \"isabellismo\".\nCultura.\nNelle varie epoche e culture, i capelli rossi sono stati lodati, temuti o ridicolizzati.\nCredenze sul temperamento caratteriale.\nUna credenza comune sui capelli rossi ritiene che essi siano un segno di temperamento fiero ed implacabili nella parola. In \"Anna dai capelli rossi\", l'autrice dice del personaggio principale, Anne Shirley, che ha appunto i capelli rossi, che \"il suo temperamento richiamava i suoi capelli\", mentre ne \"Il giovane Holden\", Holden Caulfield riporta che \"le persone coi capelli rossi diventano pazze molto facilmente, ma Allie (il suo fratello defunto) non lo divenne mai, eppure aveva i capelli molto rossi.\"\nDurante i primi passi della moderna medicina, i capelli rossi erano visti come segno di un temperamento sanguigno. Nella pratica medica indiana dell'Ayurveda, sono indicati con un temperamento Pitta.\nAltra credenza \u00e8 che le persone coi capelli rossi abbiano una forte tendenza al sesso fisico; ad esempio, Jonathan Swift ridicolizza gli stereotipi sui capelli rossi nella quarta parte de \"I viaggi di Gulliver\", \"Viaggio nel paese degli Houyhnhnmi,\" quando egli scrive che: \"Si \u00e8 osservato che le persone coi capelli rossi di entrambi i sessi siano pi\u00f9 libidinosi e voluttuosi degli altri, ove eccedono in resistenza ed attivit\u00e0.\" Altre credenze hanno tentato di avere valenza scientifica con gli studi ottocenteschi di Cesare Lombroso e Guglielmo Ferrero. I due studiosi italiani conclusero che i capelli rossi si associavano ai criminali che commettevano crimini a sfondo sessuale e che il 48% di essi erano donne.\nNella novella e nel film \"Red-Headed Woman\", la protagonista che ha i capelli rossi \u00e8 una donna sessualmente aggressiva e spesso con un temperamento violento.\nModa e arte.\nLa regina Elisabetta I d'Inghilterra aveva i capelli rossi, e durante l'era elisabettiana in Inghilterra, i capelli rossi divennero molto di moda presso le donne.\nDelle volte i capelli rossi si scuriscono con l'invecchiare della persona, divenendo pi\u00f9 castani e perdendo la loro originaria vividezza di colore. Questo fatto porta quindi ad associare il colore rosso alla giovinezza, una qualit\u00e0 generalmente considerata apprezzabile. In molti paesi come India, Iran, Bangladesh e Pakistan, l'henn\u00e8 e lo zafferano sono utilizzati per conferire ai capelli un colore rosso chiaro.\nMolti pittori hanno mostrato grande predilezione per i capelli rossi. Il colore rosso Tiziano si riferisce non a caso all'uso frequente di questa pigmentazione proprio nella rappresentazione dei capelli (in particolare di donne) da parte del pittore italiano Tiziano. Sandro Botticelli utilizz\u00f2 il colore nel suo famoso dipinto \"La nascita di Venere\" rappresentando appunto la dea classica Venere coi capelli rossi. Altri pittori noti per l'uso di soggetti coi capelli rossi furono i preraffaelliti, Edmund Leighton, Amedeo Modigliani, e Gustav Klimt.\nLa storia di Sir Arthur Conan Doyle dal titolo \"The Red-Headed League\" coinvolge un uomo che fa domanda per essere ammesso in un misterioso gruppo di persone coi capelli rossi. Il film del 1943 dal titolo \"DuBarry Was a Lady\" mostra l'attrice Lucille Ball e l'attore Red Skelton, entrambi rossi di capelli, in Technicolor.\nPregiudizi e discriminazioni sui rossi.\nCredenze medievali.\nI capelli rossi, nel medioevo, erano sinonimo di desiderio sessuale bestiale e degenerazione morale. Un selvaggio coi capelli rossi \u00e8 rappresentato anche in una favola dei fratelli Grimm (\"Der Eisenhans\") come lo spirito della foresta di ferro. Theophilus Presbyter descrive come il sangue dei giovani coi capelli rossi sia necessario per creare oro dal rame, in una mistura con cenere di basilisco.\nMontague Summers, nella sua traduzione del \"Malleus Maleficarum\", annota che nel medioevo avere i capelli rossi era segno dell'essere una strega, un lupo mannaro o un vampiro;\nNarrativa.\nLa novella di Giovanni Verga \"Rosso Malpelo\" parla di un ragazzo che lavora in miniera e viene discriminato per i pregiudizi popolari verso i suoi capelli rossi.\nO. Henry scrisse una novella, \"Il riscatto di Capo Rosso,\" il cui protagonista \u00e8 un bambino rosso tanto tremendo da farsi far rilasciare dai suoi rapitori."}
{"id": "851162", "revid": "404449", "url": "https://it.wikipedia.org/wiki?curid=851162", "title": "Chiesa di San Vigilio (Siena)", "text": "La chiesa di San Vigilio \u00e8 un luogo di culto cattolico che si trova a Siena, in via di San Vigilio, dedicato a san Vigilio Vescovo e Martire.\nAttualmente \u00e8 sede della Cappella Universitaria di Siena e vi \u00e8 presente una comunit\u00e0 delle Suore Figlie della Chiesa. Negli ambienti dell'ex monastero si trova oggi la sede centrale dell'Universit\u00e0 degli Studi di Siena.\nStoria.\nFu fondata dalla famiglia Ugurgieri nell'XI secolo e istituita come parrocchia. Nel 1131 fu donata ai monaci Camaldolesi che vi risiedettero fino al 1420. La chiesa, il convento e la commenda andarono quindi a personaggi illustri della Citt\u00e0. Nel 1556 venne ceduta alla Compagnia di Ges\u00f9 e cess\u00f2 di essere parrocchia; a tale ordine si deve la ristrutturazione che in larga parte gener\u00f2 la fisionomia attuale dell'edificio.\nNel 1759, soppressi i Gesuiti, il complesso pass\u00f2 ai monaci benedettini vallombrosani, che rifecero la facciata su disegno di Antonio Matteucci. Espropriati i vallombrosani durante il governo napoleonico della Toscana, nel 1816 il Granduca Ferdinando III insedi\u00f2 nel palazzo adiacente alla sede dell'Ateneo senese. La chiesa pass\u00f2 tuttavia in propriet\u00e0 all'arcidiocesi e fu officiata dai confratelli della Compagnia laicale del SS. Sacramento, oggi estinta. Il 26 agosto 1991 l'arcivescovo Gaetano Bonicelli eresse presso questa chiesa la Cappella Universitaria di Siena, con l'intento di assicurare un'adeguata cura pastorale ai numerosi studenti dell'Universit\u00e0 provenienti dall'Italia e dall'estero.\nDescrizione.\nLa chiesa ha il soffitto ornato di quindici grandiosi comparti del pittore senese Raffaello Vanni con cornicioni intagliati e rosoni messi riccamente a oro, esprimenti il \"Giudizio Universale\".\nLe cappelle e gli altari sono di ricchi e fini marmi.\nLa chiesa si segnala anche per la ricca ornamentazione scultorea. In particolare: il \"Sant'Ignazio de Lojola\" e il \"Beato Colombini\", altorilievi in bronzo eseguiti da Rocco Tamburani; il \"monumento funebre a Marcello Biringucci\" di Bartolomeo Mazzuoli; il gran \"Crocifisso\" bronzeo di Ferdinando Tacca (1644).\nSopra un'apposita cantoria sulla parete di sinistra della navata, nei pressi della parete di fondo, vi \u00e8 l'organo a canne, costruito nel 1799 da Giovanni Battista Ramai; lo strumento \u00e8 a trasmissione integralmente meccanica e dispone di 14 registri su unico manuale e pedale. Sulla parete opposta, vi sono una cantoria e una cassa lignea simmetriche, vuote. Un secondo organo a canne \u00e8 a pavimento nella navata: si tratta di un positivo a cassapanca della ditta Steinmann, risalente alla seconda met\u00e0 del XX secolo, con 9 registri su unico manuale.\nAltare maggiore.\nFu fatto costruire dai fratelli Marcello e Lattanzio Biringucci. La tela che rappresenta \"Sant'Ignazio di Loyola in gloria\" \u00e8 un dipinto di Mattia Preti. Al centro vi \u00e8 un ricchissimo ciborio tutto incrostato di pietre dure ed \u00e8 ornato di laminette di bronzo dorato. Sotto la mensa vi sono molte reliquie di santi martiri, presumibilmente trasportate dai Gesuiti dal Giappone.\nLateralmente vi sono i dipinti di San Tanislao e quello vaghissimo di San Luigi Gonzaga dipinti da Francesco Vanni con i plastici dorati, lavoro di Bartolomeo Mazzuoli.\nI tre affreschi sopra la nicchia dell'altare sono di Annibale Mazzuoli ed il frontone con San Vigilio \u00e8 del Montorselli.\nSegue, prossimo alla sagrestia, il deposito in marmo di Marcello Biringucci, benefattore delle scienze e arti senesi, scolpito da Bartolomeo Mazzuoli nel 1745.\nAltri altari.\nL'altare del Santissimo Nome di Ges\u00f9 sotto la sagrestia \u00e8 di marmo, scolpito da Alessandro Redi e da Dionisio Mazzuoli. Il Nome di Ges\u00f9 in bronzo dorato, il Sant'Ignazio, il beato Giovanni Colombini e il San Bernardino ad alto rilievo sono di bronzo al disegno attribuito al Gianlorenzo Bernini, eseguiti in Roma per ordine del cardinale Flaminio del Taja. Nel mezzo dell'altare vi \u00e8 la reliquia di un santo martire di cui si conosce solo il nome di san Flaminio fatto riporre, si crede, dal Taja.\nL'altare di San Francesco Saverio, anch'esso \u00e8 tutto di marmo, ha una tela dipinta da Francesco Vanni; i due laterali raffiguranti i miracoli del santo sono del Volterrano. La mensa ha forma di monumento con la reliquia di un santo martire.\nSegue l'altare della Madonna di Loreto, pure marmoreo. In mezzo a un ornato di legno dorato e dentro a una cornice di bronzo dorato che sostiene il cristallo vi \u00e8 la miracolosa immagine in statua di Maria Santissima di Loreto col Bambino Ges\u00f9. Sotto l'altare un'urna con reliquie di santi martiri. I laterali sono dipinti di Francesco Vanni, uno esprimente l'Assunzione di Maria Vergine, l'altro il Trasporto della Santa Casa.\nL'altare di Sant'Anna ha una tela con \"Sant'Anna\" \u00e8 del Romanelli. I due laterali rappresentanti \"Fatti della Santissima Vergine\" si crede siano del Montorselli. Sotto la mensa di quest'altare vi \u00e8 un'urna foderata di velluto cremisi e seta con entro la reliquia di san Felice martire.\nSull'altare di San Torello la tela \u00e8 del Gambacciani, come pure i laterali, rappresentanti alcuni fatti del santo; anche sotto quest'altare vi \u00e8 un'urna con reliquie di un santo martire. Il frontone \u00e8 un dipinto del Romanelli.\nInfine, l'altare del Santissimo Crocifisso \u00e8 nella cappella fondata dalla famiglia De Vecchi, in cui vi \u00e8 un Crocifisso gettato da Pietro Tacca, con attribuzione tradizionale per\u00f2 ad Alessandro Algardi. I marmorei busti di Pietro De Vecchi e di Giulia Verdelli, sua consorte, sono fini sculture di Giuseppe Mazzuoli. L'urna che \u00e8 sotto l'altare tiene racchiuse le reliquie del martire San Fortunato.\nQuindi si trova l'altro monumento di marmo eretto nel 1658 ad Antonio Rospigliosi, gesuita e nipote del papa Clemente IX, opera dello scalpello di Giovanni Antonio Mazzuoli, scultore senese.\nSagrestia.\nAnnessa alla chiesa vi \u00e8 la sagrestia consistente in due grandiose stanze una delle quali \u00e8 riccamente corredata di panche e residenze di noce impiallacciate. Vi sono diversi affreschi di cui se ne ignora l'autore."}
{"id": "851164", "revid": "289247", "url": "https://it.wikipedia.org/wiki?curid=851164", "title": "Efrem Siro", "text": ""}
{"id": "851165", "revid": "88740", "url": "https://it.wikipedia.org/wiki?curid=851165", "title": "Capelli rossi", "text": ""}
{"id": "851166", "revid": "110157", "url": "https://it.wikipedia.org/wiki?curid=851166", "title": "Vilhelmina (comune)", "text": "Vilhelmina \u00e8 un comune svedese di 7.144 abitanti, situato nella contea di V\u00e4sterbotten. Il suo capoluogo \u00e8 la cittadina omonima."}
{"id": "851167", "revid": "1504506", "url": "https://it.wikipedia.org/wiki?curid=851167", "title": "Capitulatio", "text": "La capitulatio era, nel medioevo, un contratto scritto nel quale un candidato si impegnava a determinati atti di fronte al collegio che doveva eleggerlo.\nElezione dell'imperatore.\nNel Sacro Romano Impero l'elezione del Re dei Romani spettava dal 1356 al collegio dei Principi elettori. A partire dall'elezione di Carlo V, avvenuta nel 1519, essi presentarono a chi doveva essere eletto una cosiddetta \"capitulatio caesarea\".\nIn questo modo i poteri quasi illimitati dell'imperatore venivano limitati e precisati. L'ultima capitulatio, stipulata in occasione dell'elezione di Francesco II, \u00e8 un documento di 314 pagine, e rappresenta una delle pi\u00f9 importanti fonti di diritto costituzionale del suo impero.\nLa cosiddetta \"capitulatio perpetua\" del 1711 fu il tentativo di fissare le regole per i futuri re in una capitulatio stabilita in anticipo. Essa conteneva tra l'altro il divieto di trasformare l'impero in una monarchia ereditaria. In questo modo i Principi elettori tentavano di garantire la propria posizione politica. Essa non venne mai ratificata da un imperatore, e non entr\u00f2 pertanto a far parte della costituzione dell'impero.\nLo stesso Francesco II motiv\u00f2 lo scioglimento dell'impero con il fatto che gli eventi conseguenti alle guerre napoleoniche non gli consentivano pi\u00f9 di adempiere ai doveri contenuti nella capitulatio della sua elezione.\nConclave.\nNelle elezioni dei papi, per un lungo periodo (dal secolo XV al secolo XVII) fu uso comune che il collegio dei cardinali richiedesse una capitulatio. Gi\u00e0 nel 1352, in occasione dell'elezione di papa Innocenzo VI, venne predisposta una capitulatio, che per\u00f2 il papa stesso, una volta eletto, dichiar\u00f2 non valida. Il concilio di Costanza sostenne la tesi che ambedue i papi rivali, papa Gregorio XII e papa Benedetto XIII, fossero colpevoli di spergiuro per non aver adempiuto alla capitulatio.\nPapa Eugenio IV, nel 1431, conferm\u00f2 in una bolla la propria capitulatio. Il cardinale Jacopo Piccolomini Ammannati riferisce che papa Paolo II subito dopo la propria elezione si impegn\u00f2 al mantenimento degli impegni presi nella capitulatio, ma che poi costrinse i cardinali ad una radicale revisione della stessa. Questo genere di accordi, dopo essere stati stipulati l'ultima volta nella costituzione Universi Dominici Gregis, sono stati vietati nell'elezione dei papi.\nElezioni dei vescovi.\nLa capitulatio esisteva anche per altri principi che assumevano il loro titolo per elezione. Questo valeva soprattutto per i vescovi, il cui collegio elettivo era il capitolo della cattedrale. In questo caso la capitulatio stabiliva i diritti e i doveri del principi e del capitolo del duomo, e rappresentava, di fatto, la legge fondamentale del principato vescovile. La capitulatio ebbe un ruolo molto importante per tutte le diocesi del Sacro Romano Impero a partire dagli inizi del secolo XIII. Nel 1695 vennero vietate dal papa (e nel 1698 anche dall'imperatore), ad eccezione di quella relativa all'elezione dell'arcivescovo di Magonza."}
{"id": "851170", "revid": "110157", "url": "https://it.wikipedia.org/wiki?curid=851170", "title": "\u00c5sele (comune)", "text": "\u00c5sele \u00e8 un comune svedese di 3.085 abitanti, situato nella contea di V\u00e4sterbotten. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "851173", "revid": "1363832", "url": "https://it.wikipedia.org/wiki?curid=851173", "title": "Bar Cenisio", "text": "Bar Cenisio (oppure Barcenisio) \u00e8 una frazione del comune di Venaus nella citt\u00e0 metropolitana di Torino, nei pressi del confine dell'Italia con la Francia.\n\u00c8 l'ultima frazione italiana della Val Cenischia prima del confine italo-francese, a pochi chilometri dal colle del Moncenisio e a circa 14\u00a0km da Susa. Situata in una posizione estremamente strategica, ne ha fatto un posto di frontiera e di concentrazione militare fino all'istituzione della Europa Unita. \nL'abitato \u00e8 attualmente luogo di villeggiatura prevalentemente estivo, anche se risultano una decina di residenti stabili. \nLa frazione, si sviluppa a partire dalla Strada Statale 25 fino alla fine di un breve vallone glaciale, dove trova sede un gruppo di case leggermente distaccato, \"detto \"Fondo Bar\"\". Su una collinetta, assieme alle case pi\u00f9 vecchie del paese, si trova la Cappella dedicata alla Madonna della Neve.\nInteressanti mete escursionistiche raggiungibili da Bar Cenisio sono il Rifugio Piero Vacca (2.670 m), il rifugio Avanz\u00e0 (2.578 m), il piccolo lago Arpone (1.821 m) e le principali cime circostanti: il Monte Giusalet (3.313 m), la Cima di Bard (3.150 m) e la Punta della Vecchia (2.993 m), il Toasso Bianco (2.622 m). \nFra il 1868 e il 1871 la localit\u00e0 fu servita da una fermata della ferrovia del Moncenisio, detta anche Ferrovia Fell.\nLa festa della frazione cade il primo weekend di agosto (Madonna delle Nevi): durante questa occasione si pu\u00f2 ammirare \"la danza\" degli Spadonari di Venaus."}
{"id": "851175", "revid": "461628", "url": "https://it.wikipedia.org/wiki?curid=851175", "title": "Chiesa di Sant'Andrea (Siena)", "text": "La chiesa di Sant'Andrea si trova in via dei Montanini a Siena.\nStoria.\nCitata fin dal 1175, anno in cui ne sarebbe divenuto rettore per due anni il beato Alberto da Chiatina, poi arciprete di Colle di Val d'Elsa, risulta con pi\u00f9 certezza attestata a partire dal 1262. \nLa chiesa ha subito notevoli trasformazioni nel tempo. Nella seconda met\u00e0 del Settecento il tempio romanico fu rialzato, variato con l'aggiunta di pilastri, archi e volte all'interno e completato sul prospetto con la scalinata di ingresso a due rampe. I ripristini del XX secolo hanno mirato a restituire le forme medievali alla facciata a capanna, al campanile e al cortile.\nDescrizione.\nAll'esterno spicca l'abside, come testimonianza delle primitive forme romaniche.\nNell'interno, a unica navata absidata, sono degni di nota un rilievo della met\u00e0 del Quattrocento (\"Madonna col Bambino\"), forse della scuola di Jacopo della Quercia, un affresco quattrocentesco a monocromo di Martino di Bartolomeo all'altare destro (\"Sant'Anna, la Madonna il Bambino\"), un affresco quattrocentesco deteriorato di scuola sassettiana sull'altare sinistro e, sull'altare maggiore, il polittico con l\"Incoronazione della Vergine tra i santi Pietro e Andrea\" di Giovanni di Paolo (1445). In chiesa sono presenti anche due tele settecentesche come le \"Scene della beata Aldobrandesca Ponzi e del beato Alberto da Chiatina\" di Apollonio Nasini."}
{"id": "851176", "revid": "124930657", "url": "https://it.wikipedia.org/wiki?curid=851176", "title": "Chiesa di Sant'Agostino (Siena)", "text": "La chiesa di Sant'Agostino \u00e8 un luogo di culto cattolico di Siena, sito in Prato Sant'Agostino.\nStoria.\nLa costruzione della chiesa e dell'attiguo convento fu iniziata dagli Agostiniani a partire dal 1258 e si protrasse per oltre cinquant'anni, subendo nel corso dei secoli ampliamenti e risistemazioni, soprattutto nel corso del Quattrocento, tra il 1450 e il 1490. Nel novembre 1492, in un codicillo delle sue disposizioni testamentarie, il conte Baldo di Mariotto Lucarini, Patrizio Senese, destin\u00f2 50 fiorini alle spese relative all'esecuzione della pala dell'altare maggiore. \nIn seguito a un rovinoso incendio nel 1747 richiese un completo rinnovo, che venne curato da Luigi Vanvitelli, dal 17 luglio 1747 al 1755. Nel 1785 la vicina parrocchia di san Salvatore si un\u00ec nella chiesa che quindi assunse titolo parrocchiale. All'inizio del XIX secolo, con le soppressioni napoleoniche degli ordini religiosi, gli agostiniani dovettero lasciare il convento che fu affidato al Convitto Tolomei. Gli agostiniani tornarono dopo pochi anni per reggere la parrocchia, ma non potendo rioccupare il convento dovettero sistemarsi in una piccola casetta. Alla fine del XX secolo hanno lasciato definitivamente la struttura e la chiesa \u00e8 affidata alla Diocesi senese.\nDescrizione.\nArchitettura.\nLa semplice facciata, originariamente in cotto, \u00e8 nascosta da un atrio colonnato ottocentesco di Agostino Fantastici, in stile neoclassico, che introduce all'ex-convento.\nL'interno settecentesco a croce latina consta di un'unica navata dotata di poderose colonne e voltata a crociere. Il transetto \u00e8 sporgente e dotato di quattro cappelle laterali, due per parte. Chiude l'edificio un profondo presbiterio. La navata conserva i poderosi altari in marmi policromi eretti tra la fine del secolo XVI e l'inizio di quello successivo. All'epoca dell'intervento vanvitelliano risalgono le quattro statue in stucco della navata centrale e del transetto opera di Giuseppe Mazzuoli e di Giuseppe Silini.\nNavata.\nRicchissimo il patrimonio artistico conservato nella chiesa. Nei quattro altari di sinistra della navata troviamo: \nNei quattro altari di destra troviamo:\nSulla cantoria in controfacciata si trova l'organo a canne, costruito tra il 1522 e il 1526 (anno della morte dell'organaro) da Giuseppe Piffero e portato a termine da un ignoto tra il 1533 e il 1538; alloggiato all'interno di una doppia cassa (quella anteriore barocca realizzata probabilmente da Giuseppe Silini nel 1770, quella posteriore secondo le misure rinascimentali frutto del restauro di Francesco Zanin del 1987), \u00e8 a trasmissione integralmente meccanica ed ha 5 registri su unico manuale, e pedaliera costantemente unita alla tastiera.\nTransetto.\nNel transetto sinistro \u00e8 collocato il monumento funerario di Agostino Chigi, gi\u00e0 rettore dello Spedale di Santa Maria della Scala, realizzato nel 1631 da Tommaso Redi. Troviamo poi la statua in legno policromo di \"San Nicola da Tolentino\" di un artista prossimo a Giacomo Cozzarelli (fine del XV secolo).\nNella cappella in fondo a sinistra spicca la tela di Rutilio Manetti con \"Sant'Antonio tentato dal diavolo\" (1630 circa). Di fronte c'\u00e8 invece un affresco con \"il monumento funerario della famiglia Fondi\" di Bartolomeo Neroni, detto il Riccio (seconda met\u00e0 del XVI secolo). L'altare della cappella reca infine una tela di Stefano Volpi con il \"Battesimo di Ges\u00f9\" (1626). L'altra cappella del transetto sinistro presenta opere moderne.\nNel transetto destro \u00e8 esposta una tela con la \"morte di san Tommaso da Villanova\" di Raffaello Vanni (1664) e il monumento sepolcrale di Orso d'Elci di Giovanni Antonio Mazzuoli.\nNella cappella Lucarini diversi lavori furono fatti da Domenico Cafaggi detto Capo, tra il 1605 e il 1606.\nNella cappella in fondo a destra, la cappella Bichi, sono stati recentemente messi in luce importantissimi affreschi risalenti al Quattrocento, prima del rinnovamento vanvitelliano del Settecento. Si tratta di due \"Sibille\" affrescate da Luca Signorelli nelle lunette della volta e di due affreschi monocromo raffiguranti la \"Nascita della Vergine\" e la \"Nativit\u00e0 di Ges\u00f9\", di Francesco di Giorgio Martini e bottega, forse con la collaborazione di Pietro degli Orioli. La stessa cappella ha un pavimento maiolicato del 1488 di Pietro e Niccol\u00f2 Mazzaburroni e ospita anche una tela raffigurante \"San Cristoforo\" del 1755 del pittore Niccol\u00f2 Franchini. L'altra cappella del transetto destro presenta opere moderne, ad eccezione di una statua in legno dipinto raffigurante la \"Madonna col Bambino\" di un ignoto artista quattrocentesco.\nPresbiterio.\nNel presbiterio spiccano l'altare maggiore con il tabernacolo in marmi policromi di Flaminio del Turco (inizio del XVII secolo) e Il monumentale ciborio a tempietto con il bassorilievo di \"Cristo risorto e i due angeli adoranti\" di Francesco, Giovanni Antonio e Giuseppe Mazzuoli.\nCappella Piccolomini.\nDa una porta posta sulla parete destra della navata si accede alla celebre Cappella Piccolomini, cos\u00ec chiamata per la completa ristrutturazione della cappella preesistente voluto dall'omonima famiglia alla fine del XVI secolo. Vi si accede transitando da un vano dove \u00e8 esposto il monumento marmoreo a Papa Pio II scolpito da Giovanni Dupr\u00e8 nel 1850.\nLa cappella mostra l'altare Piccolomini, in marmi policromi, fatto erigere nel 1596, che racchiude il dipinto su tavola del Sodoma con l\"Adorazione dei Magi\";\nSulla parete opposta \u00e8 visibile in una lunetta il celebre affresco raffigurante la \"Maest\u00e0\" di Ambrogio Lorenzetti, databile al 1337-1338. L'affresco, che \u00e8 anche l'opera pi\u00f9 antica conservata in chiesa, si salv\u00f2 solo perch\u00e9 il progetto di trasformazione operato dalla famiglia Piccolomini port\u00f2 ad addossare il poderoso altare contro la parete della Maest\u00e0 del Lorenzetti. Venendo quest'ultima oscurata dall'altare, nessuno si cur\u00f2 di eliminarla, a differenza di altri affreschi che presumibilmente erano presenti nella cappella e che risultano oggi irrimediabilmente perduti. L'affresco fu riscoperto nel 1944, quando si volle mettere la tavola del Sodoma al sicuro dai bombardamenti della Seconda Guerra Mondiale. L'intero altare Piccolomini venne quindi spostato sul lato opposto della Cappella, dove si trova ancora oggi, permettendo alla \"Maest\u00e0\" del Lorenzetti di tornare alla luce."}
{"id": "851178", "revid": "110157", "url": "https://it.wikipedia.org/wiki?curid=851178", "title": "Bjurholm (comune)", "text": "Bjurholm \u00e8 un comune svedese di 2.457 abitanti, situato nella contea di V\u00e4sterbotten. Il suo capoluogo \u00e8 la cittadina omonima."}
{"id": "851188", "revid": "1573940", "url": "https://it.wikipedia.org/wiki?curid=851188", "title": "Chiesa di Sant'Antonio da Padova (Siena)", "text": "La chiesa di Sant'Antonio di Padova \u00e8 situata a Siena in via Cecco Angiolieri; \u00e8 l'Oratorio della Contrada Priora della Civetta.\nStoria e descrizione.\nInglobata fra la via Cecco Angiolieri (dove affaccia l'ingresso principale) e il Castellare degli Ugurgieri, \u00e8 l'Oratorio della Contrada Priora della Civetta, intitolato a Sant'Antonio di Padova, compatrono insieme a San Bernardo Tolomei della Contrada. La Civetta fu l'ultima Contrada ad edificare un proprio Oratorio, poich\u00e9 per vicende storiche era legata alla chiesa di San Cristoforo dove aveva in patronato un proprio altare. Il locale dove \u00e8 stato costruito l'Oratorio era un fondaco ad uso commerciale e artigianale, al piano terra di un antico palazzo medievale. Fu acquistato dalla Contrada nel 1932. Nel 1934 si era gi\u00e0 messo mano alla facciata e all'ingresso principale e nel 1936 fu costruito l'altare in marmo. Difficolt\u00e0 economiche e gli eventi bellici protrassero i lavori per quasi un decennio. Al termine della guerra l'Oratorio fu completato e aperto al culto nel 1945. \nUna modifica sostanziale al progetto originale \u00e8 stata apportata nel 1973, quando furono tolti gli intonaci interni, inizialmente dipinti a strisce orizzontali bianche e scure in stile neo-romanico senese, per riportare in vista la muratura originale in pietra e mattoni.\nAl suo interno si conservano due pregevoli tele: una settecentesca di Galgano Perpignani raffigurante il santo titolare e l'altra seicentesca di Vincenzo Rustici con la \"Madonna col Bambino, San Giovannino e San Carlo Borromeo che presenta San Luigi Gonzaga\" , donata alla Contrada dal Conte Guido Chigi Saracini.\nSempre nel Castellare si trova il Museo della Contrada che conserva, oltre ai Drappelloni, agli argenti e ai paramenti sacri, una serie di interessanti maioliche arcaiche e rinascimentali di manifattura senese.\nA Siena esiste anche un'altra chiesa di Sant'Antonio di Padova, in via Tommaso Pendola, Oratorio della Contrada della Tartuca."}
{"id": "851189", "revid": "74801", "url": "https://it.wikipedia.org/wiki?curid=851189", "title": "Nordmaling (comune)", "text": "Nordmaling \u00e8 un comune svedese di abitanti, situato nella contea di V\u00e4sterbotten. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "851190", "revid": "339392", "url": "https://it.wikipedia.org/wiki?curid=851190", "title": "Oratorio di Sant'Antonio da Padova (Civetta)", "text": ""}
{"id": "851192", "revid": "1305772", "url": "https://it.wikipedia.org/wiki?curid=851192", "title": "This Is Pop?", "text": "This Is Pop? \u00e8 il terzo singolo del gruppo pop inglese XTC, pubblicato nel 1978.\nIl disco.\nNonostante sia \"This Is Pop?\" che \"Heatwave\" siano gi\u00e0 state registrate e pubblicate sull'album \"White Music\", per questo singolo vengono registrate nuovamente, per avere un maggior impatto radiofonico, con un altro produttore, Robert John \"Mutt\" Lange, un altro ingegnere del suono, Andy Jackson, negli studi Utopia di Londra il 26 e 27 febbraio del 1978. Le parti vocali sono registrate negli studi Wessex, sempre a Londra, con l'ingegnere del suono Bill Price.\nLa copertina della versione francese inverte le parti anteriore e posteriore della copertina della versione inglese, con una leggera variazione del design. Nella edizione italiana il fronte e il retro della copertina sono identici e presentano la stessa foto delle versioni francese e inglese, ma a figura intera invece che a mezzo busto\n\"Heatwave\" \u00e8 stata registrato due volte nel 1977 per la BBC, entrambe le volte con il titolo \"Heatwave Mk. II\", le cui versioni restano ad oggi inedite.\nTracce 7\".\nLato A\nLato B"}
{"id": "851194", "revid": "110157", "url": "https://it.wikipedia.org/wiki?curid=851194", "title": "Chiesa di Sant'Egidio (Siena)", "text": "La chiesa di Sant'Egidio, oggi non pi\u00f9 esistente, era un luogo di culto cattolico di Siena.\nFu demolita quando nel 1903 le Cappuccine, fondate dalla mistica senese Passitea Crogi, furono costrette a lasciare il loro primo convento presso l'area del Castellare dei Malavolti, in cui oggi sorge la piazza Giacomo Matteotti (piazza della Posta) per la costruzione del nuovo Palazzo delle Poste. Le religiose dal 1999 hanno abbandonato Siena per ritirarsi vicino a Colle Val D'Elsa. Dell'antico convento rimane, tra le altre opere, la tavola con il \"San Lorenzo\" del Vecchietta, oggi conservata nella Pinacoteca Nazionale di Siena."}
{"id": "851195", "revid": "834", "url": "https://it.wikipedia.org/wiki?curid=851195", "title": "AMG Motorenbau und Entwicklungsgesellschaft mbH", "text": ""}
{"id": "851197", "revid": "963244", "url": "https://it.wikipedia.org/wiki?curid=851197", "title": "Cappuccine", "text": "Le cappuccine sono le religiose dei monasteri \"sui iuris\" dipendenti dall'Ordine dei Frati Minori Cappuccini o delle congregazioni a esso aggregate.\nLe regole per l'aggregazione di una fraternit\u00e0 del terz'ordine di San Francesco all'ordine furono fissate con rescritto della Congregazione per i vescovi e i regolari del 18 novembre 1905: la congregazione che chiede di essere aggregata deve osservare sostanzialmente la regola del terz'ordine approvata da papa Leone X e non deve dipendere da altre famiglie del prim'ordine francescano (conventuali o minori \"sempliciter dicti\"); non \u00e8, invece, necessario che le congregazioni abbiano nel titolo un riferimento ai cappuccini o che ne adottino l'abito.\nSono aggregate all'ordine:"}
{"id": "851198", "revid": "181699", "url": "https://it.wikipedia.org/wiki?curid=851198", "title": "Querela di falso", "text": "La querela di falso, nel diritto italiano, \u00e8 un procedimento giurisdizionale finalizzato a contestare la veridicit\u00e0 di un atto pubblico oppure di una scrittura privata riconosciuta.\n\u00c8 simile al giudizio di verificazione, ma, nonostante il nome, non ha alcun collegamento con la querela penale.\nOggetto.\nLa falsit\u00e0 del documento \u00e8 una discordanza tra la realt\u00e0 e ci\u00f2 che appare dal documento stesso. Pu\u00f2 investire il documento nella sua \"materialit\u00e0 estrinseca\" quanto il pensiero espresso in esso. Nel primo caso si ha \"falsit\u00e0 materiale\" che pu\u00f2 concretarsi nella contraffazione o nell'alterazione. Nel secondo caso si ha \"falsit\u00e0 ideologica\", che consiste nell'enunciazione falsa del suo contenuto.\nNon riguarda le dichiarazioni di volont\u00e0 che possono essere soltanto conformi o difformi alla volont\u00e0 stessa e darebbe luogo a un fenomeno diverso: la simulazione.\nLa falsit\u00e0 dei documenti interessa il processo civile solo per l'attitudine che ha il documento falso di determinare nel giudice un falso convincimento e la conseguente necessit\u00e0 di eliminare questa fonte di errori. Solo con la querela di falso possono essere contestate le risultanze estrinseche dell'atto pubblico o della scrittura privata riconosciuta, autenticata o verificata. Rispetto al giudizio di verificazione la querela di falso ha un oggetto pi\u00f9 ampio. Riguarda tanto l'atto pubblico che la scrittura privata. Ha efficacia \"erga omnes\" e pu\u00f2 investire la scrittura privata sulla quale si sia gi\u00e0 svolto un giudizio di verificazione. Pu\u00f2 proporsi tanto in via principale quanto in corso di causa in qualunque stato e grado di giudizio finch\u00e9 la verit\u00e0 del documento non sia stata accertata con sentenza passata in giudicato. La legge prevede la sospensione del processo per il caso che la querela sia proposta in pendenza di giudizio di primo grado, davanti al giudice di pace o in sede d'appello.\nIl procedimento.\nIl procedimento non pu\u00f2 essere introdotto direttamente dal difensore munito di procura alle liti: la parte, infatti, deve a tal fine costituirlo procuratore speciale per la proposizione della querela o deve dichiarare personalmente di volerla proporre; necessario \u00e8 l'intervento del pubblico ministero.\nA decidere sulla querela di falso \u00e8 sempre l'organo collegiale. Se la sentenza rigetta la domanda \u00e8 prevista una menzione sull'originale del documento nonch\u00e9 la condanna della parte che ha proposto la querela ad una pena pecuniaria."}
{"id": "851199", "revid": "36426", "url": "https://it.wikipedia.org/wiki?curid=851199", "title": "Colle Val D'Elsa", "text": ""}
{"id": "851202", "revid": "22475", "url": "https://it.wikipedia.org/wiki?curid=851202", "title": "Chiesa di Sant'Elisabetta della Visitazione", "text": "La chiesa di Sant'Elisabetta della Visitazione si trova a Siena in via dei Rossi; \u00e8 l'oratorio della Casa Madre delle Sorelle dei Poveri di Santa Caterina da Siena, in cui si venera il corpo della fondatrice, la beata Savina Petrilli.\nStoria.\nLa chiesa \u00e8 inglobata nell'edificio che costituisce il convento delle religiose. La struttura risale al 1680, ma quello che si vede oggi fu fatto costruire a fine ottocento dalla beata Savina Petrilli a compimento dell'annessa casa religiosa, sede dell'Ordine delle Sorelle dei poveri di Santa Caterina da Siena da lei fondato nel 1873. L'edificio fu iniziato nel 1884 su disegno di Agenore Socini e compiuto nel 1901.\nDescrizione.\nLa piccola chiesa tardo-ottocentesca ha la facciata inglobata nel muro del palazzo in cui \u00e8 stata costruita. L'interno presenta un luminoso schema basilicale neocinquecentesco con tre navate, abside e matronei\nLa decorazione fu curata da Alessandro Franchi, al quale si debbono il \"San Giuseppe\" (parete di fondo della navata sinistra), la \"Visitazione\" (pala d'altare) e le \"Stimmate di santa Caterina da Siena\" (parete di fondo della navata destra), quest'ultima eseguita in collaborazione con la moglie Luisa Mussini, autrice anche del \"Sant'Antonio di Padova\" nell'omonima cappellina. Nel 1988 la fondatrice Madre Savina Petrilli fu beatificata dal papa Giovanni Paolo II. In quest'occasione furono eseguiti i lavori di adeguamento liturgico dell'area presbiterale della chiesa, realizzati anche per ospitare sotto l'altare il corpo della beata Savina. Il nuovo altare fu realizzato in marmo giallo e bronzo e conserva al suo interno il corpo incorrotto della beata."}
{"id": "851203", "revid": "36426", "url": "https://it.wikipedia.org/wiki?curid=851203", "title": "Matronei", "text": ""}
{"id": "851205", "revid": "31886", "url": "https://it.wikipedia.org/wiki?curid=851205", "title": "Giovanni Favoino di Giura", "text": "Gli inizi della carriera.\nGiovanni Maria Favoino di Giura nacque a Chiaromonte, piccolo borgo lucano in provincia di Potenza, il 26 aprile del 1885. Dopo aver frequentato il Liceo Classico \"Archita\" di Taranto, nel 1906 si laure\u00f2 in giurisprudenza presso la Regia Universit\u00e0 degli Studi di Napoli \"Federico II\", con il massimo dei voti.\nTerminati gli studi accademici, si trasfer\u00ec a Roma, dove inizi\u00f2 ad esercitare la professione di avvocato civilista. In quegli anni, accanto agli impegni professionali, Giovanni Favoino di Giura inizi\u00f2 a coltivare la passione per il giornalismo. Tale si rivel\u00f2 l'amore per la carta stampata che decise di affiancare all'attivit\u00e0 forense anche la professione giornalistica. Fece il suo esordio, con lo pseudonimo di Bazaroff, su \"Il Giornale d'Italia\" e successivamente come pubblicista per il quotidiano romano \"Il Messaggero\", con il quale collabor\u00f2 durante gli anni vissuti a Roma.\nDopo l'esperienza giornalistica capitolina, sempre pi\u00f9 desideroso di allargare i propri orizzonti culturali e professionali, nel 1910 decise di emigrare a San Paolo del Brasile ove, direttore di un quotidiano in lingua italiana, condusse per circa due anni delle inchieste sulla condizione degli italiani nello Stato del Paran\u00e1. Successivamente si trasfer\u00ec in Argentina, nella capitale Buenos Aires, per occuparsi in qualit\u00e0 di caporedattore della redazione de' \"La Patria degli italiani\", tra i quotidiani in lingua italiana di maggiore importanza tra quelli pubblicati fuori dalla madrepatria.\nLa prima guerra mondiale.\nGiovanni Favoino di Giura era cresciuto con le ideologie patriottiche del nonno materno Giuseppe di Giura, che langu\u00ec dieci anni nelle galere borboniche di Nisida e di Procida e vi mor\u00ec nel 1856 per la libert\u00e0 e l'unit\u00e0 d'Italia. Il ricordo della fierezza con la quale la madre Matilde gli narrava il patimento del nonno e degli zii Giosu\u00e8 e Domenico (il primo morto in esilio e il secondo, sacerdote letterato, sottoposto a vigilanza speciale) tutti ferventi patrioti lucani, fece nascere in lui il desiderio di servire la Madre Patria.\nAll'indomani della dichiarazione di guerra del 24 maggio 1915, Giovanni Favoino di Giura rientr\u00f2 in Italia. Si arruol\u00f2 volontario nel Regio Esercito nell'agosto del 1916 per prendere parte alla Prima guerra mondiale, come ufficiale di fanteria. Il suo reclutamento avvenne tra le file del 231\u00ba Reggimento della brigata \"Avellino\", costituita il 6 maggio 1916 e comandata dal Generale di Divisione Antonino Cascino. Giovanni Favoino di Giura si distinse in particolar modo durante le operazioni belliche, condotte quasi esclusivamente in trincea, per la conquista dell'avamposto sul Monte San Michele di Gorizia, caposaldo del possente fronte di guerra predisposto dalle forze militari austriache, le quali il 29 giugno utilizzarono per la prima volta nella storia i gas nervini che uccisero 7.000 soldati italiani. \u00c8 da supporre che Giovanni quel giorno si trovasse in seconda linea e che, come tutti, fuggisse terrorizzato davanti alle nuvole di gas. L\u00ec con lui c'era anche Giuseppe Ungaretti. Scampato ai gas nervini, a fine guerra lasci\u00f2 nuovamente l'Italia per trasferirsi a New York.\nIl \"Vittoriale\" e gli anni a New York.\nGiunto a New York, Giovanni Favoino di Giura riprese l'attivit\u00e0 giornalistica con uno spirito rinnovato ed una visione pi\u00f9 realistica della vita, ormai segnato indelebilmente dalla sua esperienza in guerra. Inizi\u00f2 presto la collaborazione con la rivista \"Il Carroccio\", mensile di cultura e difesa italiana in America. Fu quella un'esperienza gratificante, in quanto \"Il Carroccio\" era una rivista molto seguita non solo dagli italiani d'America, alla cui redazione collaboravano giornalisti affermati e alti esponenti della politica e della cultura italiana. Ma il desiderio di Giovanni Favoino di Giura di realizzare una rivista che gli appartenesse era ormai incontenibile. Fu cos\u00ec che nel 1924 fond\u00f2 e diresse il \"Vittoriale\" (\"in foto l'edizione n.3 del marzo 1928, dedicata al Generale Armando Diaz\"), un mensile in lingua italiana edito dalla Casa Editrice \"La Transatlantica\" di New York. Gli uffici della rivista avevano sede presso il 176 di Worth Street, sulla Second Avenue, nel cuore di Manhattan.\nIl \"Vittoriale\" ricalcava quelle che erano le linee guida editoriali delle riviste italoamericane dell'epoca, ma con uno spiccato senso di orgoglio nazionale indirizzato alla promozione della cultura e alla riscoperta della letteratura italiana, nonch\u00e9 alla nascita di movimenti politici di tipo nazionalista. L'impostazione data al \"Vittoriale\" riscosse grande consenso tra i newyorkesi di origine italiana e tra i rappresentanti della politica, consentendo a Giovanni Favoino di Giura di entrare in contatto con i pi\u00f9 influenti rappresentanti della comunit\u00e0 italiana d'America. Lo stesso Favoino di Giura divenne in breve tempo un importante riferimento per tutti coloro che all'epoca si impegnavano per \"...fare della propria italianit\u00e0 motivo di orgoglio.\".\nIn quegli anni, oltre all'impegno editoriale con il \"Vittoriale\" e alla collaborazione con il \"Corriere d'America\", Favoino di Giura fu affascinato dal crescente potere mediatico della radio, tanto da voler provare l'esperienza di giornalista radiofonico. Ebbe tale opportunit\u00e0 nel 1939, quando venne chiamato a commentare le news per gli italo-americani dagli studi della WBIL-Radio, una delle pi\u00f9 conosciute tra le emittenti cattoliche newyorkesi di propriet\u00e0 del notabile Angelo Fiorani (Fiorani Radio Productions Records), le cui trasmissioni avvenivano direttamente dalla chiesa di Saint Paul Apostle.\nQuelle che inizialmente sembravano sporadiche comparse nel mondo del giornalismo radiofonico, divennero per Giovanni Favoino di Giura un'opportunit\u00e0, che ben si affiancava alla pubblicazione di massa del \"Vittoriale\", per divulgare i concetti di integrazione sociale, politica ed economica da lui ritenuti fondamentali per la realizzazione di quella che considerava \"una doverosa rivalutazione del prestigio storico e culturale dell'italianit\u00e0\", che rendesse giustizia a tutti gli immigrati italoamericani, fortemente discriminati per i dilaganti pregiudizi diffusi dalle autorit\u00e0 americane che temevano per la crescente diffusione della propaganda nazionalista. Tali ideologie di riscatto venivano espresse in apposite rubriche di approfondimento giornalistico, il cui autore era lo stesso Favoino di Giura, che cos\u00ec facendo richiam\u00f2 l'attenzione, oltre che della comunit\u00e0 italoamericana, anche della critica socio-politica della metropoli, la quale gli tributer\u00e0 una citazione nell'annuario dell'American Academy of Political and Science in un articolo di Clyde R. Miller del 1941, per il contributo dato all'aggregazione ed allo sviluppo sociale e culturale della comunit\u00e0 italiana in America.\nFrequentando i salotti dell'alta societ\u00e0 newyorkese, strinse amicizia con personalit\u00e0 illustri di origine italiana della politica, della cultura e dell'arte, tra cui il pittore Arturo Noci, che realizz\u00f2 l'acquerello successivamente utilizzato per la copertina del libro \"Occhi Intenti\", il tenore Beniamino Gigli, la star radiofonica Ubaldo Guidi Buttrini, il Barone Osvaldo Cocco, il lucano Giovanni Riviello, direttore de \"La Basilicata nel Mondo\" e de \"Gli Italiani nel Mondo\", il Vicenconsole De Cicco e l'influentissimo magnate dell'edilizia e dell'editoria Generoso Pope, proprietario di testate giornalistiche quali il \"Bollettino della sera\" (sul quale Favoino di Giura pubblic\u00f2 diversi suoi articoli), \"Il corriere d'America\", \"L'opinione\" ed il pi\u00f9 blasonato \"Il Progresso Italoamericano\".\n\"Il Progresso Italoamericano\".\nErano gli anni che precedevano lo scoppio della seconda guerra mondiale e Giovanni Favoino di Giura fu nominato Direttore de Il Progresso Italo-Americano (dal 1988 divenuto \"America Oggi\"), storico quotidiano newyorkese in lingua italiana, da sempre testimone e voce dell'emigrazione negli Stati Uniti. La comunit\u00e0 italiana della Grande mela, pur essendo in una fase di rapida espansione, non aveva ancora un rappresentante che ne tutelasse gli interessi e che si facesse portavoce nello scenario politico che si andava configurando negli Stati Uniti.\nIn tale contesto, Giovanni Favoino di Giura diede un profilo netto alla direzione del giornale (che all'epoca aveva raggiunto la vetta delle vendite con una tiratura di oltre 90.000 copie diffuse), tutta incentrata sulla promozione dell'identit\u00e0, della cultura e della storia degli italoamericani, affinch\u00e9 ogni italiano prendesse coscienza delle proprie potenzialit\u00e0 e le mettesse in campo per stringere un legame sempre pi\u00f9 forte con le istituzioni. L'idea di Giovanni Favoino di Giura era quella di inculcare nella coscienza della comunit\u00e0 italoamericana il concetto di \"etnicit\u00e0 politica\", e cio\u00e8 della necessit\u00e0 di avere dei rappresentanti politici di origini italiane a tutela della stessa comunit\u00e0 e delle generazioni che ne sarebbero seguite.\nL'internamento.\nL'indirizzo editoriale dato da Giovanni Favoino di Giura a \"Il Progresso italoamericano\" attir\u00f2, tuttavia, l'attenzione del P.M.G.O. (Provost Marshal General's Bureau) e dell'FBI che, a causa della crescente diffidenza nei confronti degli italiani, dovuta soprattutto all'acuirsi delle tensioni che a breve sarebbero sfociate nella Seconda guerra mondiale, vedevano nella testata giornalistica da lui diretta, cos\u00ec come in altre iniziative editoriali capitanate da illustri italiani, un mero strumento di propaganda d'oltreoceano al regime fascista. In questa atmosfera di pregiudizi e di fobia irrazionale, Giovanni Favoino di Giura, insieme ad altri innumerevoli esponenti della comunit\u00e0 italoamericana di New York, venne sottoposto alle restrizioni della censura a seguito del fenomeno dell'internamento promosso dal Governo degli Stati Uniti allo scopo di sopire le crescenti paure delle autorit\u00e0 militari americane nei confronti degli immigrati italiani.\nA difesa della comunit\u00e0 italoamericana e per porre un freno ai sempre pi\u00f9 frequenti rastrellamenti da parte della polizia militare, intervenne il Presidente Roosevelt, la cui intercessione consent\u00ec a Giovanni Favoino di Giura e a molti suoi connazionali di riacquistare la propria libert\u00e0. Lo stesso Roosevelt, che ricevette alla Casa Bianca una rappresentanza di italoamericani tra i quali il Favoino di Giura, per mitigare le tensioni montate dalle autorit\u00e0 militari, afferm\u00f2 ironicamente: \u201cGli italiani sono grandi cantanti d'opera\u2026 I tedeschi sono diversi: loro s\u00ec che possono essere pericolosi!\u201d.\nDopo la infausta esperienza dell'internamento, Giovanni Favoino di Giura si trov\u00f2 di fronte ad un radicale mutamento nella struttura sociale delle comunit\u00e0 italoamericana e delle ideologie che, fino ad allora, avevano accompagnato il suo operato professionale in terra d'America, sempre e comunque condizionato dagli avvenimenti socio-politici della madrepatria. Nell'Italia degli anni '40 il regime fascista si disgreg\u00f2 e and\u00f2 affermandosi il partito della Democrazia Cristiana che, partecipando al Comitato di Liberazione Nazionale, assunse la veste di fazione politica moderata, vicina alla Chiesa e alquanto vaga nei confronti della Monarchia. I giornali italoamericani, stimolati dal Governo degli Stati Uniti che temeva per una vittoria del Fronte Democratico Popolare durante le elezioni politiche italiane del 1948, approntarono una incisiva campagna elettorale rivolta ai cittadini residenti in Italia perch\u00e9 non votassero per i gruppi politici filosovietici.\nMigliaia di italoamericani furono invitati a scrivere lettere ai propri cari in Italia, per spingerli a votare a favore dei candidati democristiani, considerati come amici leali dell'America. Anche il quotidiano \"Il Progresso Italoamericano\" spos\u00f2 l'iniziativa, per volont\u00e0 del suo proprietario Generoso Pope, a sostegno dell'amministrazione Truman che si impegnava a restituire Trieste agli italiani e ad inserire l'Italia tra le Nazioni Unite in cambio di una vittoria dei democratici cristiani. Questo nuovo indirizzo editoriale, tuttavia, incontrava il dissenso di Giovanni Favoino di Giura che, non identificando nella Democrazia Cristiana un valido deterrente alle mire espansionistiche dell'Unione Sovietica sull'Europa Occidentale, considerava il Partito Monarchico e il Movimento Sociale Italiano quali unici partiti dal \u201ccontenuto di purissima idealit\u00e0 nazionale e la sola vera antitesi del comunismo\u201d. Per tali divergenze ideologiche, Giovanni Favoino di Giura abbandon\u00f2 la direzione de \"Il progresso Italoamericano\" per passare definitivamente al quotidiano \"Il Popolo Italiano\".\nLa letteratura.\nOltre all'impegno giornalistico, Giovanni Favoino di Giura scrisse numerosi libri. Tra essi \"Il carme alla luna\" (Casa Editrice Malena, Buenos Aires - 1910), \"Frammenti di Giornale\" (Tipografia del Riachiuelo, Buenos Aires - 1912), \"Gli italiani nella provincia di Entre R\u00ecos\" (Artes Graficas, Paran\u00e0 - 1913), \"Antonio Meucci: il vero inventore del telefono\" (Pei tipi del \"Carroccio\", New York - 1923 e ristampa della Cocce Press - New York 1940), \"Fatalyse\" (Romanzo di un amore italo-americano), \"Il ritorno alla culla\" (Tragedia moderna), \"Lo straniero\" (Romanzo), \"Occhi intenti\" (Racconti e poesie, Pei tipi del \"Carroccio\", New York - 1924) e \"Trincea. Con i fanti della Brigata Avellino\", in cui scrive della sua esperienza di guerra durante i primi mesi del suo arruolamento fino alla nomina a Sottotenente nel novembre del 1916.\nTra i libri di Giovanni Favoino di Giura spicca \"Antonio Meucci. L'inventore del telefono\", nel quale lo scrittore ripercorre la vita e tutte le tappe che portarono Meucci a realizzare la sua grande invenzione, ponendo l'accento su quegli elementi a favore dell'inventore italiano nell'annosa vicenda che lo vide contrapposto ad Alexander Graham Bell riguardo alla paternit\u00e0 del telefono. L'opera intitolata \"Antonio Meucci. L'inventore del telefono\", che contiene documenti anche inediti di Meucci, come ad esempio il suo intero testamento, vide la luce in una prima edizione nel 1923 e fu poi ristampata nel 1940 con il titolo \"Il vero inventore del telefono: Antonio Meucci\". Il Testo di Favoino di Giura, negli anni a seguire, rientrer\u00e0 fra i documenti di ricerca effettuata dal Professor Ing. Basilio Catania, gi\u00e0 direttore generale dello CSELTdi Torino, per dimostrare senza ombra di dubbio che il lavoro di Meucci nell'invenzione del telefono fu determinante (Bulletin of Science, Technology &amp; Society - February 2001, Volume n.21).\nIl rosaio della vecchiezza\nIl ritorno a Chiaromonte.\nSeparatosi dalla prima moglie, Fanny Bignami dei Conti della Scala dalla quale ebbe due figli (Enzo Vittorio e Matilde), si trasfer\u00ec in Lussemburgo dove si rispos\u00f2 con l'ereditiera Maria Nilles, dalla quale ebbe il terzo figlio (Gabriele, redattore del New York Times). Dopo alcuni anni trascorsi con la nuova famiglia nel Granducato lussemburghese, Giovanni Favoino di Giura decise di rientrare in Italia per stabilirsi definitivamente a Chiaromonte, dove era nato e dove mor\u00ec il 29 novembre del 1967. I suoi resti mortali riposano nella cappella di famiglia."}
{"id": "851206", "revid": "1573940", "url": "https://it.wikipedia.org/wiki?curid=851206", "title": "Chiesa di Sant'Eugenia", "text": "La chiesa di Sant'Eugenia e Vittore si trova a Siena, in via Sant'Eugenia 101, fuori Porta dei Pispini.\nStoria e descrizione.\nLa chiesa, eretta alla fine del Seicento, fu pi\u00f9 volte restaurata nel corso del Settecento e dell'Ottocento, quando furono costruiti i due altari laterali; sub\u00ec inoltre qualche danno durante la Seconda guerra mondiale, in quanto scoppi\u00f2 per errore una bomba nelle sue vicinanze.\nNella chiesa \u00e8 ancora custodita una statua lignea raffigurante la santa, opera di un seguace di Jacopo della Quercia."}
{"id": "851212", "revid": "110157", "url": "https://it.wikipedia.org/wiki?curid=851212", "title": "Chiesa di Santa Maria degli Angeli in Valli", "text": "La chiesa di Santa Maria degli Angeli in Valli si trova a Siena, in via Enea Silvio Piccolomini.\nStoria e descrizione.\nL'edificio nacque come pertinenza di uno dei numerosi monasteri situati un tempo lungo l'antica Via Cassia verso Roma.\nRifatta nel 1457, la chiesa ha mantenuto la struttura architettonica rinascimentale a croce latina, con fronte in cotto, un elegante portale e, all'interno, volta a botte che conserva rare tracce della decorazione pittorica quattrocentesca. La ristrutturazione completa dell'arredo interno fu realizzata nel corso del XVIII secolo.\nAttribuiti a Galgano Perpignani sono i due riquadri sulle pareti laterali con episodi della storia della chiesa e le quattro scene dipinte ai lati dell'altare maggiore e nel coro. All'altare, la pala con la \"Madonna col Bambino e santi\" \u00e8 di Raffaellino del Garbo (1502), entro una cornice di Antonio Barili.\nNel transetto sinistro \u00e8 il \"Miracolo delle Nevi\" di Rutilio Manetti. Provenienti dalla chiesa di San Mamiliano in Valli sono il \"San Girolamo sostenuto dagli angeli\", in cui si riconosce la mano di Francesco Rustici e la tela di Domenico Volpi con \"San Bernardino che presenta al pontefice il monogramma di Cristo\"."}
{"id": "851219", "revid": "125542984", "url": "https://it.wikipedia.org/wiki?curid=851219", "title": "Mandy Smith", "text": "Biografia.\nNel 1983 a 13 anni ebbe una relazione sentimentale con Bill Wyman, bassista dei Rolling Stones, all'epoca quarantasettenne. I due si sposarono nel 1989 e divorziarono nel 1991. Nello stesso periodo il figlio di Wyman e la madre di Mandy Smith rimasero a loro volta coinvolti in una relazione sentimentale, interrotta prima del matrimonio. Il risalto che i rotocalchi diedero a questi fatti contribu\u00ec in gran parte alla carriera di Mandy come cantante.\nA 17 anni fu notata da Pete Burns, leader del gruppo pop/dance dei Dead or Alive, che la present\u00f2 a Stock, Aitken &amp; Waterman i quali scrissero e produssero i suoi primi due singoli, \"I Just Can't Wait\" e \"Positive Reaction\". In collaborazione con Daize Washbourne incise un altro singolo, \"Boys and Girls\". Malgrado lo scarso successo di questi singoli nelle classifiche britanniche, Mandy divenne molto popolare in tutta Europa; fu cos\u00ec pubblicato un album, \"Mandy\", nel 1988.\nL'artista incise la versione originale di \"Got to Be Certain\" che, in seguito inciso come secondo singolo di Kylie Minogue, raggiunse il primo posto nella \"hit parade\" australiana e il secondo in quella del Regno Unito. La versione di Smith non fu pubblicata che nel 2005, quando fu premiata per la prima volta su PWL Radio e pi\u00f9 tardi inclusa nel 2005 release \"Stock, Aitken &amp; Waterman - GOLD\" come speciale bonus track. Il testo nella versione di Mandy differisce un poco rispetto a quella della Minogue, tuttavia la musica e la produzione sono pressoch\u00e9 identiche.\nDurante gli anni ottanta e i anni novanta apparve in varie serie televisive e show, nonch\u00e9 su diverse riviste come modella e celebrit\u00e0; fu in tali anni che inizi\u00f2 a soffrire di anoressia nervosa, dalla quale allo stato attuale non \u00e8 noto se sia guarita. Il 19 giugno 1993 si spos\u00f2 in seconde nozze con il calciatore Pat van den Hauwe; il nuovo matrimonio dur\u00f2 soltanto due anni. Nel 2001 ebbe una breve relazione con il modello Ian Mosby dal quale ebbe un figlio, Max Harrison Mosby."}
{"id": "851220", "revid": "1272592", "url": "https://it.wikipedia.org/wiki?curid=851220", "title": "Chiesa di Santa Maria delle Nevi", "text": "La chiesa di Santa Maria delle Nevi \u00e8 un luogo di culto cattolico situato a Siena in via dei Montanini.\nStoria e Descrizione.\nFu edificata tra il 1471-1472 e il 1477 da Giovanni Cinughi, vescovo di Pienza, per la sua famiglia. Tuttavia alla sua morte vennero a mancare i fondi per il completamento dell'interno.\nFaceva inizialmente parte dell'antico convento di Sant'Egidio, detto delle \u201cSuore Cappuccine\u201d, che si estendeva dall'uno all'altro lato di via Malavolti, scavalcandola con un arco. In seguito per permettere la realizzazione della nuova piazza Umberto I, nei primi anni del XX sec. il convento fu acquistato dal comune e demolito. Dell'antico monastero si salv\u00f2 soltanto la piccola chiesa rinascimentale della Madonna delle Nevi grazie al sindaco Lisini, che da storico e studioso si oppose duramente alla distruzione della chiesa ritenendo inutile un ulteriore abbattimento del piccolo edificio e delle opere custodite all'interno.\nL'edificio presenta una classicheggiante facciata in travertino, ornata con elementi decorativi (timpano, lesene, portale in pietra serena e stemmi del committente in marmo). \nLa pregevole architettura rinascimentale, ad unica navata e due campate voltate a crociera, \u00e8 attribuita a Bastiano di Corso o Lorenzo di Pietro, detto il Vecchietta, o comunque a qualche altro allievo di Francesco di Giorgio.\nL'edificio \u00e8 illuminato dalla finestra circolare della facciata e dalle due finestre laterali sinistre, mentre le due finestre di destra sono disegnate ma lasciate incompiute, cos\u00ec come incompiuta \u00e8 tutta la decorazione delle pareti laterali e delle volte.\nSull'altare maggiore si trova la grande \"Madonna delle Nevi\", capolavoro firmato e datato da Matteo di Giovanni (1477). Presenta la \"Madonna in trono col Bambino fiancheggiati dai Santi Pietro e Giovanni Evangelista e davanti ai Santi Lorenzo e Caterian da Siena\". Dietro di loro numerosi angeli che sorreggono vassoi con la neve caduta a Roma il 5 agosto del 358 sul sito dove papa Liberio decise di costruire la Basilica di Santa Maria Maggiore. La predella riporta la storia della nevicata e gli stemmi della famiglia Cinughi.\nGli stucchi ai lati dell\u2019altare con \"San Giuseppe\" e \"Santa Maria Maddalena dei Pazzi\" sono attribuiti allo scultore senese Giuseppe Maria Mazzuoli (XVIII secolo)."}
{"id": "851221", "revid": "36426", "url": "https://it.wikipedia.org/wiki?curid=851221", "title": "Vescovo di Pienza", "text": ""}
{"id": "851225", "revid": "1505830", "url": "https://it.wikipedia.org/wiki?curid=851225", "title": "Dianne Feinstein", "text": " Esponente del Partito Democratico, \u00e8 attualmente senatrice per lo Stato della California, assieme ad Alex Padilla. Negli anni '80 \u00e8 stata la prima donna sindaco di San Francisco.\nBiografia.\nDianne Feinstein nacque con il nome di Dianne Emiel Goldman a San Francisco da Betty Rosenberg e Leon Goldman. Suo padre, morto nel 1975, era un chirurgo di fama nazionale ed il primo di origine ebraica a ottenere una cattedra alla Facolt\u00e0 di Chirurgia alla University of California Medical Center. \nI nonni paterni della Feinstein erano immigrati ebrei di origine polacca, mentre quelli materni avevano lasciato la Russia dopo la rivoluzione del 1917 (il nonno materno era un ufficiale dell'esercito zarista che si era convertito dall'ebraismo al cristianesimo). Dianne studi\u00f2 alla scuola del Convento del Sacro Cuore di San Francisco, ma frequent\u00f2 anche una scuola ebraica, e all'et\u00e0 di tredici anni fu confermata nella religione ebraica, dopo aver dichiarato di essersi sempre considerata ebrea. La Feinstein ha due sorelle, Lynne Kennedy e Yvonne Banks. Ricevette il suo Bachelor of Arts in storia nel 1955 dalla Stanford University. \nLe importanti relazioni d'affari di Blum con la Cina sono state causa di considerevole attenzione pubblica, e la Feinstein \u00e8 stata criticata per i suoi voti su questioni legate al commercio con l'estero, che avrebbero favorito gli interessi del marito. Feinstein \u00e8 una tra i senatori pi\u00f9 ricchi, con beni il cui valore \u00e8 stimato in alcune decine di milioni di dollari.\nLa prima parte della carriera politica.\nPrima di ricoprire cariche elettive, Feinstein fu nominata dall'allora governatore della California Pat Brown nella \"California Women Parole Board\". Nel 1969 fu eletta nel Consiglio comunale della citt\u00e0 di San Francisco, dove rimarr\u00e0 per nove anni, divenendo la prima donna a ricoprire la presidenza.\nIn questo periodo per due volte si candid\u00f2 a sindaco di San Francisco, nel 1971 contro il sindaco uscente Joseph Alioto, e nel 1975, quando per un solo punto percentuale perse (a favore del supervisore John Barbagelata) la votazione per raggiungere il ballottaggio contro George Moscone.\nSindaco di San Francisco.\nIl 27 novembre 1978, il sindaco George Moscone e il consigliere comunale Harvey Milk furono assassinati da un rivale politico, Dan White, che aveva dato le dimissioni dal Consiglio comunale due settimane prima. La Feinstein annunci\u00f2 gli omicidi al pubblico sbalordito, dichiarando: \"In qualit\u00e0 di Presidente del Consiglio comunale, \u00e8 mio dovere fare questo annuncio. Il sindaco Moscone e il supervisore Harvey Milk sono stati entrambi assassinati\". Essendo il Presidente del consiglio comunale la seconda carica della citt\u00e0, Feinstein subentr\u00f2 automaticamente al posto di sindaco il 4 dicembre. Complet\u00f2 il mandato, e fu riconfermata nelle elezioni del 1979 e del 1983.\nNel 1984 la convenzione nazionale del partito democratico fu tenuta a San Francisco, e molti ipotizzarono che il candidato democratico alla presidenza degli Stati Uniti, Walter Mondale, potesse sceglierla come candidata alla vicepresidenza. La scelta tuttavia cadde su Geraldine Ferraro. Nel 1984 Feinstein propose di vietare il possesso di pistole nella citt\u00e0, e per questo il \"White Panther Party\" organizz\u00f2 un referendum per destituirla. Ma la Feinstein vinse il referendum e complet\u00f2 il suo secondo mandato di sindaco l'8 gennaio 1988. Nel 1987 la rivista \"City and State\" defin\u00ec Dianne Feinstein, che negli anni ottanta fece parte della Commissione Trilaterale, il sindaco pi\u00f9 efficiente della nazione.\nAspirante governatrice.\nNel 1990 la Feinstein si present\u00f2 alle elezioni per il governatorato della California, ma fu sconfitta dal repubblicano Pete Wilson, che abbandon\u00f2 il suo seggio al Senato degli Stati Uniti per assumere la carica. Nel 1992 Feinstein dovette pagare una multa di 190.000 dollari per aver violato le norme sulla pubblicazione dei contributi e delle spese per la campagna elettorale.\nCarriera senatoriale.\nIl 3 novembre 1992 Feinstein vinse l'elezione suppletiva per il seggio senatoriale che si era reso vacante nel 1990 quando Pete Wilson era stato eletto governatore della California (Wilson aveva nominato John F. Seymour come sostituto temporaneo). L'elezione coincise con quelle per il Presidente degli Stati Uniti e per varie altre cariche. In quella stessa data Barbara Boxer fu eletta all'altro seggio senatoriale della California, in sostituzione di Alan Cranston, che aveva deciso di non ripresentarsi. Poich\u00e9 la Feinstein era stata eletta per completare il mandato del predecessore, entr\u00f2 in carica appena fu dichiarato il risultato ufficiale, e non nel gennaio successivo. Per questo divent\u00f2 quasi subito senatrice anziana (\"senior senator\") dello stato, anche se la sua elezione fu contemporanea a quella della Boxer.\nDianne Feinstein fu poi rieletta nel 1994, 2000, 2006, 2012 e 2018.\nIn Senato, Feinstein presiede la commissione \"Rules and Administration\" (Regolamento e amministrazione) e fa parte delle commissioni \"Appropriations\" (Stanziamenti), \"Intelligence\" (Servizi segreti), \"Judiciary\" (Giustizia), e \"Energy and Natural Resources\" (Energia e risorse naturali). \u00c8 l'unica donna nella commissione Giustizia e presiede la Sottocommissione su Terrorismo, Tecnologia e Sicurezza Interna.\nFeinstein fa parte del Council on Foreign Relations.\nA 88 anni, Feinstein \u00e8 il pi\u00f9 anziano senatore degli Stati Uniti in carica. Il 28 marzo 2021, Feinstein \u00e8 diventato il senatore statunitense pi\u00f9 longevo della California, superando Hiram Johnson. Dopo il pensionamento di Barbara Mikulski nel gennaio 2017, Feinstein \u00e8 diventata la senatrice statunitense con maggiore durata attualmente in carica. Se dovesse servire fino al 5 novembre 2022, Feinstein diventer\u00e0 la donna pi\u00f9 longeva nella storia del Senato degli Stati Uniti.\nCon l'avvicinarsi delle elezioni presidenziali del 2020, Feinstein ha indicato il suo sostegno all'ex vicepresidente Joe Biden. Questo \u00e8 stato una sorpresa per molti, a causa della potenziale candidatura della collega senatrice della California Kamala Harris, di cui Feinstein ha detto: \"Sono un grande fan della senatrice Harris e lavoro con lei. Ma lei \u00e8 nuova di zecca qui, quindi ci vuole un po' di tempo per conoscere qualcuno\".\nNel gennaio 2021, Feinstein ha depositato i documenti iniziali della Commissione elettorale federale necessari per cercare la rielezione nel 2024, quando avr\u00e0 91 anni.\nPosizioni politiche.\nDianne Feinstein \u00e8 favorevole alla pena di morte.\nLa Senatrice Dianne Feinstein avvi\u00f2 una commissione di indagine sulle tecniche di interrogatorio utilizzate dalla CIA nei confronti delle persone imprigionate dopo gli attentati dell'11 settembre 2001. Il rapporto finale svel\u00f2 al mondo i metodi brutali, immorali ed inefficaci adottati dagli agenti. L'intera vicenda \u00e8 raccontata nel film \"The Report\" (2019) di Scott Z. Burns.\nFu la principale sostenitrice democratica del fallito emendamento costituzionale del 2006 volto a proibire l'incendio della bandiera statunitense.\nVita privata.\nFeinstein \u00e8 stat sposata tre volte. Spos\u00f2 nel 1956 Jack Berman (m. 2002), che allora lavorava nell'ufficio del procuratore distrettuale di San Francisco. Lei e Berman divorziarono tre anni dopo. La loro figlia, Katherine Feinstein Mariano (nata nel 1957), \u00e8 stata il giudice presiedente della Corte Superiore di San Francisco per 12 anni, fino al 2012. Nel 1962, poco dopo aver iniziato la sua carriera in politica, Feinstein spos\u00f2 il suo secondo marito, il neurochirurgo Bertram Feinstein, che mor\u00ec di cancro al colon nel 1978. Nel 1980, Feinstein spos\u00f2 Richard C. Blum, un banchiere d'investimento.\nNel 2003, Feinstein \u00e8 stata classificata il quinto senatore pi\u00f9 ricco degli Usa, con un patrimonio netto stimato di 26 milioni di dollari. Il suo patrimonio netto \u00e8 aumentato tra i 43 e i 99 milioni entro il 2005. La sua dichiarazione finanziaria di 347 pagine, definita dal \"San Francisco Chronicle\" come \"quasi delle dimensioni di una rubrica telefonica\", afferma di tracciare linee chiare tra i suoi beni e quelli di suo marito, con molti dei suoi beni in blind trust. Nel 2018 il suo patrimonio era, aecondo&lt; \"Opn SDecrets\" di 87,9 milioni; il principsle investimento nel turismo.\nFeinstein ha un pacemaker cardiaco artificiale inserito al George Washington University Hospital nel gennaio 2017. Nell'autunno del 2020, dopo la morte di Ruth Bader Ginsburg e le udienze di conferma per il giudice della Corte Suprema Amy Coney Barrett, c'era preoccupazione per la capacit\u00e0 di Feinstein di continuare a svolgere il suo lavoro. Ha detto che non c'era motivo di preoccupazione e che non aveva intenzione di lasciare il Senato."}
{"id": "851227", "revid": "125695892", "url": "https://it.wikipedia.org/wiki?curid=851227", "title": "Glenn Hoddle", "text": "Carriera.\nDa calciatore vest\u00ec le maglie di , , , e Nazionale inglese. \u00c8 considerato uno dei migliori centrocampisti inglesi degli anni settanta e ottanta, abile nel passaggio e nel controllo di palla.\nDa allenatore ha guidato con alterni successi Swindon Town, Chelsea, Nazionale inglese, , Tottenham e . All'epoca in cui era commissario tecnico della Nazione inglese, fece scalpore una sua dichiarazione secondo la quale handicap fisici dei disabili sono dovuti a punizioni per quanto commesso in vite precedenti."}
{"id": "851230", "revid": "163117", "url": "https://it.wikipedia.org/wiki?curid=851230", "title": "Louis Gauffier", "text": "Biografia.\nGauffier vinse il \"Prix de Rome\" nel 1784, e a 22 anni si rec\u00f2 in Italia dove frequent\u00f2 l'Accademia di Francia a Villa Medici in Roma. \nGauffier, come molti suoi colleghi della fine del Settecento che venivano a studiare in Italia, considera il viaggio in Italia come un'esperienza irrinunciabile per la sua creativit\u00e0.\nRitorn\u00f2 a Parigi nel 1789, per poi trasferirsi definitivamente con la sua famiglia a Firenze nel 1793, diventando un apprezzato ritrattista della nobilt\u00e0 toscana dell'epoca.\nI temi.\nGauffier si rifaceva al nuovo gusto neoclassico che Diderot riassumeva con le parole \u00abordre, calme, clart\u00e9\u00bb.\nEgli, come la maggior parte dei pittori francesi del periodo, risolveva all'essenziale la composizione del quadro in uno schema ordinato e razionale di chiari e di scuri, di forme geometriche che escludevano l'aneddotico, il dettaglio e il sentimentale.\nLa particolarit\u00e0 dell'artista \u00e8 che appartiene a quella corrente di pittori degli anni Ottanta del XVIII secolo, che vuole immergersi nella natura, lascia l'atelier, il cavalletto, le tele ingombranti, va in cerca di nuove esperienze con una pittura dal vero.\nIl paesaggio in questo caso, diviene anche rappresentazione di uno stato d'animo."}
{"id": "851232", "revid": "4506", "url": "https://it.wikipedia.org/wiki?curid=851232", "title": "Podesta Island", "text": ""}
{"id": "851244", "revid": "125373290", "url": "https://it.wikipedia.org/wiki?curid=851244", "title": "Un Aldo qualunque sul treno magico", "text": "Un Aldo qualunque sul treno magico \u00e8 il nono album in studio (ed attualmente anche l'ultimo) dei Timoria, pubblicato il 5 aprile 2002.\nIl disco.\nL'intero disco \u00e8 anche la colonna sonora del film \"Un Aldo qualunque\" con Fabio De Luigi, Michele Bottini, Giuseppe Battiston, Silvana Fallisi, Manuela Ungaro, Neri Marcor\u00e8 e lo stesso Omar Pedrini.\nIl brano \"Casamia\" \u00e8 stato presentato al Festival di Sanremo, dove si \u00e8 piazzato all'ultima posizione nella sezione \"Campioni\".\nInvece \"To Love Somebody\" \u00e8 la reinterpretazione di un noto brano dei Bee Gees, pubblicato nel 1967.\nUn altro rifacimento \u00e8 \"Symbolum '77\", un canto liturgico della religione cattolica, composto appunto nel 1977 reinterpretato in versione rock.\nIl disco riscontrer\u00e0 poco successo e la band si scioglier\u00e0 di l\u00ec a poco."}
{"id": "851245", "revid": "2016868", "url": "https://it.wikipedia.org/wiki?curid=851245", "title": "The Cheetah Girls (gruppo musicale)", "text": "The Cheetah Girls \u00e8 stato un gruppo musicale statunitense creato dalla Walt Disney e reso famoso dal film di Disney Channel \"Una canzone per le Cheetah Girls\" (2003), seguito da \"Cheetah Girls 2\" (2006) e \"\" (2008).\nStoria.\nLe Cheetah Girls sono formate da Chanel (Adrienne Bailon), Aqua (Kiely William), Dorinda (Sabrina Bryan) e, nei primi due film, Galleria (Raven Simon\u00e8). Sono delle ragazze ricche di talento e con storie diverse alle spalle:\nNel secondo film appaiono anche Marisol Duran (Belinda Pelegr\u00ecn) e sua madre Lola Duran (Kim Manning)."}
{"id": "851259", "revid": "6923", "url": "https://it.wikipedia.org/wiki?curid=851259", "title": "Assegno al nucleo familiare", "text": "L'assegno al nucleo familiare (\"ANF\") \u00e8 stato istituito nell'ordinamento italiano dall'art. 2 del D.L. 13 marzo 1988, n. 69, convertito con modificazioni in legge 13 maggio 1988, n. 153.\nL'assegno al nucleo familiare spesso viene confuso con gli assegni familiari regolati dal T.U. approvato con D.P.R. 30 maggio 1955 n. 797.\nSoggetti spettanti.\nL'assegno viene erogato al dipendente o al percettore di pensione che ne faccia specifica richiesta e per lo stesso nucleo familiare non pu\u00f2 essere concesso pi\u00f9 di un assegno. L'assegno viene erogato nel settore privato dall'INPS o dall'INPGI mentre per i dipendenti dei comparti ministeri, scuola, agenzie fiscali, vigili del fuoco, conservatori e alta formazione viene erogato direttamente dalle direzioni territoriali dell'economia e delle finanze competenti per provincia.\nIl diritto alla percezione delle somme si prescrive in cinque anni. L'importo dell'assegno varia in relazione ai componenti il nucleo familiare, alla presenza o meno di persone inabili ed \u00e8 inversamente proporzionale al reddito complessivo. Le tabelle vengono aggiornate annualmente.\nMotivi di esclusione.\nL'assegno non spetta se la somma dei redditi da lavoro dipendente ed assimilati \u00e8 inferiore al 70% del reddito complessivo del nucleo familiare (articolo 2 \u2013 comma 10 \u2013 D.L. 13 marzo 1988 convertito con legge 13 maggio 1988 n. 153).\nModifiche apportate dalla legge finanziaria 2005.\nCon decorrenza dal 1\u00ba gennaio 2005 - in attuazione del decreto del 4 aprile 2005, attuativo dell'art. 1, comma 559, della legge finanziaria 30 dicembre 2004 - stabilisce che il coniuge, non titolare di autonomo diritto - con apposita domanda - pu\u00f2 richiedere l'assegno per nucleo familiare al datore di lavoro tenuto all'erogazione dell'assegno al coniuge.\nModifiche apportate dalla legge finanziaria 2007.\nLa Legge del 27 dicembre 2006, n. 296 (Finanziaria 2007), comma 11, ha apportato importanti variazioni alla normativa riguardante l'assegno per nucleo familiare. Ricordiamo le principali:\nSono rimasti invece invariati i livelli di reddito e gli importi dell'assegno relativi ai nuclei familiari senza figli."}
{"id": "851262", "revid": "222741", "url": "https://it.wikipedia.org/wiki?curid=851262", "title": "Marais Viljoen", "text": "Biografia.\nPi\u00f9 giovane di sei figli, Viljoen lavor\u00f2 come impiegato presso un ufficio postale e come giornalista del quotidiano \"Die Transvaler\", scritto in lingua afrikaans, in cui ebbe l'opportunit\u00e0 di conoscere l'ex presidente sudafricano Hendrik Frensch Verwoerd che lo convinse ad entrare in politica. Nel 1940 Viljoen spos\u00f2 Dorothea Maria Brink (che lasci\u00f2 vedovo nel 2005), con cui ebbe una figlia.\nNegli anni sessanta fu eletto in Parlamento in rappresentanza della citt\u00e0 di Alberton nelle file del National Party: inizi\u00f2 cos\u00ec una rapida carriera politica che lo port\u00f2 a diventare presidente del Senato nel 1976 (e capo dello Stato \"pro tempore\" dal 21 agosto al 10 ottobre 1978) e presidente del Sudafrica dal 4 giugno 1979 al 3 settembre 1984. Venne sostituito nella guida della Repubblica africana da Pieter Willem Botha e collabor\u00f2 con il suo governo.\nDurante la sua azione governativa fece poco contro l'Apartheid ma non si oppose alle proposte riformiste di Nelson Mandela: tuttavia dal 1994, anno in cui la maggioranza nera ebbe gli stessi diritti della minoranza bianca, si ritir\u00f2 dalla vita politica attiva. Il 15 gennaio del 2007, pochi giorni dopo la sua scomparsa dovuta ad un attacco di cuore, gli vennero tributati i funerali di Stato."}
{"id": "851263", "revid": "1793900", "url": "https://it.wikipedia.org/wiki?curid=851263", "title": "Auditorio Nacional", "text": "L'Auditorio Nacional \u00e8 un edificio a Citt\u00e0 del Messico dove si svolgono concerti di musica, esposizioni d'arte, spettacoli teatrali e di danza, tra gli altri generi. L'auditorium nacional \u00e8 situato in Paseo de la Reforma al n\u00b050 proprio di fronte alla zona alberghiera di Polanco, accanto al Campo Marte.\nNell'auditorium si sono svolti concerti di ogni genere di musica. Alcuni tra gli artisti pi\u00f9 famosi che si sono esibiti qui sono Franz Ferdinand, Luis Miguel, Julio Iglesias, Pet Shop Boys, The Rasmus tra gli altri.\nFu anche sede della nascita del Partito Socialista Messicano nel 1988.\nStoria.\nAnni 1950.\nNel 1952, l'Auditorio Nacional fu ufficialmente aperto e il primo nome che ebbe fu quello di Auditorio Municipal. In quello stesso anno ospit\u00f2 la 35\u00b0 convenzione annuale del Lions Club. Nel 1954 fu sede delle partite di Basket e di Pallavolo dei giochi centroamericani. Nel 1955 ospit\u00f2 la fiera Internazionale del tessile e dei vestiti, i Giochi Panamericani, Holiday On Ice e l'opera di George Gershwin. Per la prima volta anche l'orchestra filarmonica dell'UNAM diretta da Jose Iturbi.\nNell'anno 1956 ci furono pi\u00f9 presentazioni esclusive come il primo Salone internazionale dell'Auto e del motociclo, l'INBA, fu anche sede dell'esposizione nazionale avicola, e nel 1957 si svolse per prima volta le fiera della casa che si svolse nell'auditorio per i seguenti 19 anni. Nel 1959 si esibirono: il Balletto di San Francisco, la Filarmonica di New York, un matrimonio collettivo di 5.000 coppie e la rassegna mondiale dei festival cinematografici.\nAnni 1960.\nPer iniziare gli anni sessanta, nel 1960, l'auditorio nacional continu\u00f2 a essere sede di eventi nazionali significativi che si erano gi\u00e0 svolti nel decennio precedente e nel 1961 Igor' F\u00ebdorovi\u010d Stravinskij diresse l'orchestra sinfonica nazionale.\nPer\u00f2 nel 1961 l'esibizione pi\u00f9 attesa fu quella dell'artista americano Louis Armstrong\nNel 1962 si esib\u00ec Paul Anka e il Festival artistico di Berlino, l'anno seguente si svolsero eventi di rilievo internazionale come le esibizioni del balletto del Bolshoi e dell'opera di Fu-Shing. Nel 1964 si present\u00f2 il Gran Circo Russo di Mosca, un grande e fantastico omaggio al rivoluzionario messicanoEmiliano Zapata.\nNel 1965 si esibirono il balletto Ungherese, l'orchestra filarmonica di Londra e l'opera di Parigi\nNel 1967 si esib\u00ec il Jazzista Duke Ellington.\nAnni 1970 e 1980.\nNel 1975 il presidente messicano Jos\u00e9 Lop\u00e9z Portillo ebbe la sua presa di potere proprio nell'Auditorio.\nNel 1978 si esibirono grandi artisti come Julio Iglesias e Gloria Gaynor.\nNel 1985 si celebr\u00f2 la commemorazione del venticinquesimo anniversario della Rivoluzione cubana.\nAnni 1990.\nNel primo anno del nuovo decennio iniziarono i lavori di ristrutturazione dell'auditorio. Gli architetti Teodoro Gonz\u00e1lez de Le\u00f3n e Abraham Zabludovsky progettarono la risistemazione della struttura. Nel 1991 si esibirono Pl\u00e1cido Domingo, Celia Cruz e Guadalupe Pineda.\nNel 1992 si present\u00f2 il festival di Jazz e Blues con B.B. King, Ray Charles e Chuck Berry e a fine anno si esib\u00ec James Brown.\nNell'anno seguente si esibirono Bon Jovi, Chicago, Luis Miguel e Michael Bolton. Nell'auditorio ebbe sede quell'anno anche il concorso di Miss Universo e si esib\u00ec l'Orchestra filarmonica d'Israele e si present\u00f2 al pubblico il musical \"Il Mago di Oz\".\nNel 1996 si esibirono Miguel Bos\u00e9 e Shakira.\nNel 1997 tenne il suo spettacolo David Copperfield e il musical di Disney su ghiaccio \"Toy Story\".\nAnni 2000 e 2010.\nNel primo anno del nuovo millennio si esibirono i Cranberries e successivamente Miguel Bos\u00e9 e si inaugur\u00f2 anche l'Organo Monumentale dell'auditorio.\nNel 2001 si esibirono Elton John e Sting e venne rappresentata la Madama Butterfly.\nNel 2004 Luis Miguel batt\u00e9 il suo record di rappresentazione con 25 spettacoli.\nNel 2005 venne rappresentato il musical americano \"Cats\" ed ebbe la sua prima edizione il festival internazionale di jazz di Citt\u00e0 del Messico. L'anno successivo ospit\u00f2 i Pet Shop Boys per la loro data messicana del \"Fundamental Tour\", il cui concerto venne registrato e pubblicato sotto forma di DVD intitolato Cubism.\nNel 2012 \u00e8 ha ospitato una delle tre date messicane dell'Inedito World Tour di Laura Pausini registrando il sold out."}
{"id": "851268", "revid": "287204", "url": "https://it.wikipedia.org/wiki?curid=851268", "title": "Mary Landrieu", "text": "Biografia.\nFiglia dell'ex sindaco di New Orleans Moon Landrieu e sorella dell'attuale sindaco Mitch Landrieu, di dichiarate origini italiane, \u00e8 stata nel 1997 la prima donna italoamericana ad entrare nel Senato degli Stati Uniti; durante la sua permanenza ha fatto parte della Italian American Congressional Delegation.\nMary Landrieu \u00e8 nata ad Arlington (Virginia), ed \u00e8 cresciuta a New Orleans, Louisiana. Educata secondo la religione cattolica, studi\u00f2 alla Ursuline Academy di New Orleans. Laureatasi alla Louisiana State University a Baton Rouge nel 1977.\nMembro della \"Camera dei Rappresentanti della Louisiana\" dal 1980 al 1988, prest\u00f2 servizi\u00f2 come responsabile del tesoro per lo stato della Louisiana dal 1988 al 1996. Candidatasi nel 1995 alla carica di governatore, risult\u00f2 terza classificata nelle elezioni primarie, fallendo il passaggio al turno successivo.\nEletta per tre mandati consecutivi al Senato federale di Washington, si ricandid\u00f2 per un quarto mandato nel 2014, ottenendo nelle primarie il 42% dei voti, ma venendo sconfitta nel ballottaggio di dicembre dal candidato repubblicano Bill Cassidy."}
{"id": "851269", "revid": "729019", "url": "https://it.wikipedia.org/wiki?curid=851269", "title": "Jacob D. Cox", "text": "Biografia.\nFu generale dell'Unione durante la Guerra civile americana. Durante le Campagne di Atlanta, Franklin-Nashville, e delle Caroline (1864 - 1865) Cox comand\u00f2 la Terza divisione del XXIII Corpo d'armata dell'Armata dell'Ohio sotto il maggior generale John M. Schofield. Nei giorni finali della guerra gli fu affidato il comando del Corpo d'armata e in seguito il comando del Dipartimento della Carolina del Nord.\nIl 1\u00ba gennaio 1866 Cox fu eletto Governatore dell'Ohio e nel marzo del 1869 Ulysses S. Grant lo nomin\u00f2 Segretario agli Interni degli Stati Uniti."}
{"id": "851275", "revid": "1910402", "url": "https://it.wikipedia.org/wiki?curid=851275", "title": "A una terra che amo", "text": "A una terra che amo \u00e8 il sedicesimo album di Am\u00e1lia Rodrigues, inciso nel 1973 in Italia.\nStoria.\n\"A una terra che amo\" \u00e8 un album della cantante portoghese Am\u00e1lia Rodrigues dedicato all'Italia. Sono tutte canzoni appartenenti al folklore regionale italiano. Le canzoni sono quasi tutte di autori anonimi e di secoli lontani; qualcuna addirittura del secolo XV come il \"Canto delle lavandaie al Vomero\" (il Vomero \u00e8 un antico quartiere di Napoli che sorge sull'omonima collina).\nCollaboratori.\nLa registrazione \u00e8 stata effettuata a Roma negli Studi della Ortophonic, tra le notti dell'1, 2 e 3 marzo del 1973. Al disco hanno collaborato i musicisti:\nInoltre:\nLe foto della copertina, apribile, sono di Ennio Antonangeli per concessione del settimanale Ciao 2001.\nIl coordinatore della EMI Artist \u00e8 stato Bruno Ribaldi.\nIl disco.\nL'album comprende dieci canzoni tratte dal folklore regionale italiano.\nEMI Columbia C064 \u2013 40280, anno 1973, Roma"}
{"id": "851282", "revid": "110157", "url": "https://it.wikipedia.org/wiki?curid=851282", "title": "Banca Italease", "text": "Banca Italease S.p.A. \u00e8 stata una banca italiana specializzata in leasing immobiliare.\nStoria.\nNata nel 1968 come societ\u00e0 per il volere di diverse banche popolari, ha raggiunto anch'essa lo status di banca nel 1995.\nPurtroppo le cause che hanno segnato le sorti della banca, nel marzo 2009, non divergono da quelle che circa 120 anni prima (1889) segnarono il fallimento di alcune banche del Regno d'Italia molto esposte nel settore immobiliare, tra cui la Banca Romana, tristemente nota nei libri di storia economica per lo scandalo della Banca Romana. Per parallelo storico, non pu\u00f2 non venire alla mente lo scandalo degli immobiliaristi dell'estate 2005, noto alle cronache come i \"furbetti del quartierino\".\nLa banca attraverso un aumento di capitale nel 2009 e due OPA, una nel 2009 e una nel 2010 diviene completamente controllata dal Banco Popolare, per cui dall'8 aprile 2010 \u00e8 stata revocata dalla quotazione presso la Borsa valori di Milano.\nFusione nel Banco Popolare.\nDal 16 marzo 2015 non esiste pi\u00f9 come entit\u00e0 giuridica a s\u00e9 stante essendo stata fusa nella capogruppo Banco Popolare ed assorbita dalla sua Divisione Leasing."}
{"id": "851283", "revid": "729019", "url": "https://it.wikipedia.org/wiki?curid=851283", "title": "James H. Wilson", "text": "Ufficiale dell'esercito degli Stati Uniti d'America e generale dell'esercito dell'Unione durante la Guerra civile americana, soltanto tre generali della Guerra civile americana vissero pi\u00f9 a lungo di lui: Nelson A. Miles, John R. Brooke, e Adelbert Ames"}
{"id": "851284", "revid": "56818", "url": "https://it.wikipedia.org/wiki?curid=851284", "title": "Trovadore", "text": ""}
{"id": "851285", "revid": "56818", "url": "https://it.wikipedia.org/wiki?curid=851285", "title": "Trovadori", "text": ""}
{"id": "851291", "revid": "30300", "url": "https://it.wikipedia.org/wiki?curid=851291", "title": "Ciambotto", "text": ""}
{"id": "851292", "revid": "287204", "url": "https://it.wikipedia.org/wiki?curid=851292", "title": "Emivita (farmacologia)", "text": "Lemivita (\"t1/2\") \u00e8 un parametro farmacocinetico che indica il tempo richiesto per ridurre del 50% la concentrazione plasmatica di un farmaco.\nIn alcune reazioni chimiche, il tasso della reazione dipende dalla concentrazione di un particolare reagente; durante lo sviluppo della reazione, questa concentrazione diminuisce, causando una diminuzione conseguente del tasso di reazione.\nSi scopre cos\u00ec che il tempo in cui il tasso della reazione si dimezza \u00e8 costante, se il reagente \u00e8 di \"primo ordine\", rispettivamente al tasso. Le reazioni catalizzate da enzimi per esempio ricadono in questa categoria.\nIl modello matematico di riferimento \u00e8 quello del decadimento esponenziale.\nEmivita in un organismo.\nL'emivita, o tempo di dimezzamento di un farmaco, \u00e8 inversamente proporzionale alla sua clearance (\"Cl \") e direttamente proporzionale al suo volume di distribuzione (\"Vd\") secondo la formula\nformula_1\ndove la costante 0,7 \u00e8 in realt\u00e0 un'approssimazione del logaritmo naturale di 2 (in effetti, pi\u00f9 in particolare formula_2).\nLa formula perci\u00f2 mostra come con l'aumentare del volume di distribuzione si abbia un aumento dell'emivita del farmaco perch\u00e9 il farmaco si trova fuori dal compartimento plasmatico e non \u00e8 disponibile per l'escrezione o per la metabolizzazione.\nL'emivita \u00e8 perci\u00f2 un parametro fondamentale per la descrizione farmacocinetica di una molecola poich\u00e9 indica il tempo necessario per il raggiungimento del 20-25% dello stato stazionario (\"steady-state\"), ma da solo pu\u00f2 risultare fuorviante se non interpolato con altri valori farmacocinetici.\nLo stato stazionario si raggiunge, di solito, dopo 4 o 5 somministrazioni del farmaco fatte a una distanza di tempo l'una dall'altra pari all'emivita del farmaco stesso. Nel caso di farmaci a lunga emivita, per raggiungere pi\u00f9 velocemente lo stato stazionario, si \u00e8 soliti procedere con una prima dose d'attacco pi\u00f9 alta seguita dalle normali dosi di mantenimento.\nVariazione dell'emivita di un farmaco.\nEsistono stati patologici e situazioni cliniche che possono variare l'emivita di una sostanza (e quindi rendere necessario un aggiustamento del dosaggio): shock cardiogeno, insufficienza renale, insufficienza cardiaca ed emorragia riducono il flusso plasmatico renale. La variazione di farmaco che si lega all'albumina, causato dall'utilizzo di un secondo farmaco, pu\u00f2 variare il \"Vd\" del primo farmaco e perci\u00f2 variarne l'emivita. La variazione della velocit\u00e0 di metabolizzazione, causata per esempio da stati patologici del fegato, pu\u00f2 variare il tempo di dimezzamento del farmaco."}
{"id": "851303", "revid": "287204", "url": "https://it.wikipedia.org/wiki?curid=851303", "title": "Direzioni territoriali dell'economia e delle finanze", "text": "Le Direzioni territoriali dell'economia e delle finanze, anche DTEF, fino al 2 aprile 2008 denominate Direzioni provinciali dei servizi vari (gi\u00e0 Direzioni provinciali del tesoro) erano organi periferici del Ministero dell'Economia e delle Finanze - Dipartimento dell'Amministrazione generale, del personale e dei servizi del tesoro presenti in ogni provincia.\nL'art. 2, comma 1 ter della legge 22 maggio 2010, n. 73 ha disposto la soppressione delle DTEF e la riallocazione delle funzioni da esse svolte presso gli uffici centrali del Dipartimento dell'amministrazione generale, del personale e dei servizi, ovvero\npresso le ragionerie territoriali dello Stato. Con DM 23/12/2010 la cessazione delle attivit\u00e0 delle DPT \u00e8 stata fissata all'1/3/2011.\nFunzioni.\nIl compito principale di questo ufficio era l'erogazione degli stipendi ai dipendenti del comparto Stato, scuola, istituti di alta formazione e agenzie.\nFino al 1998 le Direzioni provinciali dei servizi vari erogavano pensioni ai dipendenti pubblici. Il servizio viene reso ora dall'INPDAP\nAltri compiti delle direzioni erano:\nOrganizzazione.\nLe Direzioni territoriali dell'economia e delle finanze erano diffuse su tutto il territorio nazionale ed erano organizzate in sedi regionali e uffici provinciali. Esse erano:\nLa gestione dei depositi definitivi di pertinenza della Cassa depositi e prestiti.\nLa Cassa depositi e prestiti fu istituita nel 1863 allo scopo di ricevere e amministrare i depositi effettuati da privati, enti o amministrazioni, volontariamente o in base a disposizioni di legge o regolamenti o prescritti da un'attivit\u00e0 giudiziaria o amministrativa, nonch\u00e9 concedere prestiti a lunga scadenza agli enti pubblici per la realizzazione di beni strutturali.\nFino al 30 giugno 1983 \u00e8 stata strutturata come Direzione generale del Ministero del Tesoro, dal 1\u00ba luglio 1983, con legge 13 maggio 1983, n. 97 fu trasformata in Ente autonomo con proprio bilancio ed organizzazione autonoma, con la contestuale soppressione della Direzione generale.\nCon decreto legge n. 269 del 30 settembre 2003, convertito, con modificazioni, nella legge n. 326 del 24 novembre 2003, la Cassa \u00e8 stata trasformata in Societ\u00e0 per azioni.\nCon il deposito della somma presso la Sezione di tesoreria provinciale dello Stato sui conti di cassa, si realizza il contratto di deposito che ha caratteristiche analoghe a quelle previste dall'art. 1773 del Codice civile, per il quale la Cassa assume la figura giuridica di terza depositaria e il proprietario del deposito quello di depositante a l'Amministrazione a favore della quale il deposito viene effettuato, di ente cauzionato.\nTipologie dei depositi.\nI depositi definitivi si distinguono in volontari ed obbligatori. I primi, ormai desueti, erano effettuati, senza vincolo alcuno, quale impiego di capitali.\nI depositi obbligatori. Prescritti da leggi o regolamenti amministrativi o da disposizioni giudiziarie, possono essere cauzionali, amministrativi e giudiziali.\nI depositi cauzionali sono effettuati a titolo di garanzia da imprenditori per la fornitura di beni o servizi alla Pubblica Amministrazione in genere, da affittuari di beni patrimoniali dello Stato a garanzia del pagamento del canone e comunque, da terzi, in esecuzione di dettati normativi.\nI depositi amministrativi riguardano, invece, le indennit\u00e0 sulle espropriazioni per causa di pubblica utilit\u00e0 ordinate da una Pubblica Amministrazione.\nI depositi giudiziari sono costituiti o con valori la cui propriet\u00e0 \u00e8 contestata in giudizio, o da somme derivanti da espropriazioni forzate mobiliari o immobiliari o per darne esecuzione a provvedimento dell'autorit\u00e0 giudiziaria.\nI depositi. Oggi costituibili solo in contanti, qualunque sia la loro natura, possono essere fruttiferi se di importo pari o superiore ad \u20ac 250,00 o infruttiferi se di importo inferiore.\nI tassi d'interesse su base annua sono pari all'1,50% per i depositi amministrativi e giudiziari e all'1,00% per i cauzionali. Vengono computati, considerando l'anno finanziario (360 giorni) e decorrono dal 31\u00ba giorno dopo quello del versamento.\nOperazioni sui depositi definitivi.\nLe operazioni di deposito si sviluppano in tre fasi:\nLa prima fase, quella dell'iscrizione, inizia con la compilazione, dal parte del depositante, del modello unificato che si compone di una parte descrittiva e da una parte dove vengono indicati i valori che si versano. La compilazione ed il versamento si effettuano presso la Sezione di tesoreria provinciale dello Stato.\nNel modello vanno indicati:\nLa dichiarazione di deposito \u00e8 soggetta ad imposta di bollo.\nSono esenti da imposta di bollo i depositi costituiti da amministrazioni governative nell'interesse dello Stato e i depositi amministrativi costituiti in seguito ad espropri per pubblica utilit\u00e0.\nL'originale del modello viene trasmesso dalla Sezione di tesoreria alla Direzione provinciale dei servizi vari competente mentre all'interessato la stessa sezione rilascia la quietanza attestante il versamento effettuato.\nLa DPSV costituisce un fascicolo, intestato al deposito, numerato progressivamente e nel quale verranno inseriti tutti gli atti inerenti al deposito; provvede all'emissione della polizza, soggetta all'imposta di bollo ed iscrive il deposito nel programma SVILDEP.\nGestione degli interessi sui depositi.\nIl deposito in contanti, fino a 249,99 \u20ac non d\u00e0 luogo ad interessi, mentre, per importi pari o superiori ad \u20ac 250,00 si opera nel seguente modo:\nRestituzione dei depositi.\nCessate le motivazioni che hanno portato alla costituzione del deposito ed accertata l'inesistenza di legali impedimenti si procede alla restituzione del deposito.\nIl depositante presenta alla DPSV presso la quale \u00e8 giacente il deposito, una domanda in bollo, contenente tutte le indicazioni del deposito e le modalit\u00e0 di riscossione.\nPer quanto riguarda i depositi amministrativi e giudiziari, la restituzione avviene in base a provvedimenti dell'autorit\u00e0 che ne ha disposto la costituzione o, in caso di depositi costituiti per espropri di pubblica utilit\u00e0, dal giudice che nel dispositivo deve chiaramente indicare tutte le generalit\u00e0 e i codici fiscali dei soggetti a favore dei quali si dar\u00e0 corso alla restituzione.\nOperazioni di incameramento.\nSi possono avere due tipi di incameramento: il primo richiesto dall'Ente cauzionato nel caso in cui il depositante non abbia tenuto fede alle condizioni per cui era stato costituito il deposito stesso e il relativo importo viene, dalla DPSV, fatto affluire nelle casse dell'Ente. Il secondo \u00e8 disposto dalla Cassa e allo scopo di eliminare dalle scritture contabili e patrimoniali quei depositi di modesto importo.\nLe pensioni privilegiate tabellari.\nSono pensioni concesse ai militari di truppa ed ai graduati che abbiano contratto un'infermit\u00e0 durante il servizio di leva. Non vengono liquidate in base alla paga percepita, ma sulla base di apposite tabelle stabilite per legge.\nLe pensioni privilegiate tabellari sono classificate in otto categorie a seconda delle infermit\u00e0 o lesioni contratte.\nLegislazione.\nSono disciplinate dal T.U. delle pensioni n. 70 del 21 febbraio 1895 e successivi.\nLa pi\u00f9 importante riforma, si \u00e8 avuta con l'entrata in vigore del T.U. sulle pensioni ordinarie con D.P.R. 1092/93.\nNel corso degli anni gli importi tabellari sono stati via via aumentati.\nCon la legge n. 9/80 si \u00e8 provveduto ad unificare le tabelle a seguito dell'eliminazione della distinzione per grado rivestito.\nDal 1/1/1979 il conteggio degli arretrati avviene con procedura automatizzata.\nDal 1/1/1989 non vengono pi\u00f9 applicate le ritenute assistenziali.\nAssegni accessori sulle pensioni privilegiate tabellari.\nOltre agli importi tabellari, vengono erogati ai titolari degli assegni altri importi accessori.\nIndennit\u00e0 di caroviveri.\nIntrodotta dal 1\u00ba gennaio 1919 fino a tutto il 31 dicembre 1975, non compete al titolare che presta opera retribuita alle dipendenze dello Stato, amministrazioni pubbliche ed enti pubblici.\nTredicesima mensilit\u00e0.\nOpera dal 1\u00ba gennaio 1953 sulle voci pensioni e caroviveri. La tredicesima non compete al titolare che presta opera retribuita alle dipendenze dello Stato, amministrazioni pubbliche ed enti pubblici.\nIndennit\u00e0 integrativa speciale.\nOpera dal 1\u00ba luglio 1959. Nel caso di titolare di pi\u00f9 pensioni l'indennit\u00e0 integrativa speciale spetta una sola volta.\nPer il pensionato che presta opera lavorativa, l'indennit\u00e0 integrativa speciale compete se il pensionato presta opera retribuita alle dipendenze di privati. Non compete al titolare che presta opera retribuita alle dipendenze dello Stato, amministrazioni pubbliche ed enti pubblici. Dal 1\u00ba gennaio 1979 non compete a chi presta opera retribuita salvo che per l'integrazione al minimo INPS.\nAssegni accessori su pensioni tabellari privilegiate di 1\u00aa categoria.\nAi titolari di trattamento privilegiato di I CTG spettano gli stessi assegni accessori alle stesse condizioni come per i titolari di pensione di guerra di I CTG.\nLe pensioni di guerra.\nIl trattamento economico (pensione, assegno o invalidit\u00e0) di guerra costituisce un atto risarcitorio di riconoscimento e di solidariet\u00e0 dello Stato nei confronti di coloro che, a causa della guerra, abbiano subito menomazioni nell'integrit\u00e0 fisica o la perdita di un congiunto.\nLa gestione delle spese fisse.\nL'ordinazione della spesa da parte dello Stato pu\u00f2 essere effettuata in diversi modi:\nIl ruolo di spesa fissa \u00e8 pertanto una modalit\u00e0 di ordinazione della spesa da parte dello Stato che si effettua proprio per quelle spese ricorrenti nel tempo, quindi fisse e continuative.\nPer quanto riguarda il pagamento degli stipendi, la questione \u00e8 regolata dal DPR 138/86 che autorizza la DPSV ad aprire le partite, e ad effettuare su di essa tutte le variazioni stipendiali che si rendano necessarie sulla base di provvedimenti autorizzativi emessi dall'ordinatore primario di spesa.\nLa partita di spesa fissa, \u00e8 un documento amministrativo contabile che descrive la posizione giuridica ed economica del relativo titolare, e riporta i pagamenti eseguiti.\nTale supporto cartaceo riveste un'importanza notevole non pu\u00f2 essere oggetto di scarto d'archivio.\nIl conguaglio contributivo.\nL'art. 2, comma 10 della L. 335/95 prevede che la disposizione contenuta nel precedente comma 9, relativa ai criteri di determinazione della base contributiva e pensionabile, operi solo per la parte eccedente la quota di maggiorazione del 18%. Pertanto, sulla indennit\u00e0 accessorie che, dal 1\u00ba gennaio 1996, fanno parte della base pensionabile, la ritenuta ai fini pensionistici viene effettuata sulla sola quota dell'ammontare complessivo delle indennit\u00e0 stesse che ecceda la predetta maggiorazione del 18%.\nIl conguaglio contributivo di fine anno viene effettuato contestualmente al conguaglio fiscale. Eventuali debiti contributivi scaturiti dal conguaglio, vengono recuperati in quattro rate mensili che riducono l'imponibile fiscale, mentre il credito viene rimborsato in unica soluzione e si somma all'imponibile fiscale.\nIl contenzioso in materia di spese fisse stipendiali.\nNon vi \u00e8 alcuna norma che disciplini l'irripetibilit\u00e0 delle somme indebitamente erogate dalla pubblica amministrazione e riscosse in buona fede dall'amministrato a titolo di stipendio. La sola norma che faccia riferimento alla buona fede del percipiente \u00e8 contenuta nell'art. 206 del DPR 1092/73 non \u00e8 estendibile agli stipendi in quanto la norma tratta di provvedimenti definitivi di concessione o liquidazione di pensioni.\nIl diritto dello Stato al recupero dei crediti erariali \u00e8 soggetto a prescrizione decennale prevista dall'art. 2946 del C.C.\nAlle DPSV \u00e8 demandato il compito di recuperare il credito erariale risultato sul ruolo di spesa fissa ai sensi dell'art. 3 \u2013 comma 1 \u2013 del DPR 1544/1955.\nLa DPSV \u00e8 tenuta a dare l'avvio del procedimento ai sensi dell'art. 7 della legge 241/90.\nIl provvedimento deve indicare le norme che disciplinano il recupero dei crediti erariali:\nVa precisato che al dirigente della DPSV spetta la discrezionalit\u00e0 di concedere la dilazione dell'indebito, non essendo la stessa azione un mero atto dovuto nei confronti del richiedente. All'accoglimento della domanda di dilazione del debitore, segue l'emissione di una \u201cdeterminazione direttoriale\u201d.\nRecupero credito erariale su ruolo di spesa fissa chiuso, a cura del servizio entrate tesoro.\nTrascorsi 30 giorni dalla data di avvenuta notifica dell'interessato del provvedimento di recupero credito erariale su Ruolo di Spesa Fissa chiuso, il Servizio Spese Fisse segnaler\u00e0 con modello 32 \u2013 in duplice copia \u2013 al servizio Entrate Tesoro Sede, di procedere coattivamente ai sensi del R.D. 639/1910.\nContro i provvedimenti emessi dalla DPSV \u00e8 ammesso il ricorso dell'intestatario di Ruolo di Spesa Fissa al giudice ordinario in funzione del giudice del lavoro.\nL'art. 45 \u2013 comma 17 \u2013 del D. Lgs. N. 80/1998, ha attribuito al Giudice Ordinario, in funzione del Giudice del Lavoro, le controversie relative a questioni attinenti al periodo di rapporto di lavoro successivo al 30 giugno 1998.\nTentativo obbligatorio di conciliazione.\nIl tentativo obbligatorio di conciliazione costituisce condizione di procedibilit\u00e0 dell'azione dinanzi al Giudice Ordinario, come previsto dall'art. 412 bis del codice di procedura civile. Si prevede infatti che le controversie individuali debbano essere trattate attraverso un tentativo di conciliazione, secondo procedure stabilite dai contratti e dinnanzi a un collegio di conciliazione istituito presso la Direzione provinciale del lavoro (DPL).\nIl collegio \u00e8 composto dal direttore della DPL, da un rappresentante dell'Amministrazione e da un rappresentante del lavoratore.\nLa domanda giudiziale diventa procedibile trascorsi 90 giorni dalla promozione del tentativo di conciliazione.\nSe \u00e8 stato promosso ricorso giudiziale senza aver esperito preventivamente il tentativo obbligatorio di conciliazione, il Giudice Ordinario sospende il giudizio e fissa alle parti il termine perentorio di 60 giorni per promuovere il tentativo di conciliazione.\nDecorsi 90 giorni dal tentativo di riconciliazione, la parte ricorrente pu\u00f2 impugnare il provvedimento dinanzi al Giudice Ordinario in funzione del Giudice del Lavoro.\nSe la conciliazione riesce, viene redatto un processo verbale sottoscritto dalle parti e dai componenti del collegio di conciliazione. Il verbale costituisce titolo esecutivo.\nSe non si raggiunte l'accordo tra le parti, il collegio di conciliazione formula una proposta per la bonaria definizione della controversia. Se la stessa non viene accettata, sono riassunti i termini per l'opposizione e nel verbale vengono espresse le valutazioni espresse dalle parti.\nEntro il termine di 180 giorni dalla data di mancata conciliazione, il titolare di Ruolo di Spesa Fissa pu\u00f2 adire il giudice ordinario in funzione del Giudice del Lavoro.\nIn caso di mancata proposizione entro i 180 giorni dalla data del verbale di mancata conciliazione presso la Direzione provinciale del lavoro, il giudice dichiara d'ufficio l'estinzione del procedimento con formale emissione di un Decreto.\nPrescrizione.\nLa prescrizione \u00e8 regolata dall'art. 2946 del Codice Civile ed dall'art. 624 delle Istruzioni Generali sui Servizi del Tesoro).\nIl diritto dello Stato al recupero dei crediti erariali \u00e8 soggetto a prescrizione decennale.\nLa prescrizione inizia il suo corso dalla data di notifica dell'atto al dipendente pubblico.\nLa prescrizione deve essere esplicita ed eccepita dal debitore.\nLa prescrizione non pu\u00f2 essere rilevata d'ufficio (art. 2938 C.C.)\nSe il debitore eccepisce la prescrizione in via amministrativa, la D.P.S.V. deve tenerne conto al fine del recupero del credito erariale.\nIl pagamento del debito prescritto \u2013 anche se non costituisce un dovere giuridico \u2013 rappresenta un obbligo morale sicch\u00e9 il debitore che paga spontaneamente il suo debito non pu\u00f2 farsi restituire quanto ha pagato (art. 2940 del C.C.).\nLe commissioni mediche di verifica.\nAi sensi dell'art. 38 della Costituzione, assicurare ai cittadini non in grado di svolgere attivit\u00e0 lavorativa, un livello minimo di sussistenza economica.\nTale fine si realizza attraverso l'erogazione di trattamenti economici a soggetti riconosciuti invalidi.\nI soggetti che possono accedere a tale diritto sono:\npurch\u00e9:\nCompetente a pronunciarsi definitivamente \u00e8 la commissione medica di verifica sulla base di giudizi formulati dalle Commissioni Sanitarie delle A.S.L.\nFurono istituite il 6 settembre 1989, in applicazione del D.M. del Tesoro del 6 luglio 1989, nell'ambito di ciascuna Provincia, le commissioni mediche di periferiche per le pensioni di guerra e l'invalidit\u00e0 civile, gi\u00e0 commissioni mediche del Tesoro.\nDal 1998 sono divenute commissioni mediche di verifica.\nLa CMV \u00e8 presieduta da un presidente nominato dal Tesoro, che coordina con legalit\u00e0 e regolarit\u00e0 l'attivit\u00e0 della CMV e dei suoi membri, stabilendo altres\u00ec i turni delle sedute ed il numero di visite da effettuare.\nL'incarico di medico convenzionato della CMV \u00e8 incompatibile con l'incarico contemporaneo di componente di commissione medica dell'ASL.\nLa commissione medica di verifica controlla sia i verbali relativi alle domande tendenti ad ottenere la pensione, l'assegno o l'indennit\u00e0 di indennit\u00e0 civile, sia i verbali relativi alle domande tendenti ad ottenere benefici diversi (collocamento obbligatorio, assegnazione di protesi, esenzione del ticket, ecc).\nLa CMV pu\u00f2 conformarsi ai pareri espressi dalla commissione sanitaria della ASL e quindi restituire il verbale, entro 60 giorni con l'apposizione del proprio timbro. In caso di non accettazione del parere, in seduta collegiale, pu\u00f2 comunicare la sospensione della procedura richiedendo ulteriori accertamenti sanitari all'ASL competente o pu\u00f2 convocare l'interessato a visita diretta dalla quale potr\u00e0 essere emesso un verbale di cui sar\u00e0 inviata copia all'interessato e una copia conforme alla commissione medica dell'Asl.\nRicorsi contro il giudizio della commissione medica dell'ASL o CMV nonch\u00e9 contro i provvedimenti di concessione o di diniego emessi dal Direttore della DPSV.\nLe verifiche.\nSono disciplinate dalla legge 291/88 - art. 3\u00a0\u2013 dal D.M. 293/89, dalla Legge 425/96. Hanno il fine di accertare la permanenza dei requisiti sanitari che hanno dato luogo al beneficio economico.\nVengono disposte dal direttore generale della Direzione centrale degli uffici locali e servizi del tesoro attraverso l'operato dei giudici convenzionati della CMV a livello periferico, o dalla commissione medica superiore, a livello Centrale.\nSi realizzano attraverso piani ordinari annuali, predisposti dal direttore generale della alla Direzione centrale degli uffici locali e servizi del tesoro e piani straordinari, previsti dalla legge 425/96.\nElementi necessario per attuare i suddetti piani sono:\nIl nuovo sistema di accertamento prevede una verifica dei requisiti socio-economici attraverso una verifica incrociata con le banche dati di Finanze e INPS.\nL'accertamento della permanenza dei requisiti sanitari avviene attraverso visita diretta dell'interessato.\nAl termine della visita, i medici redigono un verbale da intendersi definitivo, in quanto non deve essere sottoposto, come in precedenza, a visto preventivo della commissione medica superiore.\nQualora sia riscontrata la permanenza dei requisiti, il verbale viene conservato agli atti della Commissione medica di verifica, altrimenti, in caso contrario, il verbale deve essere tempestivamente trasmesso alla Direzione centrale degli uffici locali e servizi del tesoro per la valutazione del comitato sanitario per l'omogeneizzazione e uniformit\u00e0 del giudizio medico-legale, giudizio al quale la CMV potr\u00e0 adeguarsi o dissentire rendendo in quest'ultimo caso definitivo il proprio giudizio.\nIl provvedimento di revoca emanato dal Direttore centrale del tesoro \u00e8 preceduto dalla sospensione cautelativa dei pagamenti disposta dal direttore della DPSV con relativa comunicazione all'INPS che dovr\u00e0 subito sospendere i pagamenti. La Direzione centrale degli uffici locali e servizi del tesoro, entro 90 giorni provveder\u00e0 alla revoca del beneficio stesso con decorrenza dalla data della visita di verifica ai sensi della legge 425/96.\nI decreti di revoca possono essere impugnati in sede giurisdizionale, presentando ricorso al giudice ordinario, sezione del lavoro del tribunale territorialmente competente.\nIntegrazione all'attivit\u00e0 delle CMV.\nIn applicazione del DPR 377/99, in seguito al decentramento di adempimenti in materia pensionistica di guerra, la CMV viene ad occuparsi anche degli accertamenti del requisito di invalidit\u00e0 riguardanti gli orfani maggiorenni inabili di titolare di pensioni di guerra, dell'aggravamento della patologia che ha dato luogo alla concessione di pensione diretta di guerra per dar modo alla DPSV di procedere all'emissione del decreto concessivo di trattamento di tabella G o di tabella N.\nContro i provvedimenti emessi dalla DPSV \u00e8 ammesso ricorso gerarchico in sede amministrativa entro 30 giorni dalla notifica del provvedimento al alla Direzione Centrale degli Uffici Locali e Servizi del Tesoro oppure ricorso in sede giurisdizionale alla Corte dei Conti Regionale, entro il termine di cinque anni dalla notifica del provvedimento.\nLa legge finanziaria del 2002 ha conferito alla CMV di pronunciarsi sull'idoneit\u00e0 di servizio del personale della Scuola.\nBibliografia.\nLegge 22 maggio 2010, n. 73, \"Disposizioni urgenti tributarie e finanziarie...\""}
{"id": "851306", "revid": "1305772", "url": "https://it.wikipedia.org/wiki?curid=851306", "title": "Are You Receiving Me?", "text": "Are You Receiving Me? \u00e8 il quarto singolo del gruppo pop inglese XTC, pubblicato nel 1978.\nIl disco.\nIl brano \"Are You Receiving Me?\" \u00e8 registrato al Manor nell'Oxfordshire, ed \u00e8 prodotto da Martin Rushent, non come erroneamente riportato sulle copertine delle edizioni inglesi e australiane, che la accreditano a John Leckie, il quale \u00e8 invece il produttore del lato B \"Instant Tunes\", registrato durante le sedute per l'album \"Go2\". Nella edizione olandese Rushent viene giustamente accreditato come produttore di \"Are You Receiving Me?\" ma, erroneamente, anche di \"Instant Tunes\". Entrambi i brani in Gran Bretagna non sono presenti su album. Tutta questa confusione risulta dal fatto che la Virgin UK non ritiene la produzione di Leckie valida per la versione per il singolo, e convince il gruppo a registrare nuovamente il brano con Rushent. Per questo motivo l'originaria data di uscita del singolo, 22 settembre, non \u00e8 mantenuta e il singolo esce ben un mese pi\u00f9 tardi, superando clamorosamente il 6 ottobre, data di uscita dell'album che avrebbe dovuto trainare, \"Go2\".\nLe versioni inglese e olandese riportano sulle etichette il tempo di esecuzione di \"Are You Receiving Me?\" di 3 minuti e 20 secondi, ma il brano \u00e8 in realt\u00e0 lungo quanto le versioni presenti sugli LP degli altri paesi. Alcune versioni inglesi presentano la classica perforazione necessaria per essere suonate nei juke-box.\nTracce 7\".\nLato A\nLato B"}
{"id": "851311", "revid": "76963", "url": "https://it.wikipedia.org/wiki?curid=851311", "title": "Toshi", "text": "Biografia.\nGli \"X\".\nAssieme al suo amico e compagno di liceo Yoshiki Hayashi, progetta nel 1976, una band, che nel 1982 verr\u00e0 fondata con il nome di X, proponendosi inizialmente come chitarrista. Notato per\u00f2 dal resto del gruppo l'enorme talento alla voce (con un'estensione di svariate ottave, dal timbro basso e allo stesso tempo acuto, per cui venne paragonato a Steve Perry), diventa il vocalist della band.\nA partire dal 1982 il successo degli \"X\" aumenter\u00e0 sempre di pi\u00f9, facendoli diventare la metal band pi\u00f9 popolare del Giappone, e far\u00e0 di conseguenza diventare Toshi una delle voci pi\u00f9 influenti dell'intero continente.\nNel 1992, approfittando della pausa presa dalla band, Toshi pubblica la sua prima produzione solista, ovvero il singolo \"Made in Heaven\", che adotta un sound dolce e melodico, riscuotendo un discreto successo.\nL'abbandono degli X Japan e la collaborazione con Masaya.\nNel 1997, nel momento in cui gli X Japan si trovavano all'apice del loro successo, Toshi annunci\u00f2 il suo allontanamento dal gruppo, che si sciolse l'anno stesso, dopo lo storico \"The Last Live\".\nToshi si un\u00ec ad un movimento religioso con riferimenti alla natura e alla musico terapia, guidato da un uomo chiamato Masaya (nome d'arte di Toru Kurabachi), movimento del quale faceva parte la futura moglie Kaori (cantante j-pop, in arte \"WANKU\").\nMolti dissero che Toshi si allontan\u00f2 dal gruppo a causa dell'influenza di questo culto. Ci sono molte dicerie riguardanti il culto e il coinvolgimento di Toshi in esso. Alcuni sostengono che Toshi sub\u00ec un lavaggio del cervello, infatti, nel 2014, egli pubblic\u00f2 un libro dove trattava proprio di questo argomento, raccontando nei minimi particolari i dettagli e il coinvolgimento nella sua vita. Altri pensavano che Masaya fosse solo un musicista e che non c'era nessun culto, ragion per cui Toshi lasci\u00f2 il gruppo poich\u00e9 trov\u00f2 la felicit\u00e0 del matrimonio.\nDopo lo scioglimento del gruppo, dedic\u00f2 la sua carriera alla cosiddetta \"Healing music\", viaggiando attraverso il Giappone ed altri Paesi esibendosi in concerti acustici in scuole e case di riposo, sotto la collaborazione di Masaya, pubblicando vari album solisti.\nLa reunion degli X Japan e la fine della carriera solista.\nNel febbraio del 2007, annuncia di voler tornare a cantare negli X Japan, e a marzo dello stesso anno, incontra Yoshiki 10 anni dopo nel suo studio a Los Angeles. Il 22 ottobre 2007 ha partecipato alla Reunion della Band presentando il nuovo singolo \"I.V.\" all'Odaiba Aqua City, dando cos\u00ec conferma del ritorno degli X Japan.\nNel 2008 entra a far parte di un nuovo progetto assieme ad altri membri (tra cui il batterista dei Luna Sea Yamada Shinya) che vede ancora una volta Masaya come produttore: \"TOSHI WITH T.EARTH\" , band che basa le sue produzioni sul tema dell'ecologia, che si riflette nello stile \u201cEco Hard Rock\u201d termine con cui la band definisce il proprio stile.\nIl 10 gennaio 2010, Toshi divorzia dalla moglie Kaori ed annuncia la fine dei rapporti con Masaya e dei \"TOSHI WITH T.EARTH\", oltre che della carriera solista.\nConclude l carriera solista il 24 febbraio 2010 con un concerto all'Akasaka Blitz, intitolato \"Toshi sayonara last live\" prodotto da Yoshiki e supportato da tutti i membri degli X Japan che suoneranno a questo concerto.\nIl 24 ed il 25 gennaio 2011, Toshi ha tenuto due concerti-cena assieme a Yoshiki, intitolati infatti \"Toshl feat. YOSHIKI\", durante i quali sono stati suonati i brani pi\u00f9 famosi di Toshi e degli X Japan; la totalit\u00e0 dei brani \u00e8 stata eseguita unicamente con Toshi alla voce e Yoshiki al pianoforte.\nDurante entrambe le date \u00e8 stata presentata al pubblico la nuova canzone composta dai due musicisti, , eseguita da Toshi e Yoshiki suonando ciascuno rispettivamente un Kawai Crystal II Glad Grand Piano."}
{"id": "851312", "revid": "212348", "url": "https://it.wikipedia.org/wiki?curid=851312", "title": "Blanche Lincoln", "text": "\u00c8 stata la pi\u00f9 giovane senatrice ad essere eletta, nel 1998 all'et\u00e0 di 38 anni.\nOrigini.\nLincoln \u00e8 nata a Helena, Phillips County, in Arkansas. Dopo aver studiato alla scuola pubblica in Arkansas si \u00e8 diplomata al \"Randolph-Macon Woman's College\" di Lynchburg (Virginia) nel 1982. Ha studiato giurisprudenza presso l'Universit\u00e0 dell'Arkansas. La sorella di Lincoln, Mary Lambert, \u00e8 una regista ed \u00e8 di origine britannica.\nCarriera.\nImmediatamente dopo la laurea ha preso un posto di lavoro come assistente personale del congressista Bill Alexander e ha lavorato nel suo ufficio fino al 1984. Alexander \u00e8 stato sconfitto nelle primarie democratiche del 1992, e di conseguenza ha preso il suo posto in Aula. La Lincoln ha vinto le elezioni per un secondo mandato e ha lavorato alla Camera dei Rappresentanti fino al 1997. La Lincoln non si \u00e8 presentata per le elezioni del 1996 perch\u00e9 in gravidanza."}
{"id": "851316", "revid": "64833", "url": "https://it.wikipedia.org/wiki?curid=851316", "title": "Toshimitsu Deyama", "text": ""}
{"id": "851322", "revid": "46291", "url": "https://it.wikipedia.org/wiki?curid=851322", "title": "Artemisia tridentata", "text": "L'Artemisia tridentata \u00e8 una pianta della famiglia delle Asteraceae, nativa degli Stati Uniti d'America occidentali, ove \u00e8 conosciuta con il nome comune di sagebrush.\nMorfologia.\nSi presenta come un arbusto argenteo-grigio che, lungo i fiumi o in altre zone relativamente umide, pu\u00f2 svilupparsi sino 3\u00a0m di altezza, ma solitamente non supera 1\u20132\u00a0m.\nL'artemisia tridentata \u00e8 caratterizzata da una fragranza forte e pungente, specialmente se bagnata, come la salvia comune. Non \u00e8 per\u00f2 imparentata con quest'ultima ed ha un sapore pi\u00f9 amaro. Si pensa che il suo odore serva a scoraggiare eventuali predatori.\nLe foglie, 1\u20134\u00a0cm di lunghezza e 0,3\u20131\u00a0cm di larghezza, sono spatolate-obovate a margine liscio e sono connesse al ramo nell'estremit\u00e0 pi\u00f9 stretta. Le pi\u00f9 grandi ed esterne di solito terminano con 3 lobi (alle volte 2 o 4), da qui L'epiteto specifico \"tridentata\".\nLe foglie sono ricoperte di fini peli argentei che si pensa mantengano fresca la foglia e quindi minimizzino la perdita d'acqua.\nLa maggior parte delle foglie sono annuali, visto anche l\"A. tridentata\" tende a vivere in aree dove le precipitazioni invernali sono maggiori di quelle estive.\nFiorisce nella tarda estate o all'inizio di autunno. I fiori sono gialli, riuniti in grappoli lunghi e snelli.\nDistribuzione e habitat.\nCresce nelle zone aride degli Stati Uniti d'America occidentali. Costituisce la vegetazione primaria di ampie zone desertiche del Gran Bacino.\nTassonomia.\nAlcuni autori attribuiscono questa specie al genere \"Seriphidium\" (\"S. tridentatum\"), ma i pi\u00f9 non seguono questa classificazione.\nSe ne conoscono cinque sottospecie:\nUso.\nLa pianta \u00e8 altamente allergenica per l'uomo, e pu\u00f2 causare dermatiti se applicata alla pelle di individui allergici. Gli oli essenziali della pianta sono metabolizzati nel fegato in composti tossici che possono causare la coagulazione del sangue con conseguente formazione di micro-trombi nel fegato e nel tratto digestivo.\nI nativi americani usavano l'artemisia tridentata come rimedio topico per fermare le emorragie interne causate da ferite da battaglia o da parto.\nCuriosit\u00e0.\nIl fiore dell\"A. tridentata\" \u00e8 il fiore simbolo dello Stato del Nevada, e compare anche nella bandiera."}
{"id": "851330", "revid": "21880", "url": "https://it.wikipedia.org/wiki?curid=851330", "title": "Sagebrush", "text": ""}
{"id": "851331", "revid": "1965277", "url": "https://it.wikipedia.org/wiki?curid=851331", "title": "Paul \u00c9mile Botta", "text": "Egli era figlio di Carlo Botta, di professione medico ma che divenne noto come storico e politico piemontese.\nBiografia.\nGli studi e il viaggio sulla H\u00e9ros.\nIl padre divenne cittadino francese e per un certo periodo si un\u00ec alle truppe napoleoniche come medico. Fu anche rettore dell'accademia di Medicina di Rouen, ma dovette dimettersi causa le sue posizioni liberali.\nAnche Paolo studi\u00f2 medicina, a Rouen e poi a Parigi, dove fu allievo di Henri Marie Ducrotay de Blainville. Fu in Grecia nel periodo della Guerra d'indipendenza greca, anche se i motivi della sua presenza non sono chiari. Nel 1826, quando non aveva ancora completato gli studi, s'imbarc\u00f2 come medico di bordo e naturalista sulla nave H\u00e9ros, in occasione di una circumnavigazione del globo per scopi scientifico-esplorativi.\nIl consolato in Iraq.\nGiunto in Iraq come console, aveva istruzioni di trovare la biblica Ninive. Diresse quindi i primi scavi sul \"tell\" di \"Kuyunjik\", ma li abbandon\u00f2 ben presto nel 1843 per una locazione 20\u00a0km a nord, chiamata allora Khorsabad, giudicata pi\u00f9 promettente. Vi scoperse un palazzo di pi\u00f9 di 100 stanze e ritenne di avervi trovato i resti della capitale assira, dandone notizia a Parigi.\nIn realt\u00e0 si trattava di Dur-Sharrukin, la capitale di Sargon II. Nel 1846 statue e reperti archeologici trovati da Botta furono inviati a Parigi, dove andarono a costituire il nucleo della collezione assira del Museo del Louvre, inaugurata il 1\u00ba maggio 1847 alla presenza di re Luigi Filippo di Francia. Lo scoppio della rivolta nel 1848 e l'instaurazione della Seconda Repubblica francese gli imped\u00ec di godere appieno i frutti delle sue scoperte.\nUltimi anni.\nContinu\u00f2 la carriera diplomatica a Gerusalemme (1848-1855) e a Tripoli (dal 1855), prima di rientrare in Francia causa problemi di salute e morirvi."}
{"id": "851346", "revid": "287204", "url": "https://it.wikipedia.org/wiki?curid=851346", "title": "Paul Emile Botta", "text": ""}
{"id": "851351", "revid": "15756", "url": "https://it.wikipedia.org/wiki?curid=851351", "title": "Taiji (musicista)", "text": "Biografia.\nTaiji nasce a Chiba. Inizia a suonare il basso e passa per varie band. Nel 1985 entra a far parte per la prima volta degli X Japan, insieme al chitarrista Jun. Ma dopo poco pi\u00f9 di una decina di giorni Taiji viene sostituito con Hikaru; anche Jun abbandona la band, ma torna in formazione dopo qualche mese.\nIl bassista rientra negli X nel novembre dell'86, succedendo a Hikaru. Sar\u00e0 lui il bassista definitivo del gruppo, fino all'inizio degli anni '90.\nLo stile di Taiji \u00e8 unico, la sua tecnica di slap \u00e8 eccezionale. Nel look e in tutto ci\u00f2 che fa richiama molto lo stile del glam rock/metal americano degli anni '80. Di tutti gli X egli \u00e8 stato quello con le maggiori tendenze filo-occidentali in campo musicale.\nNel 1992, dopo tre album e il raggiungimento della fama nazionale, viene allontanato dagli X: Taiji sosteneva l'egualitarismo nell'amministrazione del gruppo e nella spartizione del lavoro e del denaro. Soprattutto per l'aspetto lavorativo, Taiji si lamentava con Yoshiki che alcune buone canzoni scritte da lui e hide non furono accettate per l'album Blue Blood. In quel periodo il bassista fu anche arrestato per rissa e lesioni. Alla fine venne licenziato da Yoshiki. Taiji inoltre aveva forti opinioni sulla gestione del gruppo, sul modo di scrivere o sugli arrangiamenti delle canzoni; molto spesso era in contrasto con Yoshiki. Taiji ha supposto nella sua autobiografia (\"X no Sei to Shi\") che un motivo del licenziamento fu che Yoshiki era troppo stanco di discutere con lui.\nDopo l'abbandono degli X il bassista entra nei Loudness,abbandonando la band dopo breve tempo.\nNel 1994 Taiji forma la sua band, chiamata D.T.R.; nello stesso anno divorzia da sua moglie e inizia a vagabondare per il Giappone. In seguito disse che tent\u00f2 di suicidarsi due volte, ma alla fine non \u00e8 riuscito a farlo.\nAlla fine Taiji decide di tornare nel mondo della musica, e ricomincia la sua carriera partecipando ad un album tributo a Cozy Powell.\nNel maggio 2000 pubblica la sua autobiografia.\nIn seguito forma una nuova band, i Cloud Nine. Insieme a sua sorella Masayo alla voce, forma anche gli Otokaze. Ma anche questo gruppo termina l'attivit\u00e0 dopo qualche tempo.\nNel 2011, forma una nuova band, i TSP, con Shu, il chitarrista dei Cloud nine\nInoltre suona nuovamente con gli X Japan al Nissan Stadium il brano \"X\", in veste di special guest.\nLa morte.\nL'11 luglio 2011, nel corso di un volo per Saipan, Taiji venne arrestato per essersi comportato violentemente nei confronti di un'assistente di volo che tentava di calmarlo. Dopo, l'artista - immobilizzato da alcuni passeggeri presenti - sarebbe riuscito comunque ad autoinfliggersi diverse ferite, prendendo a pugni obl\u00f2 e sedili dell'aeromobile. Trasferito in carcere, Sawada ha tentato il suicidio impiccandosi con un lenzuolo dopo tre giorni. Ricoverato al pi\u00f9 vicino ospedale in terapia intensiva, il musicista \u00e8 rimasto in coma irreversibile fino al 17 luglio. I medici, dato il quadro clinico ormai irrimediabilmente compromesso, hanno deciso di cessare la somministrazione di cure, in accordo con i familiari."}
{"id": "851355", "revid": "94647", "url": "https://it.wikipedia.org/wiki?curid=851355", "title": "Paul-\u00c9mile Botta", "text": ""}
{"id": "851356", "revid": "1516566", "url": "https://it.wikipedia.org/wiki?curid=851356", "title": "Armoriale dei comuni degli Yvelines", "text": "Questa pagina contiene le armi (stemma e blasonatura) dei comuni delle Yvelines."}
{"id": "851381", "revid": "1543377", "url": "https://it.wikipedia.org/wiki?curid=851381", "title": "Henri de Tonti", "text": "Alfonso Tonti, uno dei fondatori di Detroit, era suo fratello.\nBiografia.\nIl padre Lorenzo, governatore della fortezza di Gaeta, fu coinvolto nella rivolta capeggiata da Masaniello contro il vicer\u00e9 di Napoli Rodrigo Ponce de Le\u00f3n duca d'Arcos e fu successivamente costretto a riparare in Francia dopo la nascita di Enrico nella citt\u00e0 tirrenica.\nNel 1668, Enrico si un\u00ec all'esercito francese, servendo nella marina, ma durante le guerre siciliane perse una mano, che sostitu\u00ec con un uncino (da qui il soprannome \"Mano di ferro\"). Da quel momento si dedic\u00f2 all'espansione coloniale dei domin\u00ee francesi nordamericani, collaborando con Ren\u00e9 Robert Cavelier de La Salle con il quale giunse in Qu\u00e9bec il 15 settembre 1678.\nDa allora Enrico Tonti prese parte attiva a tutte le spedizioni di La Salle, culminate nel 1682 con lo storico viaggio lungo il Mississippi, dall'area dell'odierna Chicago fino al Golfo del Messico.\nContribu\u00ec alla scoperta di molti dei territori che oggi compongono gli Stati Uniti d'America, tanto da essere considerato tra i padri fondatori di vari stati, tra i quali l'Illinois, l'Arkansas e l'Alabama.\nNel 1687, Tonti combatt\u00e9 contro gli inglesi e i loro alleati irochesi. Nel 1702 fu inviato come ambasciatore presso le trib\u00f9 dei Choctaw e dei Chickasaw, conducendo sia trattative sia spedizioni punitive nel 1704.\nNell'agosto del 1704 contrasse la febbre gialla e mor\u00ec a Mobile.\nNell'Arkansas esiste una citt\u00e0, Tontitown, a lui dedicata nel 1899 da un gruppo di immigrati italiani guidati da padre Pietro Bandini."}
{"id": "851384", "revid": "1272592", "url": "https://it.wikipedia.org/wiki?curid=851384", "title": "Lira calabrese", "text": "La lira calabrese \u00e8 uno strumento musicale tradizionale caratteristico di zone della Calabria, quali l'area della Locride e l'area del Monte Poro. \nPer le sue caratteristiche organologiche lo strumento fa pienamente parte di un gruppo definibile \"lira bizantina\", una famiglia di cordofoni ad arco, con caratteristiche ricorrenti e molto simili fra loro, diffusi in tutta l'area dell'ex Impero bizantino.\nSi suona da sola o accompagnata dal tamburello, o dai frischiotti o dal terzinu. Si usa anche per la tarantella calabrese.\nOrigini del nome.\nL'utilizzo del nome dissociato dalle caratteristiche strutturali e morfologiche potrebbe confondere questa con altre possibili lire. Il nome \"lyra\" veniva applicato dai romani a una variante della cetra a pizzico e che oggi vengono cos\u00ec definiti anche strumenti ad arco di diverso tipo (ad es. la lira pontiaca). Sotto il profilo eminentemente strutturale c'\u00e8 da aggiungere che non vi \u00e8 alcuno strumento ad arco corrispondente esattamente ai canoni del tipo lira nel mondo di lingua araba, n\u00e9 alcuno strumento del genere nell'Europa Occidentale - ad esclusione della Calabria bizantina.\nStoria.\nCom'\u00e8 noto nel mondo classico euro-mediterraneo gli strumenti ad arco erano sconosciuti e la lira \u00e8 uno dei cordofoni di questa categoria che fanno capolino in Europa durante il Medioevo.\nLa lira \u00e8 un arco che sin dalle prime testimonianze storiche ad oggi si presenta con delle caratteristiche organologiche molto marcate (si veda sotto alla voce \"Caratteristiche\").\nVi \u00e8 un complesso filo rosso che lega strumenti posti in aree geografiche piuttosto lontane: dalla Dalmazia meridionale, alla Locride in Calabria, alle comunit\u00e0 trace e macedoni della Grecia del Nord sino alla musica classica destinata alla ritualit\u00e0 sufi in Turchia, in linea di massima ritroviamo in tutto l'antico mondo bizantino la presenza sempre dello stesso strumento. \nIn alcuni casi con importanti varianti (ad esempio si veda la violinizzazione della lira cretese) ma, come suol dirsi \u201csono eccezioni che confermano la regola\u201d. Data la lampante parentela strutturale e morfologica fra questi strumenti possiamo parlare a ragion veduta di una sorta di \u201cgruppo lira\u201d.\nCome dato di fondo non bisogna dimenticare che gli strumenti ad arco sono sconosciuti nell'antichit\u00e0 greco romana. Essi arrivarono dall'oriente fra alto e basso medioevo. Secondo un'ipotesi, fu attraverso slavi e arabi che l'Europa medioevale conobbe gli archi in queste versioni che con linguaggio corrente di oggi diremmo \u201cetniche\u201d e li assimil\u00f2 sviluppando progressivamente una propria via. L'Impero bizantino ne accolse e ne elabor\u00f2 una versione chiaramente identificabile con la lira che ancora oggi ne marca il territorio.\nNon deve cos\u00ec troppo stupire se uno strumento da molti ritenuto greco sia anche croato, bulgaro, rumeno, turco e calabrese (italiano). Se lungo la traccia del grande Rohlfs riconosciamo la Calabria meridionale linguisticamente come greca sino a pochi secoli fa non ci stupiremo troppo per la presenza nella Locride di uno strumento greco. \nNel 2018 il professore Ettore Castagna dona una lira calabrese al Dipartimento di Musicologia e Beni Culturali di Cremona, dell'Universit\u00e0 degli Studi di Pavia.\nIn Calabria.\nIn Calabria, le ultime attestazioni dell'uso della Lira erano datate 1908. Tra le due guerre mondiali si hanno le ultime esibizioni pubbliche.\nLa lira verso la fine degli anni '70 del secolo scorso era ormai in disuso, sembrava essere a uno strumento destinato ai Musei. Dal 1980 grazie alle ricerche sul campo portate avanti dalla Cooperativa \"R.L.S.\" di Catanzaro e dal gruppo musicale Re Niliu, vennero rintracciati gli ultimi suonatori e costruttori viventi nell'area della Locride (tra Siderno, Gioiosa Ionica, Canolo Nuovo e Agnana), mentre la presenza di costruttori e suonatori attivi nel Monte Poro fu attestata solo fino agli anni '50. \nFurono trovati solo due suonatori che ancora la usavano in forma privata: Peppi i campu di Fragomeni e Martino di Contrada Camocelli (Gioiosa Ionica) e tutti gli altri non suonavano pi\u00f9 da 20 o 30 anni.\nUlteriori ricerche di G. Plastino hanno meglio chiarito la presenza della lira nel Poro. \nIl revival dello strumento comincia nei primi anni '80 con i primi corsi estivi per imparare a suonare lo strumento promossi dal Conservatorio Grecanico. Negli ultimi anni la moda dell'etnico-popolare ha amplificato il numero degli aspiranti suonatori e, di conseguenza di costruttori, e numerosi sono i corsi, sia in Calabria che nel resto d'Italia, per imparare a suonare o a costruire questo strumento. Dal 2010, a Spilinga (VV), si svolge un festival internazionale della lyra del Mediterraneo.\nCaratteristiche.\nLa lira si suona stando seduti, lo strumento viene appoggiato fra le ginocchia o sulla gamba sinistra. Con la mano sinistra si tiene il manico dello strumento e si tastano le corde lateralmente con le unghie mentre con la destra si sfrega l'archetto sulle corde.\nIl repertorio tradizionale della lira in Calabria comprende sia l'accompagnamento al canto in varie forme, sia brani adatti al ballo (\"sonu a ballu\"), sia suonate per sola lira senza tempo definite \"ad aria\". La lira, sempre per tradizione suonava o da sola o in un organico che poteva comprendere tamburello, chitarra battente e doppio flauto.\nCostruzione.\nLa lira viene costruita con diversi legni, spesso \u00e8 di olivo della zona jonica, ma anche di ciliegio, noce, sambuco o pioppo.\nL'archetto anche con olivo selvatico.\nUna volta scelto il legno, bisogna piallare da un lato il legno grezzo, disegnare i contorni di una lira a grandezza naturale su un foglio di carta e quindi in base ad esso ritagliare la forma equivalente sul legno piallato. Scavare ora all'interno per creare una cassa armonica.\nFissare le tre chiavi all'estremit\u00e0 dell'impugnatura. Fissare il piano armonico dove era stato precedentemente asportato il legno in eccesso."}
{"id": "851386", "revid": "1522738", "url": "https://it.wikipedia.org/wiki?curid=851386", "title": "Slan", "text": "Slan (anche noto come Il segreto degli Slan) \u00e8 un romanzo fantascientifico scritto da A. E. van Vogt e pubblicato nel 1940. Slan \u00e8 anche il nome della razza di superuomini protagonisti della storia, cos\u00ec chiamati in onore del loro immaginario creatore, Samuel Lann. \nIl romanzo \u00e8 stato inizialmente pubblicato a puntate sulla rivista \"Astounding Science-Fiction\" tra settembre e dicembre del 1940, prima di essere pubblicato dalla Arkham House nel 1946 in un'edizione di 4051 copie.\nNel 2016, \"Slan\" \u00e8 stato premiato con il Retro Hugo per il miglior romanzo del 1941.\nNel 2007 \u00e8 stato pubblicato un seguito postumo del romanzo, \"Slan Hunter\".\nTrama.\nIl giovane \"Slan\" Jommy Cross \u00e8 per la prima volta in visita a Centropolis, capitale del mondo. Assieme a sua madre Patricia, Jommy deve raggiungere il palazzo del tiranno Kier Gray. Durante il ben pianificato percorso riceve un messaggio telepatico dalla madre, che lo avverte di essere inseguiti dagli uomini di Kier Gray, dai quali viene abbattuta. Jommy deve da ora in avanti cavarsela da solo per sviluppare pienamente i suoi poteri e trovare l'arma segreta fabbricata da suo padre, i cui progetti sono nascosti presso il palazzo di Kier Gray.\nGli Slan sono uomini telepatici, contraddistinti da sottili antenne sulla fronte e dalla loro capacit\u00e0 di leggere la mente; una razza a parte che domin\u00f2 la Terra per breve tempo, prima di essere stata scacciata e costretta all'esilio dalla massa non evoluta dell'umanit\u00e0. Ora sono perseguitati e un giorno dovranno ribellarsi sotto la guida di Jommy. Esiste, peraltro, una specie di Slan privi di antenne e non telepatici, ed ostile agli Slan telepatici.\nIn fuga e ferito, Jommy si nasconde in una baracca dove viene catturato da un'anziana mendicante con cui si mette in societ\u00e0, ponendo al suo servizio i suoi poteri ESP per i suoi espedienti. Pi\u00f9 tardi, dopo aver conosciuto una ragazza Slan, e infine Kier Gray in persona, comincia finalmente la lotta per la liberazione della parte pi\u00f9 evoluta dell'umanit\u00e0.\nSeguito.\nLa moglie dello scrittore Lydia van Vogt ha autorizzato nel 2007 Kevin J. Anderson a concludere un seguito del romanzo rimasto incompiuto, \"Slan Hunter\", basandosi su una traccia piuttosto dettagliata e su 125 pagine di bozza lasciate da A. E. Van Vogt."}
{"id": "851390", "revid": "1480390", "url": "https://it.wikipedia.org/wiki?curid=851390", "title": "Contea di Tompkins", "text": "La contea di Tompkins \u00e8 una contea dell'area centrale dello Stato di New York negli Stati Uniti.\nGeografia fisica.\nLa contea confina a nord-ovest con la contea Seneca, a nord con la contea di Cayuga, ad est con la contea di Cortland, a sud-est e a sud con la contea di Tioga, a sud con la contea di Chemung ed a ovest con la contea di Shuyler.\nIl territorio \u00e8 prevalentemente collinare nell'area meridionale e raggiunge la massima elevazione di 640 metri con la \"Connecticut Hill\". \nL'area settentrionale \u00e8 meno collinare ed \u00e8 costituita da fertili suoli ondulati e pianeggianti.\nNell'area nord-occidentale si stende la parte meridionale del lago Cayuga. Nell'area nord-orientale scorre il \"Fall Creek\" che sfocia nel lago Cayuga. A nord-ovest scorre il \"Taughannock Creek\" che prima di sfociare nel lago Cayuga forma le spettacolari cascate all'interno del parco statale di Taughannock Falls. Il confine sud-orientale \u00e8 segnato dal ramo occidentale dell\"Oswego Creek\". Nel settentrione nasce l\"Owasco Inlet\" che scorre verso nord per andare a sfociare nell'omonimo lago.\nStoria.\nI primi abitanti del territorio della contea furono gli indiani Cayuga della confederazione irochese.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany.\nLa contea di Tompkins \u00e8 stata istituita nel 1817 unendo territori che fino ad allora avevano fatto parte delle contee di Seneca e di Cayuga. \nLa contea assunse il nome da Daniel D. Tompkins, governatore dello Stato di New York e vice presidente degli Stati Uniti (1817-25).\nNel 1832 la contea fu raggiunta dalla ferrovia che colleg\u00f2 Ithaca con Oswego. Nel 1854 fu separato dalla contea parte del territorio con cui sar\u00e0 formata la contea di Shuyler.\nNel 1865 venne istituita l'Universit\u00e0 Cornell che insieme agli altri college presenti a Ithaca \u00e8 il maggior datore di lavoro della contea.\nCitt\u00e0.\nLa maggiore citt\u00e0 della contea \u00e8 Ithaca che funge anche da capoluogo.\nLa citt\u00e0 ospit\u00e0 l'Universit\u00e0 di Cornell e l'Ithaca College."}
{"id": "851408", "revid": "287204", "url": "https://it.wikipedia.org/wiki?curid=851408", "title": "Maurizio Mansi", "text": "Carriera.\nGiocatore.\nDi stecca sinistra, da giocatore ricopriva indifferentemente sia il ruolo di difensore destro che quello di ala destra.\nMansi fu selezionato dai Montreal Canadiens nel 1985 come decima scelta. Dopo la trafila universitaria in NCAA con l'R.P.I. (Rensselaer Polytechnic Institute) e 5 incontri con il Team Canada (che quell'anno vedeva tra le sue file tra gli altri un giovane Eric Lindros), nella stagione 1988-89 fece il suo esordio nell'hockey su ghiaccio professionistico, giocata parte in IHL (Flint Generals), parte in AHL (Maine Mariners).\nNella stagione successiva, potendo vantare origini italiane, si trasfer\u00ec nel campionato italiano, all'HC Brunico. Coi Lupi rimase quattro stagioni, disputando anche due Alpenliga. Al termine della seconda raggiunse per la prima volta anche la nazionale italiana: l'esordio avvenne il 9 agosto 1991 nell'amichevole giocata a Selva di Val Gardena contro l'Unione Sovietica.\nCon la maglia azzurra partecip\u00f2 poi al campionato del mondo 1992, 1993, 1995, 1996, 1997, 1998, 1999, 2000, 2001 e 2002, nonch\u00e9 alla spedizione olimpica di .\nNella stagione '94-'95 si trasfer\u00ec ai Mastini Varese. In questa sua prima esperienza in Lombardia (3 stagioni) non riusc\u00ec ad aggiudicarsi mai lo scudetto, ma una Federation Cup, nel 1996.\nDopo aver lasciato i gialloneri, Mansi si accas\u00f2 in Germania: una stagione e mezza ai Kaufbeurer Adler (DEL), e alcune partite della stagione 1997-98 all'SC Riessersee (nella seconda divisione). Il resto di quella stagione lo pass\u00f2 in Austria (SV Villach) e - per tre soli incontri - nuovamente a Brunico.\nNel 1998-99 fu di nuovo in DEL, ma con il D\u00fcsseldorf AG, con cui gioc\u00f2 per tre stagioni (una in 2. Liga). Cominci\u00f2 poi (2001-02) l'avventura inglese ai London Knights, che dur\u00f2 due stagioni.\nLa stagione 2003-04 \u00e8 stata quella del ritorno in Italia, per la seconda avventura a Varese: nella prima stagione raggiunse con la squadra la salvezza e si aggiudic\u00f2 la \"Coppa del Presidente\", nella seconda raggiunse i play-off, ma i Mastini non andarono oltre i quarti.\nNel 2005, Varese scomparve e Mansi si accas\u00f2 all'HCJ Milano Vipers, coi quali finalmente si aggiudic\u00f2 il suo primo lo scudetto. Al termine della stagione appese i pattini al chiodo, per diventare allenatore.\nAllenatore.\nLa prima esperienza sulla panchina per Mansi \u00e8 stata con gli All Stars Piemonte, nella Serie A2 2006-07. \u00c8 entrato poi nello staff degli Hamburg Freezers, nella Deutsche Eishockey Liga, come co-allenatore di Bill Stewart prima e di Paul Gardner poi.\nNel 2009 \u00e8 passato alla guida del SC Riessersee di Garmisch-Partenkirchen. Nella stagione successiva \u00e8 invece stato il secondo di Pat Cortina all'EHC M\u00fcnchen."}
{"id": "851410", "revid": "1603714", "url": "https://it.wikipedia.org/wiki?curid=851410", "title": "Chiesa di Santa Maria di Provenzano", "text": "LInsigne Collegiata di Santa Maria in Provenzano \u00e8 un edificio di culto cattolico romano della citt\u00e0 di Siena. La chiesa \u00e8 intitolata al mistero della Visitazione della Beata Vergine Maria a santa Elisabetta ed \u00e8 il santuario nel quale si conserva l'immagine della Madonna di Provenzano, venerata sotto il titolo di Advocata nostra e in onore della quale ogni anno, il 2 luglio, si corre il celebre Palio.\nStoria.\nIn stile manierista, \u00e8 uno dei primi edifici costruiti a Siena all'indomani del Concilio di Trento. L'impianto liturgico e architettonico rispecchiano infatti i moduli richiesti dalla Controriforma.\nSorge nel rione chiamato Provenzano, l'area cio\u00e8 dove sorgevano le case anticamente appartenenti alla famiglia del celebre condottiero militare senese del secolo XIII Provenzano Salvani, citato da Dante Alighieri nella Divina Commedia (\"Purg. XI, 121-142\").\nLa leggenda che si \u00e8 tramandata narra che sul muro esterno di una delle case del rione fosse collocata un'immagine in terracotta smaltata raffigurante il tema della \"Piet\u00e0\", voluta secondo la tradizione popolare da santa Caterina da Siena.\nNel 1552 accadde che un archibugiere spagnolo, forse per una bravata, esplose un colpo di arma da fuoco contro l'immagine sacra, lasciando integro il busto della Madonna, ma distruggendone per\u00f2 le braccia e il resto dell'immagine. La scultura divenne subito un simbolo: fu oggetto di grande venerazione da parte del popolo, inizialmente in riparazione al gesto sacrilego e in seguito perch\u00e9 alla Madonna vennero attribuiti diversi miracoli, riconosciuti nel 1594, chiamato proprio l'\"anno dei miracoli\". Proprio in quella data, grazie all'approvazione di papa Clemente VIII e delle Magistrature civiche senesi, si decise di costruire un nuovo grande santuario, all'interno del quale si potesse custodire la sacra immagine: i lavori di costruzione iniziarono il 24 ottobre 1595, quando vennero murate le fondazioni.\nFerdinando I de' Medici, granduca di Toscana, affid\u00f2 il progetto a Damiano Schifardini, senese, monaco alla certosa di Firenze, che coordin\u00f2 inizialmente i lavori, realizzando il disegno dell'edificio. Ma, vista anche la lontananza di Schifardini, fu l'architetto Flaminio Del Turco ad occuparsi immediatamente dei lavori, assistito anche dal rampollo della Casa granducale don Giovanni de' Medici per la realizzazione della cupola. La chiesa fu dedicata con sacro rito e aperta al culto il 16 ottobre 1611 dall'arcivescovo di Siena Camillo Borghesi. Il 23 ottobre successivo, con una solenne processione che attravers\u00f2 tutte le vie di Siena, venne traslata all'interno del santuario la venerata immagine della Madonna di Provenzano. Al nuovo tempio era stato affidato il titolo della Visitazione della Beata Vergine Maria a S. Elisabetta.\nNel 1614, con decreto del granduca Cosimo II, venne istituita l'Opera di Santa Maria in Provenzano, presieduta da un rettore laico, con il compito di amministrare i beni del santuario e provvedere alle necessit\u00e0 di culto.\nLa grande devozione alla Madonna di Provenzano fece del santuario il vero e proprio cuore della fede cittadina. Nel 1634 papa Urbano VIII concesse al santuario il titolo di \"Insigne Collegiata\", officiata da un capitolo di canonici, presieduto da un proposto; in tutto il territorio dell'arcidiocesi senese il capitolo di Provenzano doveva essere secondo in dignit\u00e0 solo al capitolo della Cattedrale Metropolitana. Il 1\u00ba novembre 1681 il simulacro della Madonna fu impreziosito da una corona a foggia \"imperiale\", donata dal cardinale senese Flavio Chigi, nipote di papa Alessandro VII, che incoron\u00f2 l'immagine per conto del Capitolo della Basilica di San Pietro in Vaticano.\nOggi l'Insigne Collegiata di Santa Maria in Provenzano, oltre a rimanere importante santuario mariano cittadino, \u00e8 sede anche dell'omonima parrocchia, eretta nel 1988 dall'arcivescovo Mario Ismaele Castellano in seguito alla soppressione delle tre antiche parrocchie di San Pietro a Ovile, San Cristoforo e San Donato in San Michele all'Abbadia.\nDescrizione.\nArchitettura.\nL'edificio ha pianta a croce latina, unica navata con cupola ottagonale con tamburo all'incrocio del transetto, e facciata in travertino tripartita da lesene, divisa in due piani da un cornicione molto sporgente e culminante in un timpano centrale e due volute laterali. Al centro, il portale \u00e8 sormontato da un timpano arcuato e da una finestra rettangolare, mentre ai lati si aprono quattro nicchie con le statue dei santi \"Ansano, Vittore, Caterina\" e \"Bernardino\". L'impianto architettonico risponde in tutto ai criteri del manierismo cinquecentesco romano, immediatamente successivi al Concilio di Trento, che aveva dettato precise norme in merito alla costruzione delle chiese e alla disposizione degli arredi sacri.\nOpere d'arte.\nAll'interno sono conservate numerose opere d'arte. Tre dei quattro altari laterali espongono sulla dorsale dipinti di notevole valore.\nIl primo altare di destra contiene la tela di Rutilio Manetti rappresentante la \"Messa di san Cerbone\", che riporta un episodio celebre della vita del santo vescovo di Populonia (oggi diocesi di Massa Marittima - Piombino) vissuto nel secolo VI. Il vescovo Cerbone era stato accusato di eresia, e per questo motivo era stato convocato a Roma da papa Vigilio; il pontefice volle assistere alla messa celebrata dal santo e pot\u00e9 contemplare i cori angelici che apparvero al momento della consacrazione del pane e del vino, tanto da scagionare Cerbone da ogni accusa di eterodossia. L'altare e la tela furono commissionati dal vescovo di Massa Marittima Fabio Piccolomini poco oltre il 1630, in onore del santo patrono della sua diocesi.\nNel primo altare di sinistra si contempla invece la \"Visione di santa Caterina del martirio di san Lorenzo\" di Dionisio Montorselli, collocato in Collegiata nel 1685 ma precedentemente realizzato per la chiesa senese di San Lorenzo, oggi non pi\u00f9 esistente. L'altare fu commissionato da Ippolito Borghese, vescovo di Montalcino.\nIl secondo altare laterale di destra, sul fondo del transetto, conserva una tela raffigurante \"Santa Caterina da Siena e Santa Caterina d'Alessandria\" di Francesco Rustici, detto il Rustichino, con al centro, incastonato nella grande tela, il dipinto dell\"Annunciazione\" di Giandomenico Manenti. L'altare era di pertinenza della famiglia Venturi e patronato dell'Ordine di Malta.\nIl secondo altare di sinistra (altare Petrucci), sul fondo del transetto sinistro, conserva un monumentale crocifisso ligneo del XIX secolo, accompagnato dalle statue dei tre dolenti, e un artistico tabernacolo in legno e marmi policromi, opera di bottega senese del secolo XVIII.\nI pennacchi della cupola furono affrescati a partire dagli inizi del Settecento e raffigurano i quattro santi patroni di Siena: \"Ansano\" (di Giuseppe Nicola Nasini, 1715), \"Savino vescovo\" e \"Vittore\" (di Galgano Perpignani), \"Crescenzio\" (di Vincenzo Meucci).\nSopra la porta d'accesso alla sacrestia \u00e8 posizionata la tela, dipinta da Francesco Vanni nel 1595, rappresentante la SS. Trinit\u00e0, che fu donata alla Madonna di Provenzano dalla Confraternita senese di San Bernardino, prima ancora della costruzione della chiesa. Nella controfacciata e nei due transetti si possono anche ammirare le tele monocrome di Bernardino Mei (\"Messa di san Gregorio Magno\" e \"Storia di Giuda Maccabeo\") e Deifebo Burbarini (\"Sogno di san Giovanni Evangelista\" e \"Gedeone e il miracolo del vello\"). Sempre lungo le pareti della navata centrale sono conservate quattro grandi tele ottocentesche opera dei pittori puristi Luigi Boschi e Giovanni Bruni, raffiguranti episodi della vita della Vergine: la \"Nativit\u00e0 di Maria\" (del Bruni), la \"Visitazione\" (del Boschi), la \"Presentazione di Ges\u00f9 al Tempio\" e l\"Incoronazione\" (ambedue del Bruni). Nei due transetti si possono ammirare anche le moderne tele raffiguranti Santi e Beati legati al territorio della parrocchia: \"San Bernardo Tolomei\" e la \"Beata Savina Petrilli\" di Francesco Mori, dipinte fra il 2013 e il 2015; sui due pilastri dell'arco trionfale sono collocati invece gli ovali di Giovanni Gasparro, raffiguranti a sinistra la \"Beata Anna Maria Taigi\" (2016) e a destra il \"Beato Pier Pettinaio\" (2018).\nDegna di nota \u00e8 la decorazione in marmi policromi del pavimento sotto la cupola, raffigurante al centro i blasoni dei Granduchi di Toscana Cosimo III de' Medici e Margherita Luisa d'Orl\u00e9ans, circondati in senso orario da quelli delle citt\u00e0 sedi vescovili presenti nel territorio dell'antica Repubblica di Siena: Grosseto, Sovana, Pienza, Montalcino, Massa Marittima e Chiusi.\nAi pilastri del transetto si trovano quattro angeli cerofori in legno dorato, attribuiti a Domenico Arrighetti, detto \"il Cavedone\", databili ai primi decenni del sec. XVII.\nL'altare maggiore \u00e8 opera di Flaminio Del Turco, ed \u00e8 stato realizzato nell'arco di ventiquattro anni, tra il 1617 ed il 1631. Esso ospita in alto al centro il busto quattrocentesco in terracotta della \"Madonna di Provenzano\", circondato da una gloria di angeli in argento di Giovan Battista Querci. Sempre in argento, ai piedi del simulacro della Madonna si trovano le statue di \"Santa Caterina\" e \"San Bernardino\". Sopra all'altare maggiore, nella parte alta dell'abside, \u00e8 esposto un preziosissimo drappo di velluto rosso, ricamato a filo oro, riportante le insegne di papa Alessandro VII, morto nel 1667 e ultimo dei papi senesi. A corredo del drappo papale sono esposti ai suoi lati altri due drappi gemelli: a sinistra quello donato da Fabio de' Vecchi vescovo di Montalcino nel 1683, a destra quello donato da Paolo Pecci vescovo di Massa Marittima nel 1690.\nNella sala capitolare, ornata di un complesso ligneo seicentesco e di preziosi arredi, \u00e8 il \"Compianto sul Cristo morto\" di Alessandro Casolani, il \"Crocifisso\" originale utilizzato da Brandano nella sua predicazione e due opere contemporanee dell'artista senese Pierluigi Olla: una \"Madonna di Provenzano\" in terracotta policroma e un bronzo raffigurante \"Sant'Antonio di Padova\". In sagrestia \u00e8 invece conservato un affresco trecentesco di ambito senese, raffigurante la cosiddetta \"Madonna della staffa\" e proveniente da un'edicola situata nell'omonima via (oggi la parte terminale di Via Sallustio Bandini). Vi sono inoltre tre dipinti seicenteschi di cui quello centrale, rappresentante la \"Profezia di Brandano\" \u00e8 opera di Bernardino Mei. Degna di nota \u00e8 anche la tela di Antonio di Taddeo Gregori, rappresentante la \"Processione per la traslazione della Madonna all'interno del santuario \" (1611), interessante testimonianza topografica della citt\u00e0 di allora.\nAll'interno della navata sono esposte due bandiere: quella in abside in alto a sinistra venne presa ai Turchi dal cavaliere senese Paolo Amerighi durante la battaglia di Vienna del 1683, quella nella controfacciata, in alto a sinistra dell'ingresso, che riporta lo stemma dei Medici al centro, era il vessillo militare delle truppe granducali issato sulla Fortezza medicea e portato come segno di devozione alla Madonna dopo la smilitarizzazione della citt\u00e0 al tempo del granduca Pietro Leopoldo.\nPalio di Siena.\nDal 1656, con la sola interruzione delle due guerre mondiali, ogni anno il 2 luglio, anticamente festa della Visitazione della Beata Vergine Maria a S. Elisabetta, viene corso il Palio in onore alla Madonna di Provenzano. Nel drappellone, la preziosa stoffa dipinta su commissione del Comune di Siena e data in premio alla Contrada vincitrice, viene sempre raffigurata l'effigie della Madonna di Provenzano, nonostante che il tema del Palio possa essere tra i pi\u00f9 vari.\nSecondo quanto stabilisce il Regolamento del Palio di Siena, \u00abIl drappellone \u00e8 solennemente trasportato, per il Palio del 2 luglio nella chiesa di Santa Maria in Provenzano e vi rimane esposto fino a quando deve venire issato sul Carroccio, per il Corteo Storico\u00bb. Ci\u00f2 significa che nel pomeriggio del 1\u00ba luglio, prima della prova generale e alla vigilia della festa, le Autorit\u00e0 cittadine e le Contrade vengono a rendere omaggio alla Madonna di Provenzano, portando in corteo il drappellone. Dopo il saluto e la benedizione alla Citt\u00e0, viene intonato l'antico inno del \"Maria mater gratiae\" e il drappellone viene issato su un pilastro destro della cupola, dove viene conservato fino alla tarda mattina del 2 luglio, dopo la S. Messa solenne nel giorno della festa, per essere riportato in Palazzo Pubblico ed esposto sul Carroccio durante il Corteo storico.\nAl termine della carriera del Palio, la sera del 2 luglio, i contradaioli vittoriosi si recano presso la Collegiata, portando il drappellone in segno di ringraziamento alla Madonna, e intonano l'inno \"Maria mater gratiae\", popolarmente chiamato \"Te Deum\"."}
{"id": "851418", "revid": "1433186", "url": "https://it.wikipedia.org/wiki?curid=851418", "title": "San Sebasti\u00e1n (Porto Rico)", "text": "San Sebasti\u00e1n \u00e8 una citt\u00e0 di Porto Rico situata nella regione nord-occidentale dell'isola. L'area comunale confina a nord con Isabela e Quebradillas, a est con Lares, a sud con Las Mar\u00edas e A\u00f1asco e a ovest con Moca. Il comune, che fu fondato nel 1752, oggi conta una popolazione di quasi 45.000 abitanti ed \u00e8 suddiviso in 25 circoscrizioni (\"barrios\")."}
{"id": "851419", "revid": "110157", "url": "https://it.wikipedia.org/wiki?curid=851419", "title": "Chiesa di Santa Maria in Portico a Fontegiusta", "text": "La chiesa di Santa Maria in Portico a Fontegiusta si trova a Siena in via di Fontegiusta.\nStoria.\nL'edificio, costruito in stile rinascimentale per celebrare la vittoria dei Senesi sui fiorentini nella battaglia di Poggio Imperiale, fu eretto su progetto di Cristoforo Fedeli da Como nel 1479-1484. Sorse a ridosso delle mura e fu proprio a causa del poco spazio disponibile tra la facciata della chiesa e le mura che la chiesa sorse con tre navate ampie ma ridotte in lunghezza. L'edificio inglob\u00f2 il portico dell'ufficio della gabella del dazio in cui si trovava la miracolosa \"Madonna di Fontegiusta\", spiegando il nome della chiesa.\nDescrizione.\nL'esterno presenta una sobria facciata in cotto tripartita da lesene, completata da una successiva sopraelevazione a capanna al centro ed ornata da un portale rinascimentale in marmo del 1489, opera di Urbano da Cortona. I rilievi soprastanti (\"Madonna col Bambino e angeli\"), sono attribuiti a Giovanni di Stefano.\nAll'interno, a pianta quadrata, diviso in tre navate da colonne e coperto con volte a crociera, si conservano numerose opere d'arte.\nAl centro dell'altare maggiore \u00e8 la sopraccitata \"Madonna di Fontegiusta\" di Lippo Vanni , conservata nel grande tabernacolo a forma di tempietto scolpito nel 1509-1517 da Lorenzo di Mariano, detto il Marrina, con l'aiuto di Michele Cioli da Settignano (a quest'ultimo spetta la \"Piet\u00e0\" nella lunetta). L'affresco in alto con l\"Assunzione di Maria\" \u00e8 di Girolamo di Benvenuto (1515 circa), mentre i due affreschi laterali raffiguranti la \"Nativit\u00e0 della Vergine\" (a sinistra) e la \"Dormitio Virginis\" (a destra) sono aggiunte successive di Ventura Salimbeni (1600 circa). La vetrata venne probabilmente disegnata da Guidoccio Cozzarelli (\"Madonna col Bambino tra i santi Bernardino e Caterina da Siena\"). Il piccolo ciborio bronzeo \u00e8 riferito stilisticamente a Giovanni delle Bombarde (XV secolo).\nSul lato destro della chiesa sono esposte la tela di Michelangelo Anselmi, detto lo Scalambrino, con la \"Visitazione\" (in controfacciata) della prima met\u00e0 del XVI secolo, un affresco incompleto di ignoto artista e la tela con l\"Incoronazione della Vergine e quattro santi\" di Bernardino Fungai (1508-1512), vicina a una cantoria del 1510. Sulla parete di fondo, a destra dell'altare in alto, una tela di Francesco Vanni raffigura la \"Visione di un frate Domenicano della Madonna e Ges\u00f9 Cristo\" (fine XVI-inizio XVII secolo) e il \"Beato Ambrogio Sansedoni implorante per la citt\u00e0 di Siena\" (1590).\nA sinistra troviamo invece la \"Madonna libera Siena dalla peste\" di Bartolomeo Neroni detto il Riccio del XVI secolo (in controfacciata) e la \"Sibilla Tiburtina vaticinia ad Augusto la nascita del Messia\" di Baldassarre Peruzzi o Daniele da Volterra (prima met\u00e0 del XVI secolo). La piccola acquasantiera bronzea \u00e8 di Giovanni delle Bombarde (1430).\nIn sagrestia si trova un piccolo museo di cimeli che la tradizione vuole appartenuti a Cristoforo Colombo forse studente dell'Universit\u00e0 di Siena."}
{"id": "851421", "revid": "31886", "url": "https://it.wikipedia.org/wiki?curid=851421", "title": "Santuario di Nostra Signora delle Grazie (Chiavari)", "text": "Il santuario di Nostra Signora delle Grazie \u00e8 un luogo di culto cattolico situato nella localit\u00e0 delle Grazie nel comune di Chiavari, nella citt\u00e0 metropolitana di Genova. L'edificio si trova lungo la strada statale 1 Via Aurelia, in un tratto in cui la costa si alza ripida sul mare, con un versante boscoso. Il santuario domina il mare, ed \u00e8 ben visibile ancora oggi dai naviganti come nel passato.\nStoria.\nSecondo studi approfonditi sull'odierna struttura, le varie fasi che portarono ad un'evoluzione architettonica dell'edificio seguirono una precisa e logica scelta di \"aggregazione\", nel senso che l'impianto sub\u00ec le varie modifiche nei secoli senza il classico metodo della \"sovrapposizione\", fenomeno comune di altri edifici religiosi del chiavarese e del territorio ligure, soprattutto nelle rivisitazioni barocche.\nUna prima analisi dello storico annalista chiavarese Agostino Busco, della seconda met\u00e0 del XVII secolo, ipotizza la fondazione di un primo edificio, una cappella dedicata alla Madonna della Misericordia, al XIV secolo o antecedente al XIII secolo.\nL'odierna struttura fu costruita o ingrandita a cavallo tra il XIV e XV secolo e proprio a questo periodo \u00e8 databile la prima citazione scritta del santuario, un atto notarile del 1416.\nGli ultimi interventi di ammodernamento, ripristino e restauro risalgono al 1663 (locali per la residenza del custode), al 1839 (restauro della canonica con l'inglobamento alla cappella della Misericordia) e tra gli anni 1952-1961 per un assestamento generale dell'intero santuario.\nDescrizione.\nOspita al suo interno il ciclo di affreschi di Teramo Piaggio e quello pi\u00f9 importante di Luca Cambiaso. Quest'ultimo, collocato nella contro facciata, raffigura il \"Giudizio Universale\", e risale al 1550.\nCommittenti di questi cicli pittorici furono i Vacc\u00e0 o Vaccari, che nei secoli XVI e XVII gestivano la fabbriceria del santuario delle Grazie. La loro famiglia era ascritta dal 1528 all'Albergo del Promontorio in Genova. Erano fedeli alla famiglia genovese Doria, e nel 1587 un membro della famiglia, Davide Vacca divenne doge della Repubblica di Genova dal 14 novembre 1587 al 14 novembre 1589.\nL'affresco di Luca Cambiaso \u00e8 in rapporto all'ascesa sociale della famiglia Vaccari; per questo motivo venne richiesto al pittore un tema aggiornato alle attualit\u00e0 e novit\u00e0 romane, quali il \"Giudizio Universale\" della Cappella Sistina di Michelangelo. Era stato scelto Luca Cambiaso per i suoi rapporti coi Doria, avendo l'artista affrescato il palazzo di Antonio Doria.\nIl santuario \u00e8 ricordato anche per i moltissimi voti dei marinai, presso i quali era vivo il suo culto. Qui \u00e8 rappresentata anche \"L'Ultima Cena.\""}
{"id": "851425", "revid": "652266", "url": "https://it.wikipedia.org/wiki?curid=851425", "title": "Calabrisella", "text": "Calabrisella o Calavrisella \u00e8 una canzone popolare calabrese, probabilmente la pi\u00f9 famosa del panorama musicale tradizionale della Calabria.\nTema.\nLa canzone racconta dell'incontro tra due giovani, uno innamorato dell'altra.\nVersioni.\nIl testo \u00e8 attribuito a un compositore siciliano innamorato di una giovane calabrese.\nNel tempo la canzone ha subito varie modifiche, al punto che ormai ne esistono diverse versioni pi\u00f9 o meno riconosciute come \"ufficiali\".\nEsistono anche sostanziali differenze di pronuncia legate alla diversit\u00e0 dei vari dialetti di Calabria, dal cosentino storicamente pi\u00f9 vicino alle inflessioni campane al reggino che invece risente di forti influenze sicule.\nAlcuni esempi notevoli:\nVersione antica.\nPubblicata da Domenico Caruso su \"Calabria Sconosciuta\" - Reggio Calabria - Anno VIII n. 31-32 (Luglio-Dicembre 1985).\nVersione attuale.\nQuesta versione di Calabrisella \u00e8 in assoluto la pi\u00f9 eseguita ai nostri giorni nonch\u00e9 la pi\u00f9 conosciuta."}
{"id": "851430", "revid": "278830", "url": "https://it.wikipedia.org/wiki?curid=851430", "title": "Chiesa di Santa Petronilla (Siena)", "text": "La chiesa di Santa Petronilla si trova a Siena in via Santa Petronilla 1.\nStoria.\nLa chiesa \u00e8 oggi sede parrocchiale, affidata dal 1986 alla Congregazione religiosa dei Figli di Santa Maria Immacolata. Essa sorge su un luogo di antica presenza francescana: fino alla met\u00e0 del secolo XVI vi sorgeva un monastero di monache Clarisse, intitolato alla santa martire romana Petronilla. Il monastero fu distrutto durante le guerre che portarono all'assedio di Siena del 1555 e alla caduta della Repubblica per mano delle truppe imperiali di Carlo V. Nel 1622 l'area fu riedificata per ospitare il convento dei Cappuccini; i lavori si conclusero nel 1632 e la chiesa, la cui struttura corrisponde a grandi linee all'attuale, potette essere officiata sotto il titolo dell'Immacolata Concezione. I Cappuccini dovettero lasciare la chiesa e il convento nel 1866, a seguito delle soppressioni effettuate dalle leggi italiane post-unitarie. Tutto il complesso conventuale pass\u00f2 in propriet\u00e0 al Comune d Siena che lo utilizz\u00f2 come ricovero per malati, fino alla fine dell'800, quando la chiesa e alcuni locali annessi furono restituiti alle autorit\u00e0 ecclesiastiche per erigervi la parrocchia. Nel 1895 furono realizzati ingenti lavori di restauro e di adeguamento alle rinnovate esigenze, lavori che portarono il complesso ad avere all'incirca l'aspetto attuale. Sempre a seguito di questi lavori venne demolita la piccola e fatiscente chiesa dell'antico monastero femminile di S. Petronilla; il titolo e il patronato della santa martire passarono cos\u00ec alla neo-eretta parrocchia.\nDescrizione.\nUna moderna scalinata conduce alla chiesa, il cui aspetto esterno risulta profondamente alterato da un intervento del 1939-40, che aggiunse al prospetto anche il campanile in forme neo-romaniche.\nL'interno, di impianto ottocentesco, presenta una navata unica su cui si aprono cappelle laterali; in quelle del lato sinistro sono: il \"Transito di san Giuseppe\" di Raffaello Vanni (1629), sormontato dalla piccola tela con il \"Martirio di santa Caterina d'Alessandria\" della scuola di Alessandro Casolani (fine XVI secolo - inizi XVII secolo); la \"Morte della Vergine\" di Astolfo Petrazzi, datata 1633 e, nel lato destro, il \"Martirio di san Lorenzo\" di ignoto autore del XVII secolo; la \"Deposizione di Cristo\" di Giuseppe Nicola Nasini (1704) accompagnata dall\"Estasi di san Francesco di Paola\" del 1722 dello stesso autore. Nelle lunette in alto sono le \"Storie di personaggi francescani\", dipinte da Vincenzo Dei nella met\u00e0 dell'Ottocento. Al centro dell'abside si trova l'organo a canne Inzoli \"opus 270\", costruito nel 1906; a trasmissione meccanica, dispone di 16 registri su due manuali e pedale.\nAll'interno della chiesa sono conservate alcune maglie appartenute a Gino Bartali."}
{"id": "851435", "revid": "46291", "url": "https://it.wikipedia.org/wiki?curid=851435", "title": "Aquilegia formosa", "text": "Aquilegia formosa ( \u00e8 una pianta appartenente alla famiglia delle Ranunculaceae, diffusa nella parte occidentale dell'America del Nord.\nEtimologia.\nL'origine del nome del genere (\"aquilegia\") non \u00e8 chiaro. Potrebbe derivare da \"Aquilegium\" (cisterna) o\" Acquam legere\" (raccoglitore d'acqua) per la forma particolare che ha la foglia nel raccogliere l'acqua piovana; come anche da \"aquilina\" (piccola aquila) a somiglianza dei rostri dell'aquila.&lt;br&gt;\nResta comunque il fatto che il primo ad usare tale nome sia stato il Tragus (altro botanico del 1600), e quindi il Tournefort (Joseph Pitton de Tournefort 1656 - 1708, botanico francese) e definitivamente Linneo che nel 1735 sistem\u00f2 il genere nella sua \"Polyandria pentagyna\".\nL'epiteto specifico \"formosa\" si rif\u00e0 alle particolari e notevoli infiorescenze che questa pianta produce.\nDescrizione.\nLa pianta cresce per 20\u201380\u00a0cm in altezza, per una media di circa 60\u00a0cm. I fiori, che si possono trovare da aprile fino ad agosto (con delle differenze tra regioni), sono lunghi circa 5\u00a0cm ed hanno sepali rossi o arancioni e petali gialli; sono dotati di speroni all'interno dei quali si trova il nettare.\nBiologia.\nSi riproduce prevalentemente per impollinazione ornitogama ad opera di uccelli della famiglia Trochilidae.\nDistribuzione e habitat.\nL'areale di \"A. formosa\" si estende sul versante occidentale del Nord America, dall'Alaska alla California, spingendosi est sino al Montana e al Wyoming.\nAll'interno di quest'area la si pu\u00f2 trovare nella maggior parte di tipi di habitat (boschi di querce, di arbusti, di sempreverdi misti o foreste di conifere). Non si trova in terreni desertici, e neppure ad una altitudine superiore a 3300 metri. Preferisce luoghi umidi come sponde di corsi d'acqua."}
{"id": "851440", "revid": "149485", "url": "https://it.wikipedia.org/wiki?curid=851440", "title": "Nuoto ai Giochi della XXIII Olimpiade", "text": "Il nuoto alle Olimpiadi estive del 1984 di Los Angeles fu rappresentato da 29 eventi, 14 femminili e 15 maschili."}
{"id": "851443", "revid": "110157", "url": "https://it.wikipedia.org/wiki?curid=851443", "title": "Chiesa di Santo Spirito (Siena)", "text": "La chiesa di Santo Spirito a Siena si trova in piazza Santo Spirito.\nStoria.\nFondata nel XIV secolo, appartenne prima ai monaci benedettini silvestrini e quindi ai monaci benedettini vallombrosani. Intorno alla met\u00e0 del XV secolo pass\u00f2 ai frati domenicani che provvidero a ricostruirla quasi completamente tra il 1498 e il 1530, conferendogli le forme attuali. nel 1848 il convento fu soppresso e trasformato in carcere fino ad essere ritrasformato in chiesa dalla diocesi di Siena.\nDescrizione.\nLa chiesa ha l'esterno in cotto, con una facciata a capanna impreziosita dal bel portale rinascimentale attribuito a Baldassarre Peruzzi e datato 1519. L'interno rinascimentale ha una navata unica da cui si aprono lateralmente numerose cappelle, quattro per lato. Il transetto \u00e8 poco sporgente mentre \u00e8 presente un coro profondo con abside. La cupola \u00e8 dotata di tamburo ed \u00e8 attribuita a Giacomo Cozzarelli (1508).\nNell'interno sono presenti numerose opere d'arte. Di particolare rilievo sono, nella cappella degli Spagnoli che \u00e8 la prima cappella a destra, gli affreschi del 1530 di Giovanni Antonio Bazzi detto il Sodoma, quali il \"San Jacopo di Compostela che sconfigge i mori\". Nella stessa cappella \u00e8 presente un raro presepio in terracotta dipinta di Ambrogio della Robbia (1504), figlio del ben pi\u00f9 famoso Andrea Della Robbia. Nella seconda cappella di destra \u00e8 presente una statua lignea dipinta di \"San Vincenzo Ferrer\" di Giacomo Cozzarelli. Nella terza cappella era presente l\"Incoronazione della Vergine\" di Domenico Beccafumi, oggi spostata nella Pinacoteca nazionale di Siena. Oggi vi \u00e8 collocata la seicentesca tela di Deifebo Burbarini con il \"Beato Bernardo Tolomei davanti alla Croce\".\nNella prima cappella di sinistra l\"Assunta tra i santi Francesco e Caterina da Siena\" attribuita a Giacomo Pacchiarotti (1509) e nella seconda cappella \u00e8 presente la statua lignea di \"Santa Caterina da Siena\", forse del Cozzarelli. Nella terza cappella l\"Incoronazione di Maria\" di Girolamo del Pacchia (1512) \u00e8 affiancata da due statue in terracotta raffiguranti la \"Maddalena\" e \"San Girolamo\" dell'inizio del Cinquecento ed attribuite a Giacomo Cozzarelli. Nella stessa cappella troviamo una Croce dipinta da Luca di Tomm\u00e8 (seconda met\u00e0 del XIV secolo).\nNel transetto destro \u00e8 la pala con il \"Miracolo di san Giacinto\" di Francesco Vanni (ante 1596), circondata da vivaci affreschi del fratellastro Ventura Salimbeni con \"san Giacinto che restituisce al vista ad un fanciullo\" (a sinistra) e \"San Giacinto che cammina sulle acque\" (a destra). Nel transetto sinistro \u00e8 la pala seicentesca di Astolfo Petrazzi con la \"Madonna e Santi\".\nSui pilastri ai lati dell'altare maggiore sono \"San Domenico, Santa Caterina d'Alessandria, San Bernardino e Santa Caterina da Siena\" di Rutilio Manetti e, nel catino absidale, la \"Pentecoste\" di Giuseppe Nicola Nasini.\nNella sacrestia, ricavata dall'antico chiostro, si trova un bell'affresco del 1516 opera di Fra Paolino da Pistoia."}
{"id": "851445", "revid": "1498232", "url": "https://it.wikipedia.org/wiki?curid=851445", "title": "Radiotelescopio di Arecibo", "text": "L'osservatorio di Arecibo, noto anche come il National Astronomy and Ionosphere Center (NAIC, Centro Nazionale per l'Astronomia e la Ionosfera), era situato circa 15\u00a0km a sud-sudovest di Arecibo, nell'isola di Porto Rico. Esso operava attraverso la Cornell University sotto un accordo cooperativo con la National Science Foundation (un'agenzia governativa USA). NAIC si riferisce pi\u00f9 propriamente all'organizzazione che dirige sia l'osservatorio che i laboratori associati e gli uffici della Cornell University.\nL'osservatorio era dotato di un radiotelescopio formato da un'antenna a singola apertura del diametro di 305 metri, la pi\u00f9 grande del mondo fino all'entrata in servizio, nel settembre 2016, del radiotelescopio FAST da 500 metri, situato nella provincia di Guizhou in Cina.\nEsso veniva utilizzato principalmente per tre grandi aree di ricerca: la radioastronomia, la fisica atmosferica (utilizzando sia il radiotelescopio sia la funzione Lidar dell'osservatorio) e l'osservazione radar di oggetti del sistema solare.\nA seguito di considerevoli danni alla struttura portante dovuti al terremoto di Porto Rico avvenuto a gennaio 2020, la National Science Foundation a novembre del medesimo anno ha deciso di disattivare l'impianto ricevente ritenendo troppo pericoloso effettuare interventi riparatori. Il 1\u00ba dicembre 2020, la piattaforma sospesa \u00e8 collassata completamente.\nInformazioni generali.\nIl radiotelescopio di Arecibo si distingueva per le sue enormi dimensioni: il collettore principale aveva un diametro di 304,8 metri, ed \u00e8 stato costruito all'interno di un avvallamento naturale. La superficie dell'antenna era formata da pannelli in alluminio, ciascuno dei quali misurava tra 1 e 2 metri di lato, sostenuti da una maglia di cavi di acciaio.\nSopra il disco si trovava una piattaforma triangolare di 900 tonnellate, sospesa in aria 150 m sopra il disco mediante 18 cavi che partivano da 3 torri di cemento armato, una alta 110 m e due alte 80 m (il vertice delle tre torri si trova comunque alla stessa altitudine). Su questa piattaforma era situata la ricevente, posta all'interno di una struttura a forma di mezza sfera, detta anche braccio dell'azimut, poich\u00e9 poteva ruotare per intercettare segnali riflessi da direzioni differenti della superficie sferica e quindi ricevere segnali provenienti da differenti porzioni di cielo. Proprio a causa di questo metodo utilizzato per \u201ccentrare\u201d il fuoco, l'antenna era un riflettore di forma sferica, infatti il suo fuoco si trovava lungo una linea piuttosto che in un singolo punto (come dovrebbe essere invece in un riflettore parabolico).\nQuesta tecnica permetteva al telescopio di osservare qualsiasi regione di cielo entro un cono di 40 gradi visibile verso lo zenit locale (tra -1 e 38 gradi di declinazione).\nLa ricevente era formata da diverse antenne lineari molto sensibili ciascuna sintonizzata su una ristretta banda di frequenze. Questi dispositivi operavano immersi in un bagno di elio liquido, per mantenere una temperatura molto bassa. A queste temperature il rumore generato dagli elettroni nelle riceventi \u00e8 molto piccolo, e solo i segnali radio in arrivo, che sono molto deboli, vengono amplificati. Il sistema di Arecibo operava alle frequenze dai 50 MHz (lunghezza d'onda di 6 m) ai 10 GHz (lunghezza d'onda di 3 cm).\nNel braccio dell'azimut era situata anche la trasmittente del radar planetario da 1 MW che dirigeva le onde radar verso gli oggetti nel nostro sistema solare. Analizzando l'eco ricevuto, era possibile avere informazioni sulle propriet\u00e0 della superficie e la dinamica degli oggetti. Porto Rico \u00e8 un'isola vicina all'equatore e permetteva al telescopio di vedere tutti i pianeti del sistema solare, tuttavia esso non era abbastanza potente da consentire l'osservazione radar oltre Saturno.\nIl telescopio ricevette ulteriori riconoscimenti internazionali nel 1999, quando cominci\u00f2 a raccogliere dati per il progetto SETI@home.\nDesign e architettura.\nLa costruzione del telescopio di Arecibo inizi\u00f2 grazie al professor William E. Gordon della Cornell University, che inizialmente intendeva utilizzarlo per studiare la ionosfera della Terra. Originariamente era previsto un riflettore parabolico fisso che puntava in una direzione fissa con una torre di 150\u00a0m con la strumentazione per il fuoco. Questo progetto avrebbe avuto un utilizzo molto limitato per altre potenziali aree di ricerca, come la scienza planetaria e la radioastronomia, le quali richiedevano l'abilit\u00e0 di puntare verso differenti posizioni nel cielo e inseguire queste posizioni per periodi estesi a causa della rotazione della Terra.\nWard Low, dell'Advanced Research Projects Agency (ARPA) elimin\u00f2 questo difetto e mise Gordon in contatto con Air Force Cambridge Research Laboratory (AFCRL), a Boston, nel Massachusetts, dove un gruppo diretto da Phil Blacksmith stava lavorando sui riflettori sferici e un altro gruppo stava studiando la propagazione delle onde radio attraverso la pi\u00f9 alta atmosfera. La Cornell University propose il progetto all'ARPA nell'estate del 1958 e nel novembre dell'anno successivo venne stipulato un contratto tra l'AFCRL e l'universit\u00e0. La costruzione incominci\u00f2 nell'estate del 1960, con l'apertura ufficiale il 1\u00ba novembre 1963.\nScoperte.\nIl radiotelescopio di Arecibo ha prodotto importanti scoperte scientifiche. Il 7 aprile 1964, poco dopo l'inaugurazione effettuata il 1\u00ba novembre 1963, il gruppo di Gordon H. Pettengill determin\u00f2 che il periodo di rotazione di Mercurio non era di 88 giorni, come era stato previsto, ma di soli 59 giorni. Nel 1968, la scoperta di Richard Lovelace e altri della periodicit\u00e0 della nebulosa del Granchio (33 ms) forn\u00ec la prima evidenza fondata dell'esistenza delle stelle di neutroni nell'Universo. Nel 1974 Hulse e Taylor scoprirono la prima pulsar binaria PSR B1913+16, per la quale verr\u00e0 poi assegnato loro il Premio Nobel per la fisica. Nel 1982 venne scoperta la prima millisecondpulsar, PSR J1937+21, da Don Backer, Shri Kulkarni e altri. Questo oggetto ruota su s\u00e9 stesso 642 volte al secondo ed \u00e8 rimasto fino al 2005 la pulsar pi\u00f9 veloce conosciuta.\nNell'agosto del 1989 si ottenne la prima immagine diretta di un asteroide nella storia: il 4769 Castalia. Nell'anno seguente, l'astronomo polacco Aleksander Wolszczan scopr\u00ec la pulsar PSR B1257+12 in orbita alla quale vennero poi trovati tre pianeti (e una possibile cometa). Questi furono i primi pianeti extrasolari scoperti. Nel 1994, John Harmon utilizz\u00f2 il radiotelescopio per mappare la distribuzione del ghiaccio nei poli di Mercurio.\nGrazie al progetto SETI@home \u00e8 stata scoperta nel 1\u00ba settembre 2004 la sorgente radio SHGb02+14a, una possibile fonte extraterrestre. La sorgente radio \u00e8 stata osservata per tre volte a una frequenza di .\nAltri utilizzi.\nIl telescopio \u00e8 stato utilizzato anche per scopi militari, per esempio per localizzare le installazioni radar sovietiche captando i loro segnali che rimbalzavano sulla superficie lunare. Esso \u00e8 pure la sorgente dei dati per i progetti di calcolo distribuito Einstein@home e SETI@Home, quest'ultimo proposto dal Laboratorio di Scienze Spaziali a Berkeley, l'Universit\u00e0 della California, ed \u00e8 utilizzato per le osservazioni del \"Progetto Phoenix\" del Seti Institute.\nNel 1974 con il radiotelescopio venne trasmesso verso l'ammasso globulare M13 (distante circa anni luce) il messaggio di Arecibo, un tentativo di comunicare con forme di vita extraterrestri. Si trattava di un modello a bit di uni e zeri che definiscono un'immagine bitmap di 23x73 pixel la quale include numeri, figure stilizzate, formule chimiche e un'immagine stilizzata dello stesso telescopio.\nDanni meteorologici e successivo collasso.\nL'osservatorio \u00e8 stato chiuso a inizio settembre 2017 per un breve periodo a causa dell'uragano Irma imperversante sulla zona. I danni hanno interessato anche il disco principale danneggiato dalla caduta dell'antenna di comunicazione dei dati.\nL'agenzia NSF, finanziatrice principale del progetto, anche a seguito della riduzione dell'utilit\u00e0 del piatto, ha ridotto drasticamente i fondi ad Arecibo e ad altre strutture, considerando i futuri investimenti quali il Large Synoptic Survey Telescope. L'operativit\u00e0 del radiotelescopio \u00e8 comunque stata garantita per il successivo quinquennio. \nNel 2020, l'osservatorio \u00e8 stato chiuso in via precauzionale in seguito dello sciame sismico verificatosi in occasione del terremoto avvenuto il 7 gennaio. Il 10 agosto 2020 la rottura di un cavo di sostegno di una piattaforma collocata sopra il disco centrale ha causato uno squarcio di circa 30 metri sulla parabola riflettente, interrompendo le osservazioni di radioascolto. Tre mesi dopo, il 7 novembre, un altro cavo di sostegno si \u00e8 spezzato lacerando la parabola principale del radiotelescopio, aumentando il rischio che il carico gravante sui rimanenti cavi potesse provocare il crollo della piattaforma centrale sospesa sulla parabola. La NSF ha successivamente deciso di dismettere l'apparato ricevente avendo valutato troppo rischioso effettuare lavori di riparazione, in quanto i tentativi di stabilizzare la gi\u00e0 precaria struttura avrebbero potuto portare a un collasso generale, compromettendo la sicurezza degli addetti ai lavori. Le strutture pertinenti, come il centro visitatori e le aree adiacenti, sarebbero tuttavia state mantenute in caso di riuscita dello smantellamento controllato dell'intero impalcato.\nIl 1\u00ba dicembre 2020 la struttura sospesa sovrastante si \u00e8 staccata dai cavi di supporto, cadendo e distruggendo il riflettore primario.\nArecibo nella cultura di massa.\nL'antenna \u00e8 apparsa in diversi film."}
{"id": "851446", "revid": "87128", "url": "https://it.wikipedia.org/wiki?curid=851446", "title": "Strada Grande Comunicazione FI-PI-LI", "text": ""}
{"id": "851452", "revid": "12064", "url": "https://it.wikipedia.org/wiki?curid=851452", "title": "Chiesa di Santo Stefano alla Lizza", "text": "La chiesa di Santo Stefano alla Lizza si trova a Siena in via dei Gazzani ed \u00e8 oggi sconsacrata, adibita a sala riunioni e concerti. Il nome deriva dalla piazza detta \"Lizza\", poich\u00e9 a fine del Cinquecento era destinata a tornei ed esercitazioni equestri.\nStoria e descrizione.\nL'edificio, attestato verso la fine del XII secolo, \u00e8 privo di forme romaniche perch\u00e9 riedificato nel 1671-1675. Nel 1779 la zona venne valorizzata su progetto di Antonio Matteucci, creando una zona di passeggio pubblico e giardino, ampliata e abbellita nel 1872.\nIl classicheggiante prospetto \u00e8 in mattoni ed in parte intonacato. \u00c8 coronato da un timpano con oculo, preceduto da una scala ed ornato di quattro lesene in mattoni, una finestra rettangolare e un portale timpanato.\nL'interno consiste in un'unica aula absidata che era dominata dal grande polittico con la \"Madonna col Bambino e santi\" (primo ventennio del XV secolo) di Andrea Vanni con predella di Giovanni di Paolo (sei \"Storie di santo Stefano\" e la \"Crocifissione con i santi Girolamo e Bernardino\" al centro), oggi nel Battistero di Siena per esigenze protettive. Sull'altare destro era la \"Visitazione\" di Rutilio Manetti, mentre nell'abside era una rovinata \"Deposizione di Cristo\" di Antonio Buonfigli, pure in deposito nel battistero. Sull'altare a sinistra era presente un \"San Bartolomeo\" in legno, opera di Guido del Tonghio."}
{"id": "851453", "revid": "110157", "url": "https://it.wikipedia.org/wiki?curid=851453", "title": "Hronec", "text": "Hronec (in tedesco \"Rohnitz\"; in ungherese \"Kisgaram\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nIl villaggio \u00e8 citato per la prima volta nel 1357, quando costitu\u00ec oggetto di una donazione reale a un certo cavaliere \"Paulus\". A partire dal 1527 Hronec assistette ad un notevole sviluppo economico legato all'estrazione e alla lavorazione del ferro estratto nelle vicinanze. Tale economia caratterizza ancora oggi il villaggio."}
{"id": "851454", "revid": "1272592", "url": "https://it.wikipedia.org/wiki?curid=851454", "title": "Teramo Piaggio", "text": "Biografia.\nLo si considera un pittore minore, la cui arte documenta per\u00f2 la diffusione dell'arte rinascimentale attraverso le stampe.\nNacque nel 1485, si crede, in base alle iscrizioni lasciate nei suoi dipinti, a Zoagli in provincia di Genova.\nPrime notizie di lui si hanno dal 1532, quando firma assieme ad Antonio Semino la pala della \"Crocefissione di Sant'Andrea\" per la chiesa genovese di Sant'Andrea (oggi portata in quella di Sant'Ambrogio a Cornigliano). In quest'opera \u00e8 difficile distinguere le mani dei due pittori, bench\u00e9 prevalga quella del Semino.\nAntonio Semino firma ed esegue poi le pale del \"Compianto sul Corpo di Cristo\" (1532) in San Domenico, ora al museo dell'Accademia Ligustica e della \"Nativit\u00e0\" in San Giovanni Battista a Savona (1533-1535). In entrambe queste opere si pensa collaborasse con lui Teramo Piaggio; il quale avrebbe realizzato in esse la predella nel Compianto della Ligustica e la cimasa nel presepe savonese, parti entrambe perdute.\nOpera certa del Piaggio \u00e8 quella del dossale double face ora al Museo Diocesano, ma proveniente dal duomo genovese con le \"Storie della Vita di San Giovanni Battista\"; nonostante la critica precedente le avesse ritenute ancora in collaborazione con Antonio Semino. Qui l'artista presenta legami con l'arte lombarda e fiamminga. In seguito lavorer\u00e0 solo per le due Riviere Liguri, in particolare quella di Levante.\nEsegue il polittico di \"San Bartolomeo con Santi\" dell'oratorio di San Bartolomeo di Varazze (1535), la pala della \"Madonna del Rosario e due Sante\" per San Giovanni Battista a Savona, il trittico della chiesa di Ceparana, le \"Scene della Passione di Cristo\" gi\u00e0 citate per il santuario di Nostra Signora delle Grazie di Chiavari (1537-1539), il polittico (rubato) nella chiesa di San Pietro in Rovereto (presso Zoagli) di datazione incerta.\nDal 1539 in poi sappiamo di lui solo quanto citano i documenti scoperti da Federico Alizeri (1874): lavora per il governo della Repubblica di Genova in apparati effimeri, nel caso la visita dell'Infante di Spagna Filippo (1548-1549), e dipinge un'ancona per Portofino (1540), un tabernacolo commissionato da Pantalino Odicino di Lerma, due ancone inviate rispettivamente a Borzonasca (1551-1552) e alla Spezia (1553-1554).\nLe attribuzioni gli restituiscono un trittico nella chiesa dei Santi Quirico e Giulitta di Rivarola (Carasco), due polittici in Santa Giulia di Centaura (Lavagna) e nella chiesa del Divo Martino, e la pala di Sant'Erasmo con quattro Santi alla Ligustica. In Sant'Ambrogio a Genova nella quarta cappella dipinge il Martirio di Sant'Andrea, assieme ad Antonio Semino (1532)\nNella riviera di Ponente sono sue opere nella chiesa di San Paragorio di Noli.\nIl ciclo Mariano delle Grazie.\nNel 1539 completa le pareti laterali del Santuario delle Grazie presso Chiavari, con le Storie del Cristo e della Vergine Maria. L'opera era presentata e datata da un'iscrizione in essa posta sotto l'Incoronazione di spine, che riferiva anche il nome del committente, \"Franchino Vachiano\".\nIl Piaggio aveva condotto il suo ciclo in semplici forme narrative grandi riquadri, secondo una tipologia comune a molti santuari dell'area nord occidentale lombardo piemontese. Si trattava di una lettura evangelica semplificata con una sua dimensione pietistico sentimentale risolta nell'accostare la \"Passione di Cristo\" alla vita di Maria legata a modi devozionali diffusi in tutta Europa tra XV e XVI secolo."}
{"id": "851457", "revid": "110157", "url": "https://it.wikipedia.org/wiki?curid=851457", "title": "Chiesa e convento di Santa Maria Maddalena (Siena)", "text": "La chiesa e il convento della Maddalena sono edifici religiosi di Siena, in via Pier Andrea Mattioli.\nStoria e descrizione della chiesa.\nIl complesso divenne di propriet\u00e0 delle monache della Maddalena nel 1539 che lo ristrutturarono ed affidarono il progetto della chiesa ad Antonio Maria Lari detto il Tozzo. La chiesa fu modificata nei secoli con radicali interventi: l'interno \u00e8 stato integralmente rifatto tra il 1715 ed il 1729 ed ornato con stucchi tardo barocchi, mentre la facciata improntata a canoni neoclassici \u00e8 stata eretta nel 1839 su progetto di Agostino Fantastici.\nL'altare maggiore, con fastosa decorazione plastica, reca la tela con \"Santa Maria Maddalena che ascolta la predica di Cristo\" di Raffaello Vanni. Sugli altari laterali si segnalano due dipinti di Antonio Bonfigli databili intorno al 1729 e raffiguranti il \"Martirio di santa Caterina d'Alessandria\" e la \"Madonna col Bambino e santi\".\nDegli arredi originali della chiesa oggi rimangono solo i dipinti posizionati sui tre altari. L\u2019altare maggiore, con una sontuosa decorazione plastica, reca la tela con Santa Maria Maddalena che ascolta la predica di Cristo di Raffaello Vanni.\nIl pulpito ligneo, realizzato nel 1839 da Agostino Fantastici, \u00e8 oggi conservato nella chiesa di San Raimondo al Refugio.Ci\u00f2 \u00e8 dovuto al fatto che nel 1891 un decreto reale stabil\u00ec l\u2019unificazione nella sede del Refugio dei Conservatori di San Raimondo e di Santa Maria Maddalena, dando origine ai \u201cRegi Conservatori Riuniti di Siena\u201d, Istituzione che venne posta sotto il controllo del Ministero della Pubblica Istruzione. Tale unione ha realisticamente prodotto lo spostamento di alcuni arredi.\nLa nuova destinazione della chiesa.\nLa chiesa di Santa Maria Maddalena, di propriet\u00e0 dell\u2019Universit\u00e0 di Siena, \u00e8 oggi sede del Museo universitario di Strumentaria medica e del Sistema Museale Universitario Senese (SIMUS). Al suo interno \u00e8 stato realizzato un , provenienti dall'ex Ospedale del Santa Maria della Scala e da Gabinetti e Istituti universitari, oltre che da donazioni di Enti e di privati. \u00c8 sede di attivit\u00e0 di divulgazione scientifica sulla storia della Medicina e della strumentaria medico-chirurgica.\nStoria del convento della Maddalena.\nIl monastero di Santa Maria Maddalena fu fondato a Siena, appena fuori porta Tufi, nel 1339 da Margherita di Benedetto o di Sanese che ottenne dal vescovo il permesso di potersi raccogliere in clausura con quattro compagne, secondo la regola agostiniana, e di dotare il cenobio dei propri beni. Le monache aumentarono di numero nel tempo e si specializzarono nella miniatura di libri di chiesa. Nel 1526 il Comune fece demolire l\u2019edificio del monastero, ufficialmente per motivi di difesa: si temeva infatti che potesse essere preso dai fiorentini che stavano attaccando Siena. Le monache furono trasferite entro le mura e, dopo qualche anno, andarono a insediarsi nell'attuale sede di via Mattioli. L\u2019edificio fu notevolmente ampliato e vi fu aggiunta la chiesa, costruita ex novo. Il monastero fu trasformato in conservatorio nel 1785 in seguito al motuproprio del granduca di Toscana Pietro Leopoldo che decret\u00f2 la soppressione di molti conventi con il proposito di trasferire dalle istituzioni ecclesiastiche alle istituzioni laiche il compito di educare e istruire i giovani."}
{"id": "851458", "revid": "36426", "url": "https://it.wikipedia.org/wiki?curid=851458", "title": "Neoclassici", "text": ""}
{"id": "851460", "revid": "125173813", "url": "https://it.wikipedia.org/wiki?curid=851460", "title": "Marano Principato", "text": "Marano Principato (\"Mar\u00e0nu\" oppure \" 'U Princip\u00e0tu\" in calabrese) \u00e8 un comune italiano di abitanti della provincia di Cosenza in Calabria. Posto ad ovest di Cosenza, dalla quale dista appena , si adagia su un contrafforte della Catena Costiera.\nStoria.\nMarano Principato nacque a causa di un terremoto avvenuto il giorno delle Palme del 27 marzo 1638 alle ore 22. A quel tempo c'era una lunga fascia di territorio che si estendeva lungo la dorsale costiera da Rende a Castrolibero con il nome generico di \"Marano\" (forse dalla famiglia Marano che l'aveva posseduta come terra feudale). In quella fascia di territorio abitava qualche contadino nelle famose \"turre\" (case coloniche). \nDopo il terremoto che distrusse Castelfranco e Rende, la gente delle due cittadine cominci\u00f2 a trasferirsi nelle case coloniche disseminate per l'ampia campagna. La tensione si alz\u00f2, allorch\u00e9 nel 1684 non ci si riusciva a mettere d'accordo su chi dovesse percepire le tasse tra il Principe Sersale di Castelfranco o il Marchese di Rende della Valle Siciliana Mendoza. \nPoco manc\u00f2 che gli eserciti si affrontassero, per cui il Re deleg\u00f2 un suo uomo di fiducia per redimere la contesa. Nella storia \u00e8 scritto che questo signore si sia lasciato ammaliare da regali per cui la divisione del territorio non soddisfece per nulla gli abitanti di Castelfranco-Marano e soddisf\u00f2 molto quelli di Rende-Marano. Fatto sta che una parte di Marano venne data alla giurisdizione del Principe di Castelfranco (nascendo Marano Principato) e l'altra parte veniva affidata al Marchese di Rende (dando vita a Marano Marchesato). \nFino al 1732 Castelfranco, Marano Principato, Marano Marchesato costituirono comunque un unico comune (\"universitas\"). Successivamente, si stacc\u00f2 Marano Marchesato e nell'anno 1800 si stacc\u00f2 da Castelfranco anche Marano Principato. Al confine tra Castelfranco (ora Castrolibero) e Marano Principato \u00e8 collocato il casale di Pantusa (La contrada Pantusella era detta \"Fontanesi\" perch\u00e9 faceva parte della pi\u00f9 grande contrada Fontanesi di Castelfranco) che fu un importante casale abitato nel medioevo.\nInfrastrutture e trasporti.\nIl comune \u00e8 interessato dalle seguenti direttrici stradali:\nSport.\nCalcio.\nMarano Principato \u00e8 rappresentato nel calcio dilettantistico dall'Unione Sportiva Marano, squadra di calcio nata nel 2015 e affiliata alla FIGC. La stessa societ\u00e0 nasce con l'intento di unire le due comunit\u00e0 di Marano Principato e del limotrofo Marano Marchesato. La sede \u00e8 in via Curcio a Marano Marchesato. Le gare interne si svolgono presso il Campo Sportivo \u201cVincenzo Tenuta\u201d di Marano Principato. Gli allenamenti si svolgono nell'impianto sportivo di Calcio a 11 di Contrada Malvitani a Marano Marchesato. La scuola calcio svolge la sua attivit\u00e0 presso l'impianto sportivo di calcio a 5 di via Donnu Saveru a Marano Marchesato.\nNella stagione sportiva 2015/2016, la prima della sua storia, la prima squadra ha preso parte al campionato provinciale di terza categoria - delegazione di Cosenza.\nDalla stagione sportiva 2020/2021 l\u2019US MARANO milita nel Campionato Regionale di Prima Categoria Calabrese."}
{"id": "851463", "revid": "1683511", "url": "https://it.wikipedia.org/wiki?curid=851463", "title": "Mark Romanek", "text": "Biografia.\nGli inizi.\nDopo aver visto \"\" di Stanley Kubrick nel 1968, e dopo averlo rivisto nel 1973, decise di diventare un regista. Romanek speriment\u00f2 la regia in Super 8\u00a0mm e 16mm in giovent\u00f9, mentre stava per diplomarsi alla New Trier High School, un liceo statale a nord di Chicago che offr\u00ec un programma quadriennale di produzione e teoria cinematografica. Alla New Trier Romanek studi\u00f2 con il maestro Kevin Dole, regista locale che stava anche creando una propria forma di video musicale a met\u00e0 degli anni settanta. Poi Romanek s'iscrisse all'Ithaca College di Ithaca, e alla Roy H. Park School of Communications si laure\u00f2 in Comunicazione con specializzazione in cinema e fotografia.\nRomanek lavor\u00f2 come secondo assistente di produzione con Brian De Palma, per il film \"Home Movies\", autobiografia realizzata dal regista come esercizio per i suoi studenti al Sarah Lawrence College (dopo aver girato \"The Fury\", come istruttore di produzione cinematografica). Sul \"set\" Romanek incontr\u00f2 Keith Gordon, che interpretava l'\"alter ego\" di De Palma.\nGordon ricorda, a proposito dell'entrata di Romanek nella produzione cinematografica:\nNel 1985 gir\u00f2 \"Static\", scritto da Keith Gordon. Questi ebbe il ruolo di un uomo che dichiarava di aver inventato un \"set\" televisivo che mostrava dal vivo il Paradiso; al film partecip\u00f2 anche Amanda Plummer. \"Static\" divenne di culto a Londra, dove Romanek inizi\u00f2 anche a lavorare al suo primo video musicale nel 1986, per il gruppo \"new wave\" The The (anche nella colonna sonora di \"Static\").\nCarriera musicale.\nDopo pochi anni trascorsi a scrivere sceneggiature, Romanek decise di concentrarsi sui video musicali e firm\u00f2 per la Satellite Films, divisione della Propaganda Films di David Fincher. Da allora cominci\u00f2 a collaborare con molti musicisti di successo e di vari generi, e i suoi video hanno ricevuto buoni consensi e talvolta anche premi.\nUno dei suoi primi video fu quello per \"Closer\", dei Nine Inch Nails, tanto acclamato quanto criticato a causa della sua iconografia disturbante, demoniaca e malsana (cosa che per\u00f2 rese il video molto popolare tra i \"fan\" del gruppo). Romanek lavor\u00f2 ancora con i Nine Inch Nails per il \"clip\" di supporto a \"The Perfect Drug\".\nIl regista vinse nel 1996 il suo primo \"Grammy Award\" per il video di \"Scream\" (miglior video di breve durata), canzone nata dalla collaborazione tra Michael Jackson e sua sorella Janet. Costato 7 milioni di dollari, il \"clip\" di \"Scream\" \u00e8 considerato il video pi\u00f9 costoso della storia della musica. Romanek vinse un altro Grammy due anni dopo, per il video di \"Got 'Til It's Gone\" di Janet Jackson.\nNel 2002 Mark Romanek gir\u00f2 il video per \"Cochise\" degli Audioslave, in cui il gruppo si esibiva nel mezzo di un lungo spettacolo pirotecnico di intensit\u00e0 generalmente vista solo nei finali con fuochi d'artificio. Le esplosioni furono cos\u00ec rumorose, durante le riprese notturne nella San Fernando Valley, che poliziotti e pompieri della zona ricevettero centinaia di chiamate dagli abitanti convinti che vi fosse un attentato terroristico sotterraneo.\nNello stesso anno diresse un altro \"clip\" per Johnny Cash, per la sua \"cover\" di \"Hurt\" dei Nine Inch Nails. Molti fans e critici lo ritengono il video pi\u00f9 introspettivo di sempre. La canzone parla della voglia di autodistruzione e della futilit\u00e0 dei beni materiali; questi contenuti furono spostati in tutt'altro contesto una volta cantate da Cash nei suoi ultimi anni di vita, che esegu\u00ec tranquillamente la canzone nella sua abitazione irta di \"memorabilia\", con foto del museo \"House of Cash\" devastato da un'inondazione, e foto d'archivio di un Cash pi\u00f9 giovane ed arrogante. Il video ebbe sette nomine agli MTV Video Music Awards, vincendone uno per la cinematografia, e Romanek fu premiato con un terzo Grammy.\nAltri video girati da Romanek e che hanno ricevuto consensi e premi sono \"Are You Gonna Go My Way\" (Lenny Kravitz), \"Rain\" (Madonna), \"Devil's Haircut\" (Beck), \"99 Problems\" (Jay-Z), \"Free Your Mind\" (En Vogue), \"Criminal\" (Fiona Apple), \"Can't Stop\" (Red Hot Chili Peppers), \"Faint\" (Linkin Park) e \"Speed of Sound\" (\"Coldplay\"). Molti altri hanno ricevuto \"nomination\". Nel 1997 Romanek divent\u00f2 il primo regista a ricevere il primo VMA Video Vanguard Award per il suo contributo ai media. Due suoi video musicali, quelli per \"Closer\" dei Nine Inch Nails e \"Bedtime Story\" di Madonna, sono diventati parte della collezione permanente del Museum of Modern Art di New York.\nCarriera cinematografica e pubblicitaria.\nNel 2002 Romanek scrisse e gir\u00f2 il suo secondo lungometraggio, \"One Hour Photo\", con Robin Williams nel ruolo principale di un fotografo per grandi magazzini che diventa ossessionato per una famiglia attraverso le loro immagini. \"One Hour Photo\" ebbe successo moderato, ma ha contribuito a consolidare il lavoro di Romanek nel cinema. Si dice che lo studio di produzione, Fox Searchlight, avesse indotto il regista ad alcuni cambiamenti che hanno drasticamente alterato la sceneggiatura originale del film. Tuttavia Romanek ha dichiarato che il film non ha subito nessun \"director's cut\", e che lo studio non ha operato nessun controllo editoriale. Nel 2005 fu scelto per girare con Tom Hanks una riduzione sul grande schermo del libro \"A Cold Case\" e il progetto fall\u00ec. Nel dicembre 2008 fu annunciato che avrebbe diretto \"A Million Little Pieces\" (tratto dal libro omonimo) ma, per controversie sulla veridicit\u00e0 dei contenuti, ci\u00f2 non fu mai realizzato.\nRomanek ha anche girato \"spot\" pubblicitari, per Apple, Acura, Nike, Calvin Klein, American Express, ESPN, Saturn, Honda e Cirque du Soleil. Attualmente \u00e8 rappresentato, per i suoi \"spot\" e \"videoclip\", dalla compagnia Anonymous Content.\n Il film, intitolato \"Brando\", \u00e8 stato scritto da Ercan Bas.\nNel 2013 \u00e8 stato contattato per dirigere il \"prequel\" di \"Shining\", film capolavoro di Stanley Kubrick del 1980. La sceneggiatura doveva essere firmata da Laeta Kalogridis (\"Shutter Island\"), Bradley Fischer (\"Zodiac\") e James Vanderbilt (\"The Amazing Spider-Man\"). Il film non \u00e8 stato ancor'oggi realizzato."}
{"id": "851464", "revid": "30610", "url": "https://it.wikipedia.org/wiki?curid=851464", "title": "Principio di localizzazione di Cantor", "text": "Il principio di Cantor, detto anche di localizzazione, \u00e8 una colonna portante della teoria degli insiemi elaborata dal matematico tedesco Georg Cantor alla fine del XIX secolo. Nella trattazione di tale teoria il matematico fece uso per la prima volta del termine numero reale, e pu\u00f2 quindi esserne considerato in un certo senso il padre.\nIl principio.\nSia formula_1 una successione di intervalli chiusi e limitati, decrescente rispetto alla relazione di inclusione, cio\u00e8:\nSe\nallora esiste un unico numero reale \nformula_4\ne inoltre \nformula_5\nOsservazioni generali.\nNell'ipotesi si parla di intervalli inscatolati: \u00e8 un termine molto usato per dire in modo riassuntivo che ogni intervallo interno \u00e8 contenuto dentro tutti quelli a lui esterni, anche se in teoria molti di questi potrebbero essere coincidenti. Pi\u00f9 propriamente si dice che gli insiemi formano una successione decrescente rispetto alla relazione d'inclusione, Ovviamente se tutti gli intervalli sono uguali, cio\u00e8 in pratica ne esiste uno solo, automaticamente la tesi non \u00e8 ottenibile, dal momento che baster\u00e0 prendere un sottintervallo del primo per fare fallire la seconda e importantissima ipotesi.\nIn un certo senso il principio pu\u00f2 essere visto come una diretta conseguenza dell'esistenza dell'estremo superiore, dato che ci dice che una successione di intervalli chiusi inscatolati, per cui esiste un intervallo pi\u00f9 piccolo per ogni potenza di 10, contiene in essi un unico numero reale che appartiene a tale successione di intervalli.\nLa completezza dei reali.\nIl principio di localizzazione \u00e8 di fatto equivalente all'esistenza dell'estremo superiore, come detto prima; quindi esso \u00e8 un modo alternativo di enunciare la completezza dei reali, che ci permette di associare un unico numero reale ad ogni coppia di classi separate e contigue (vedremo dopo cosa significano questi termini), che lo individuano. L'utilit\u00e0 del principio di localizzazione deriva dal fatto che permette di definire numeri reali per mezzo di loro approssimazioni dal basso e dall'alto. L'unica difficolt\u00e0 tecnica risiede nel dover verificare che la distanza fra le approssimazioni per difetto e quelle per eccesso, ossia l'errore nella localizzazione, possa essere resa arbitrariamente piccola, raffinando abbastanza l'approssimazione. \nOsservazioni sugli estremi degli intervalli.\nParlando del legame tra il principio di localizzazione e la completezza dei numeri reali si \u00e8 parlato di classi separate e contigue: esse non sono altro che due insiemi di numeri tali che:\nLe due classi delle successioni di tutti gli estremi degli intervalli, che si possono scrivere come formula_6 e che come abbiamo detto prima possono essere viste come stime del numero reale, dall'alto e dal basso, sono dette separate e contigue dato che per la seconda ipotesi del principio di Cantor la loro distanza \u00e8 minore di qualsiasi potenza di 10."}
{"id": "851466", "revid": "1573940", "url": "https://it.wikipedia.org/wiki?curid=851466", "title": "Chiesa e convento di San Girolamo in Campansi", "text": "La chiesa e il convento di San Girolamo in Campansi si trovano a Siena in via Campansi.\nStoria e descrizione.\nIl complesso gi\u00e0 francescano, \u00e8 di fondazione quattrocentesca e ospita attualmente una casa di riposo, ma conserva ancora il rimaneggiato chiostro e la chiesa ad aula rettangolare, realizzata a partire dal 1683 e terminata con ogni probabilit\u00e0 il secolo successivo con la facciata settecentesca.\nHa una facciata tripartita da lesene, con portico in basso e timpano di coronamento ed \u00e8 divisa internamente da quattro campate, con le volte decorate da affreschi settecenteschi (\"Gloria di san Pietro d'Alcantara, della Vergine, di san Francesco e di Cristo\") attribuiti a Giulio Bolognese e Michelangelo e Niccol\u00f2 Ricciolini.\nSull'altare maggiore \u00e8 la copia della \"Comunione di san Girolamo\" del Domenichino (Roma, Pinacoteca Vaticana) e sui lati tele di Pietro Locatelli (\"San Francesco con Cristo e la Vergine\", \"Martirio di san Giovanni Evangelista\"). Notevoli affreschi restano nei locali della casa di cura, ingrandita nel 1898, tra i quali \"Madonna col Bambino, sant'Anna, santa Maria Maddalena e sant'Orsola\" del Beccafumi e opere di Pietro di Domenico, Matteo Balducci, Bernardino Fungai e Bartolomeo Neroni.\nSempre a Siena esiste anche la chiesa e convento di San Girolamo di via San Girolamo."}
{"id": "851467", "revid": "287204", "url": "https://it.wikipedia.org/wiki?curid=851467", "title": "Jasenie", "text": "Jasenie (in tedesco \"J\u00e4\u00dfenau [Gelfsdorf]\"; in ungherese \"Jecenye\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nTipico insediamento minerario, citato per la prima volta nel 1270, il villaggio si svilupp\u00f2 soprattutto a partire dal XVI secolo, con l'estrazione del ferro delle vicine montagne, attivit\u00e0 che perdura tuttora. In quel periodo, la citt\u00e0 di Bansk\u00e1 Bystrica impiant\u00f2 numerose fucine e fonderie nel villaggio."}
{"id": "851469", "revid": "122494851", "url": "https://it.wikipedia.org/wiki?curid=851469", "title": "Women's National Basketball Association 2006", "text": "La Women's National Basketball Association 2006 \u00e8 stata la decima edizione della lega professionistica statunitense.\nVi partecipavano quattordici franchigie, divise in due \"conference\". Al termine della stagione regolare (34 gare), le prime quattro di ogni raggruppamento si giocavano in semifinali e finali il titolo della \"conference\"; le due vincenti giocavano la finale WNBA.\nIl titolo \u00e8 stato conquistato per la seconda volta dalle Detroit Shock. La \"Most Valuable Player\" \u00e8 stata Lisa Leslie delle Los Angeles Sparks."}
{"id": "851472", "revid": "300067", "url": "https://it.wikipedia.org/wiki?curid=851472", "title": "Dick Bavetta", "text": "\u00c8 stato in attivit\u00e0 in NBA dalla stagione 1975-76 alla stagione 2013-14. Aveva diretto, all'inizio della stagione 2012-13, 2.600 partite di regular season e 250 match di play-off, delle quali 30 erano finali. Nelle 39 stagioni della sua carriera, sempre vestendo l'uniforme numero 27, non \u00e8 mai mancato ad una partita che gli era stata assegnata, detenendo il record della lega NBA per il numero di partite dirette. \u00c8 membro del Naismith Memorial Basketball Hall of Fame dal 2015.\nInizi della carriera.\nHa prima frequentato la \"Power Memorial High School\" a New York City per poi laurearsi, nel 1962, al \"Saint Francis College\" di New York City. Durante il periodo trascorso al College, Bavetta fece parte della locale squadra di basket.\nInizi\u00f2 la sua carriera spronato dal fratello Joe, che era gi\u00e0 arbitro nell'American Basketball Association. Lavorando come broker per la \"Solomon Brothers\" (Bavetta ha conseguito anche un MBA in finanza), i primi match diretti da Bavetta furono quelli della Wall Street League giocati al \"New York's Downtown Athletic Club\". Successivamente ha diretto, per circa dieci anni, partite di high school; passando poi professionista nella Eastern Professional Basketball League (attualmente conosciuta come Continental Basketball Association) dove \u00e8 rimasto per nove stagioni. Bavetta \u00e8 stato assunto dalla NBA nel 1975.\nCarriera NBA.\nNonostante la sua et\u00e0, ha continua la carriera di arbitro sino al 2014. Per mantenersi in forma percorreva dalle 5 alle 8 miglia al giorno ogni mattina. Durante la stagione 2006-07 si \u00e8 trovato ad arbitrare il match del 16 dicembre fra New York Knicks e Denver Nuggets, nel corso del quale \u00e8 scoppiata una rissa che \u00e8 costata 15 giornate di squalifica a Carmelo Anthony, ala dei Denver Nuggets.\nIn quella stagione, \u00e8 da ricordare anche la gara di corsa contro Charles Barkley a cui ha preso parte per beneficenza durante l'All Star Weekend 2007, perdendola dignitosamente con un distacco minimo nonostante il notevole scarto di et\u00e0 con il rivale e nonostante l'escoriazione subita al ginocchio destro gettandosi oltre la linea d'arrivo nel tentativo di oltrepassarla per primo. Il 19 agosto 2014 la NBA ufficializza il suo ritiro."}
{"id": "851473", "revid": "62244", "url": "https://it.wikipedia.org/wiki?curid=851473", "title": "Chiesa e convento di San Girolamo", "text": "La chiesa e il convento di San Girolamo sono un complesso religioso sito a Siena, nell'omonima via. Sempre a Siena esistono anche la chiesa e convento di San Girolamo in Campansi.\nStoria.\nIl convento fu fondato nel 1354 da Francesco di Pietro Porcari per uso dei Gesuati. Fu ampliato nel secolo successivo, grazie anche ai contributi del Comune di Siena. Nel 1428 si pot\u00e9 cos\u00ec iniziare a costruire la chiesa attuale, dotandola di una sola navata e di due campate. Nel 1469 si ottennero i contributi per realizzare il primo chiostro e un pezzo di dormitorio; nel 1481 si cominci\u00f2 invece la costruzione del secondo chiostro, mentre nel 1532, ancora con l'aiuto del comune, il convento si dot\u00f2 di nuove stanze. \nNel 1552-1555 il convento fu occupato e devastato dall'esercito spagnolo, ma torn\u00f2 ai frati Gesuati poco dopo, fino alla soppressione dell'ordine da parte di Clemente IX nel 1668.\nSi succedettero quindi varie istituzioni religiose e laiche alla guida del convento, fino a quando, nel 1855, il granduca di Toscana Leopoldo II lo cedette alle Figlie della Carit\u00e0 di San Vincenzo de' Paoli. Il convento \u00e8 oggi sede della Casa Provinciale delle stesse Figlie della Carit\u00e0.\nDescrizione.\nSono molte le opere d'arte che si trovano nella chiesa, nel chiostro e nel convento. A sinistra dell'ingresso il tabernacolo con grande affresco frammentario della \"Piet\u00e0 e santi\" di Guidoccio Cozzarelli.\nIn chiesa l'opera pi\u00f9 importante \u00e8 il complesso contenente un affresco con la \"Madonna col Bambino, angeli e santi\", opera del pittore Gesuato e ghirlandaiesco Fra' Giuliano da Firenze (seconda met\u00e0 del XV secolo), un'incorniciatura marmorea di Lorenzo di Mariano, detto il Marrina (seconda met\u00e0 del XV secolo), e due affreschi ai lati di Rutilio Manetti raffiguranti l\"Angelo annunciante\" e la \"Madonna Annunciata\" (prima met\u00e0 del XVII secolo).\nSi segnala inoltre la lastra tombale del vescovo Antonio Bertini di Urbano da Cortona (1486), la \"Sant'Anna Metterza\" fatta dipingere come ex voto nel 1530 da Onoria Orsini a Giovanni di Lorenzo e una statua in legno policromo raffigurante \"Santa Caterina da Siena\", attribuita a Giacomo Cozzarelli e donata ai Senesi in visita a Roma nell'anno santo 1600 dai loro concittadini residenti nella capitale.\nLa cappella a sinistra del presbiterio ha un\"Incoronazione della Vergine\" di Sano di Pietro e l\"Estasi di san Girolamo\" di Domenico Manetti.\nNell'ex chiostro si trova una tavola di Bernardino Fungai raffigurante l\"Assunzione di Maria\" tra affreschi di Fra' Giuliano da Firenze, realizzati entrambi nella seconda met\u00e0 del XV secolo, e le \"Storie del beato Giovanni Colombini\" di fra' Benedetto da Brescia e fra' Banedetto da Lucca (1575).\nNel convento si trovano altri dipinti di Bartolomeo della Porta, Francesco Vanni e Alessandro Casolani, e una croce trecentesca dipinta da un ignoto seguace di Duccio di Buoninsegna."}
{"id": "851474", "revid": "1516566", "url": "https://it.wikipedia.org/wiki?curid=851474", "title": "Granata (araldica)", "text": "La granata in araldica \u00e8 una figura artificiale simbolo di valore e modernit\u00e0 militare ed \u00e8 infatti presente negli stemmi di molte armi e specialit\u00e0 dell'Esercito e dei Carabinieri. La storia di questo simbolo risale ai nobili Brugioni, al servizio di Alfonso I d'Este. \nRappresentazione.\nTrattasi di un globo, raramente rappresentato con una o pi\u00f9 maniglie, a volte cimato da una fiamma la quale pu\u00f2 essere di diverso smalto: in questo caso la granata si dice \"infiammata di\u2026\"."}
{"id": "851477", "revid": "599013", "url": "https://it.wikipedia.org/wiki?curid=851477", "title": "Shinji Ono", "text": "Nel 2002 \u00e8 stato eletto Calciatore asiatico dell'anno. Dal 2001 al 2006 ha giocato nel Feyenoord, nella prima divisione olandese, vincendo la Coppa UEFA nel 2002, partecipando da titolare anche in finale.\nCaratteristiche tecniche.\n\u00c8 un trequartista destro, capace di andare a rete calciando anche di sinistro, in possesso di un'ottima tecnica individuale e buona visione di gioco. Oltre a disporre di una buona potenza di tiro, sa calciare con un'ottima precisione, infatti riesce a trovare il gol effettuando tiri a lunga distanza, anche da fuori area, oltre a essere bravo nell'assist. Grazie alla sua abilit\u00e0 nei calci piazzati, \u00e8 capace di segnare bene in punizione, ma soprattutto in calcio di rigore, infatti \u00e8 un rigorista affidabile.\nLa sua carriera \u00e8 stata spesso costellata da numerosi infortuni che ne hanno limitato l'utilizzo con continuit\u00e0.\nCarriera.\nClub.\nUrawa Reds e Feyenoord.\nCresciuto nella prefettura di Shizuoka, inizia a giocare nella J1 League (la massima serie calcistica giapponese) con la maglia degli Urawa Red Diamonds nel 1998 e segna 9 reti nella prima stagione da professionista.\nAcquistato nel 2001 dal Feyenoord Rotterdam, prende parte alla Coppa UEFA 2001-2002, in cui il club di Rotterdam supera ai quarti di finale i connazionali del PSV Eindhoven. Ambo le sfide finiscono con il risultato di 1-1 e il Feyenoord si impone per 5-4 ai tiri di rigore: Ono segner\u00e0 il primo rigore per la sua squadra, che in finale vincer\u00e0 per 3-2 contro il Borussia Dortmund, con Ono schierato come titolare, sostituito all'85\u00ba minuto da Ferry de Haan. Ono diviene cos\u00ec il primo calciatore giapponese a vincere un trofeo continentale europeo. Durante la propria militanza nel Feyenoord si infortuner\u00e0 in pi\u00f9 occasioni e perder\u00e0 molte partite.\nNel 2006 viene torna a giocare nell'Urawa Red Diamonds, con cui vince in quell'anno la J1 League. Nel 2007 gioca la AFC Champions League. Non giocher\u00e0 la finale contro il Sepahan, che finir\u00e0 con la vittoria dei suoi compagni, dopo il pareggio della gara di andata.\nBochum e Shimizu S-Pulse.\nPrelevato nel 2007 dal Bochum, in Bundesliga, non consegue dei risultati molto brillanti, avendo subito anche degli infortuni.\nNel 2010, anche per esigenze personali, per stare accando alla moglie e ai figli, torna in Giappone, dove gioca con lo Shimizu S-Pulse per tre stagioni.\nWestern Sydney.\nTrasferitosi in Australia, al Western Sydney, nel 2012, gioca nella A-League. Con le sue reti guida la squadra sino alla finale del campionato, grazie al successo in semifinale contro il Brisbane Roar, contro cui realizza il gol del 2-0, ma il Western Sydney perder\u00e0 per 2-0 la finale contro il Central Coast Mariners.\nConsadole Sapporo e FC Ry\u016bky\u016b.\nNel 2014 torna in Giappone: gioca in J2 League con il Consadole Sapporo e nel 2016 ottiene con i compagni la promozione in prima divisione. Torner\u00e0 a giocare in seconda divisione con il FC Ry\u016bky\u016b e successivamente, nel 2021 potr\u00e0 vestire ancora una volta la maglia del Consadole Sapporo in prima divisione. Durante la Coppa dell'Imperatore segner\u00e0 un gol con un calcio di punizione battendo per 5-3 il Sony Sendai facendo di lui il calciatore pi\u00f9 anziano ad aver segnato nella storia del torneo superando Taiz\u014d Kawamoto.\nNazionale.\nAll'et\u00e0 di 18 anni ha preso parte al Mondiale 1998 con la nazionale giapponese, facendo di lui il calciatore nipponico pi\u00f9 giovane a prendere parte alla coppa del mondo. L'anno successivo giocher\u00e0 nella Nazionale Under 20 al mondiale in Nigeria, dove il Giappone otterr\u00e0 l'argento arrivando per la prima volta in finale, Ono segner\u00e0 la rete del 2-0 contro l'Inghilterra e contro il Messico.\nRiuscir\u00e0 a laurearsi campione d'Asia vincendo la Coppa d'Asia 2000, segnando il suo primo gol in nazionale maggiore contro l'Arabia Saudita nella partita vinta 4-1, per poi giocare ancora una volta contro l'Arabia Saudita in finale vincendo per 1-0: Ono \u00e8 entrato in partita al 89\u00b0 sostituendo Hiroaki Morishima.\nVerr\u00e0 convocato per partecipare alla FIFA Confederations Cup 2001 segnando su punizione il gol del 1-0 contro il Canada nella partita che i giapponesi vinceranno 3-0. Nel 2004 viene convocato come fuori quota nella nazionale olimpica alle Olimpiadi in Grecia, dove il Giappone sar\u00e0 eliminato come ultima squadra del suo girone, Ono segner\u00e0 due rigori nella partita persa contro il Paraguay per 4-3.\nSegner\u00e0 la rete del 1-1 contro l'Inghilterra nella partita amichevole che finir\u00e0 in pareggio."}
{"id": "851482", "revid": "119754465", "url": "https://it.wikipedia.org/wiki?curid=851482", "title": "Salim Iles", "text": "Alle Olimpiadi di Atene 2004 ha raggiunto le finali dei 50\u00a0m sl e 100\u00a0m sl, giungendo rispettivamente ottavo e settimo."}
{"id": "851485", "revid": "287204", "url": "https://it.wikipedia.org/wiki?curid=851485", "title": "Chiesa e convento di San Niccol\u00f2 del Carmine", "text": "La chiesa e convento di San Niccol\u00f2 del Carmine sono un complesso religioso di Siena, in Pian dei Mantellini. La chiesa, officiata dai Carmelitani fino al 2000 \u00e8 oggi propriet\u00e0 dell'arcidiocesi e affidata alla parrocchia. Viene utilizzata come oratorio dalla Contrada della Pantera.\nStoria.\nIl monumentale complesso, che ha subito profonde alterazioni nei secoli e cambi d'uso, \u00e8 stato edificato dai Carmelitani a partire dalla met\u00e0 del XIII secolo, inglobando la precedente chiesa di San Niccol\u00f2 risalente all'VIII secolo. L'edificio attuale risale in larga parte al XIV secolo, con rimaneggiamenti del 1517 attribuiti a Baldassarre Peruzzi, autore anche dell'antistante palazzo Celsi Pollini.\nDescrizione.\nEsterno.\nL'attuale costruzione, dal paramento in mattoni ed assai spoglio all'esterno, ha un elegante campanile a pianta quadrangolare del XVII secolo e la facciata a capanna, nella quale si aprono un grande oculo e il portale d'ingresso sormontato da un timpano risalente alla met\u00e0 del XVII secolo. La facciata \u00e8 parzialmente occultata sulla destra dall'ingresso del convento che oggi ospita gli istituti chimici dell'Universit\u00e0 di Siena, ingresso reso cos\u00ec sporgente dalla presenza del chiostro maggiore che i canoni costruttivi stabiliti dall'Ordine dei Carmelitani imponeva e a cui ci si doveva attenere anche in mancanza di spazio disponibile.\nInterno.\nL'interno \u00e8 a navata unica con copertura a capriate lignee dipinte e presenta una profonda cappella absidale a fondo piatto, tipico delle chiese del periodo degli ordini mendicanti. Al termine della navata laterale destra si apre la Cappella del Santissimo Sacramento, cui i carmelitani erano molto devoti.\nSono molte le opere d'arte di valore conservate all'interno della chiesa. In controfacciata sono presenti, a sinistra e destra rispettivamente, una tela attribuita a Dionisio Montorselli e raffigurante \"Santa Maria de' Pazzi che riceve la corona di spine da Cristo\" e una tela di Rutilio Manetti raffigurante le \"Tre Marie e Giovanni Evangelista sotto la croce\", entrambi del XVII secolo.\nSulla parete destra della navata si trovano l\"Adorazione dei pastori\" del Riccio terminata da Arcangelo Salimbeni (1570-1571), un affresco frammentario del primo decennio del XV secolo di Benedetto di Bindo con l\"Assunzione di Maria\" e forse la pi\u00f9 importante opera della chiesa, la grande tavola con \"San Michele Arcangelo che scaccia gli angeli ribelli\", capolavoro di Domenico Beccafumi, databile al 1526-1535 circa. Pi\u00f9 avanti si vede anche un\"Annunciata\" frammentaria attribuita ad un artista di scuola senese della seconda met\u00e0 del XIV secolo e una \"Madonna col Bambino\" dell'inizio del Quattrocento. Ancora pi\u00f9 avanti, oltre la cappella del Santissimo Sacramento, si trova la \"Madonna dei Mantellini\", tavola di scuola senese del 1240 circa in stile bizantino oggetto, nei secoli, di viva devozione popolare e cosiddetta per i gonnellini, o mantellini, che i bambini le donavano per una grazia ricevuta o richiesta. Il dipinto si trova al centro di una tavola con \"Santi\" di Francesco Vanni (fine XVI secolo-inizio XVII secolo).\nSulla parete sinistra della navata sono invece esposte una tela di Girolamo del Pacchia raffigurante l\"Ascensione\" (primo terzo del XVI secolo) e il \"Martirio di san Bartolomeo\" di Alessandro Casolani (1604).\nSulla destra, in fondo alla navata, si apre la Cappella del Santissimo Sacramento, con un pregevole altare marmoreo rinascimentale del Marrina, decorato dalla \"Nativit\u00e0 di Maria\" del Sodoma (inizio del XVI secolo). Gli altri dipinti sono moderni.\nL'altare maggiore in marmi policromi, della seconda met\u00e0 del Seicento, fu costruito ad imitare quello del Duomo di Siena, risalente invece alla prima met\u00e0 del Cinquecento. Al centro aveva un foro, oggi riempito dalla pi\u00f9 recente \"Vergine del Carmelo\", attraverso cui i religiosi mostravano al popolo l'ostia consacrata durante la messa. In cima all'altare troviamo un ciborio marmoreo del Cinquecento. Vicino si accede alla sagrestia che fu realizzata verso il 1512 da Vannoccio Biringucci su disegno di Francesco di Giorgio Martini; contiene sull'altare una statua monocroma in terracotta di \"San Sigismondo\" di Giacomo Cozzarelli.\nLe opere d'arte moderna che celebrano santi dell'ordine.\nLa chiesa celebra anche alcuni dei santi pi\u00f9 importanti che appartennero all'ordine, perlopi\u00f9 tramite tavole realizzate in epoca moderna. Nella cappella del Santissimo Sacramento \u00e8 presente, sul lato destro, la tavola con la santa Teresina di Lisieux, e ai lati dell'altare due piccole tavole con il beato Franco Lippi da Grotti e santa Teresa Margherita del Cuore del Ges\u00f9. Del primo sono presenti anche le reliquie, che si trovano sotto la grande tavola di Domenico Beccafumi nel corpo principale della chiesa. In chiesa sono inoltre conservati una tavola con la \"Transverberazione di santa Teresa d'Avila con san Giovanni della Croce e la Sacra Famiglia\", oltre alla gi\u00e0 citata seicentesca tavola di Dionisio Montorselli presente in controfacciata e celebrante santa Maria Maddalena dei Pazzi.\nChiostro.\nIl chiostro \u00e8 decorato da affreschi di Giuseppe Nicola Nasini."}
{"id": "851487", "revid": "404449", "url": "https://it.wikipedia.org/wiki?curid=851487", "title": "Chiesa e convento di Santa Marta", "text": "La chiesa e il convento di Santa Marta sono un complesso religioso di Siena.\nStoria e descrizione.\nLa fondazione del convento risale al 1328, per volont\u00e0 di una ricca signora rimasta vedova, contessa Emilia d'Elci, che lo volle intitolare a santa Marta e destinare a monache di clausura che seguissero la regola agostininana. La struttura originaria dovette rimanere invariata fino all'inizio del secolo XVI, quando furono intrapresi a partire dal 1535 radicali lavori di ristrutturazione, riferiti, per la chiesa, ad Anton Maria Lari detto il Tozzo, architetto allievo di Baldassarre Peruzzi. Il convento fu soppresso nel 1810 in seguito ai decreti napoleonici, ristrutturato per ospitare un orfanotrofio che \u00e8 stato abolito nel 1980, ma gi\u00e0 da alcuni anni l'intero complesso architettonico versava in pessime condizioni. Dopo essere stato parzialmente restaurato ospita dal 2004, in alcune sale, la sede dell'Archivio Storico del Comune di Siena. Sono ancora da recuperare vaste aree dell'ex-Convento.\nL'arredo pittorico dell'interno, consistente sia di affreschi che di pale, risale al primo quarto del XVII secolo. Di Pietro Sorri sono il riquadro con \"Santa Cecilia\", la \"Caduta di Ges\u00f9\" e nell'abside l\"Annunciazione\" e la lunetta con la \"Resurrezione di Lazzaro\". Di Francesco Vanni \u00e8 invece l\"Incoronazione della Vergine\". Gli affreschi della volta spettano invece prevalentemente a Sebastiano Folli. \nNel coro trecentesco sono presenti affreschi raffiguranti \"Storie della Passione\" ad opera di un pittore duccesco vicino a Segna di Bonaventura, \"Funerali di Santa Marta\" attribuito a Naddo Ceccarelli, seguace di Simone Martini, ed altri affreschi attribuiti a Martino di Bartolomeo. \u00c8 presente un presepe in terracotta di Giovanni Dupr\u00e8 del XIX secolo.\nNel chiostro sono raffigurate le \"Scene della Tebaide\", affreschi monocromi a terra ocra, attribuiti al pittore Benedetto di Bindo, databili nei primi anni del 1400. Il chiostro \u00e8 stato oggetto di interventi seicenteschi, come ad esempio le volte, che in parte hanno coperto i dipinti.\nNella sala ex-refettorio dell'Orfanotrofio, divenuta sala di lettura dell'Archivio Storico \u00e8 stato rinvenuto un grande affresco \"L'ultima cena\" di Giacomo Pacchiarotti, datato 1522."}
{"id": "851489", "revid": "287204", "url": "https://it.wikipedia.org/wiki?curid=851489", "title": "Chiesa e convento delle Sperandie", "text": "La chiesa e il convento delle Sperandie sono un complesso religioso di Siena, situato in via delle Sperandie.\nStoria e descrizione.\nIl complesso fu fondato nel 1297 dalle Monache di Sant'Agnese, il cui ordine era stato fondato pochi anni prima dalla Beata Santuccia di Gubbio ed una suora di nome Sperandia. Quest'ultima dette anche il nome allo stesso ordine religioso che era ritenuto adatto (\"spera in Dio\"). La costruzione procedette per tutto il XIV secolo. Nel XVI secolo le suore assunsero il nome di \"Trafisse del Cuore di Maria\", inglobando anche le monache di San Prospero il cui convento era stato distrutto.\nTra la fine del XVII secolo e il 1711, il convento fu ricostruito su progetto di Jacopo Franchini e riconsacrato, come attestato dalla scritta presente sul portale in marmo. In questo periodo avvenne anche l'ennesimo cambiamento del nome in \"Monache della Madonna\". Nel XIX secolo, a seguito dei decreti napoleonici, il convento fu soppresso e divent\u00f2 presidio militare. Oggi \u00e8 concesso in uso al Corpo di Guardia della Polizia di Stato.\nLa chiesa ha un'architettura particolare in quanto si articola sul cavalcavia posto sopra via delle Sperandie ed ha il portale di accesso in marmo nella stessa via.\nTra le opere maggiori la pala con l\"Immacolata Concezione in gloria adorata da santi\" di Sebastiano Folli (1605). La cupola e la volta sono stati affrescati da Giuseppe Nicola Nasini con l\"Assunzione della Madonna\", gli \"Arcangeli\", le \"Virt\u00f9 teologali\", la \"Fuga in Egitto\" e la \"Piet\u00e0\".\nNel convento si segnala il dipinto con la \"Madonna col Bambino e santi\" di Giovanni da San Giovanni."}
{"id": "851491", "revid": "1573940", "url": "https://it.wikipedia.org/wiki?curid=851491", "title": "Ratoldo", "text": "Fu vescovo di Verona dal 799 all'840 proveniente dall'abbazia benedettina di Reichenau, sull'omonima isola del lago di Costanza.\nAtti.\nLa \"pagina firmitatis\", 24 giugno 813\nCon il documento aveva concesso una parte di rendite ai canonici della cattedrale e con un altro documento, datato 16 settembre 813, li aveva sottoposti alla giurisdizione del patriarcato di Aquileia:\nConcesse un privilegio che divideva in quattro parti uguali (vescovo, clero, poveri e fabbriche della Chiesa) le rendite del feudo di Bovolone, prima solo del vescovo."}
{"id": "851494", "revid": "773636", "url": "https://it.wikipedia.org/wiki?curid=851494", "title": "Chiesa e convento di Santa Margherita in Castelvecchio", "text": "La chiesa e il convento di Santa Margherita in Castelvecchio sono un complesso conventuale di Siena.\nStoria e descrizione.\nL'antica chiesa e convento, intitolati alla santa martire Margherita d'Antiochia, sono oggi inglobati negli edifici ottocenteschi dell'ex Istituto per sordomuti \"Tommaso Pendola\", sulla collina di Castelvecchio, laddove la tradizione colloca la prima sede del vescovado senese. In questo luogo \u00e8 attestata la presenza di una comunit\u00e0 monastica femminile di regola francescana fin dalla seconda met\u00e0 del sec. XIII. Si ha notizia che Sisto IV nel 1473 diede licenza alle monache di costruire l'Oratorio, che nelle forme attuali risale tuttavia alla fine del sec. XVII; fu dedicato infatti dall'arcivescovo Leonardo Marsili il 24 febbraio 1693. \nLa chiesa \u00e8 decorata da dipinti murali in stato di precaria conservazione. Sulla fascia della volta verso l'ingresso sono leggibili gli affreschi di Giuseppe Nicola Nasini, realizzati nel 1693, raffiguranti la \"Maddalena\", l\"adorazione dei Pastori\" e un \"S. Girolamo\"; Annibale Mazzuoli dipinge invece gli affreschi della calotta centrale che raffigurano la \"gloria della Vergine\" e i pennacchi coi \"santi francescani\": nella seconda fascia della volta verso l'altare realizza l'effige dei due santi teologi \"Bonaventura\" e \"Tommaso d'Aquino\". Il refettorio \u00e8 contraddistinto dalla tradizionale immagine dell\"Ultima cena\", affrescata da Bernardino Fungai alla fine del Quattrocento. Le tre lunette soprastanti, affrescate con \"Storie della Passione di Cristo\", sono state attribuite al contemporaneo Biagio d'Antonio. \nNel 1821 la chiesa fu concessa come oratorio alla contrada della Pantera che la utilizz\u00f2 fino al 1957, provvedendo a dotarla di un cospicuo nucleo di arredi. Attualmente la Chiesa \u00e8 sede del coro lirico pi\u00f9 antico e prestigioso della Citt\u00e0, l'Unione Corale Senese Ettore Bastianini."}
{"id": "851499", "revid": "1573940", "url": "https://it.wikipedia.org/wiki?curid=851499", "title": "Chiesa e convento di Santa Mustiola", "text": "La chiesa e il convento di Santa Mustiola, detti anche della Rosa, sono un complesso religioso di Siena situato in piazzetta Silvio Gigli, al principio di via Mattioli. Nell'ex-convento ha sede l'Accademia dei Fisiocritici con il suo museo di storia naturale e nella chiesa, sconsacrata, ha sede una biblioteca universitaria.\nStoria.\nSi ha notizia dell'ex chiesa di Santa Mustiola a partire dal 1181, quando viene ricevuta in donazione dai camaldolesi provenienti da un convento fuori le mura della citt\u00e0. La chiesa era intitolata a Santa Cristina. Nello stesso periodo vengono iniziati i lavori per la costruzione del convento e il secolo successivo il monastero viene intitolato a Santa Mustiola, martire cristiana del III secolo.\nLa chiesa viene ampliata e ristrutturata nel corso del Quattrocento. Nel 1554, con la citt\u00e0 senese assediata dalle truppe di Carlo V, il vicino monastero camaldolese della Rosa, posto fuori dalle mura, ripara presso quello di Santa Mustiola, che assunse quindi il titolo Santa Maria della Rosa.\nLa chiesa fu restaurata nel Settecento in stile barocco assumendo l'aspetto attuale. Mentre il convento fu soppresso nel 1810 dalle truppe francesi di Napoleone e ceduta all'Accademia dei Fisiocritici, la chiesa fu affidata alla Diocesi e sconsacrata solo nel 1980. Inizialmente adibita ad auditorium ed a sala congressi, da pochi anni \u00e8 la biblioteca centrale della Facolt\u00e0 di scienze matematiche, fisiche e naturali dell'Universit\u00e0 degli Studi di Siena.\nDescrizione.\nEsterno.\nL'ex chiesa di Santa Mustiola si affaccia sulla piazzetta Silvio Gigli, nei pressi del Prato Sant'Agostino, all'interno del territorio della contrada della Tartuca.\nAll'esterno, la chiesa appare priva di decorazioni. La facciata a capanna, intonacata nel Settecento, presenta ancora il finestrone rettangolare rinascimentale e il portale tardocinquecentesco, con frontone circolare sorretto da due colonne tuscaniche; l'insieme della decorazione del portale \u00e8 in mattoncini rossi, ad eccezione delle cornici, dei capitelli e delle basi delle colonne, in marmo bianco.\nLungo il fianco di sinistra, si pu\u00f2 vedere ci\u00f2 che rimane della chiesa quattrocentesca, il campanile a vela, poggiante su un arco a tutto sesto, con una trifora ogivale ove, un tempo, si trovavano le campane.\nInterno.\nAll'interno, la chiesa presenta una pianta a croce latina. La navata \u00e8 suddivisa in tre campate coperte con volta a tutto sesto da paraste corinzie sporgenti dalle pareti. Lungo la navata, si trovano quattro altari laterali, due per lato. Sull'ultima campata della navata, si aprono le due cappelle laterali formanti il transetto, con una ricca decorazione pittorica sulle pareti e sul soffitto, a crociera nella cappella di sinistra, piano in quella di destra. Sull'altare del transetto di destra, entro l'ancona, vi \u00e8 il bassorilievo marmoreo \"Estasi di san Francesco di Paola\".\nNell'abside, si trova l'altare maggiore, del 1718, opera dello scultore Bartolomeo Mazzuoli e di Bartolomeo e Pietro Cremoni; dietro di esso, la cantoria lignea, sopra la quale si trova l'organo a canne che presenta, sulla parte anteriore, la copia del dipinto di Pietro Sacchi \"San Romualdo\"."}
{"id": "851500", "revid": "406204", "url": "https://it.wikipedia.org/wiki?curid=851500", "title": "J\u00e1nos Bolyai", "text": "Biografia.\nBolyai nacque a Kolozsv\u00e1r, l'attuale citt\u00e0 romena di Cluj-Napoca nella regione della Transilvania, nel comitato di Kolozs all'epoca Regno d'Ungheria, figlio del matematico Farkas Bolyai.\nDall'et\u00e0 di 13 anni, approfond\u00ec il calcolo e altre forme di meccanica analitica, sotto l'istruzione del padre. Studi\u00f2 al \"Collegio Imperiale di Ingegneria\" di Vienna dal 1818 al 1822. Divenne talmente ossessionato dal postulato delle parallele di Euclide che suo padre gli scrisse: \"Per amor di Dio, te ne supplico, lascialo stare. Devi temerlo non meno di una passione carnale, perch\u00e9 anch'esso pu\u00f2 prendersi tutto il tuo tempo e privarti del benessere, della tranquillit\u00e0 della mente e della felicit\u00e0 nella vita\". J\u00e1nos, comunque, insistette nella sua ricerca e alla fine giunse alla conclusione che il postulato \u00e8 indipendente dagli altri assiomi della geometria e che sulla sua negazione possono essere costruite diverse geometrie coerenti. Scrisse al padre: \"Dal nulla ho creato un altro, nuovo universo\". Tra il 1820 e il 1823 prepar\u00f2 un trattato su un sistema completo di geometria non euclidea. Il lavoro di Bolyai fu pubblicato nel 1832 come appendice ad un libro di testo di matematica del padre, con il nome di \"Appendice che espone in maniera assoluta la vera scienza nello spazio\".\nNel 1848 Bolyai scopr\u00ec che Nikolai Lobachevsky aveva gi\u00e0 pubblicato un'opera simile nel 1829 (limitata, per\u00f2, alla geometria iperbolica) e una generalizzazione di questa teoria. \nNegli appunti stilati intorno al 1850 Bolyai sostenne con maggior completezza di dettagli l'impossibilit\u00e0 di verificare la correttezza del quinto postulato di Euclide, a causa della insufficienza degli strumenti e dei dati sperimentali a disposizione. Inoltre, per distinguere la geometria euclidea occorreva effettuare calcoli sui moti dei pianeti ipotizzando che la forza di attrazione sia inversamente proporzionale alla superficie sferica. Quindi se lo spazio \u00e8 euclideo allora, secondo Bolyai, era possibile applicare la legge di gravitazione di Newton per spiegare l'attrazione dei corpi altrimenti occorreva formulare un modello innovativo di spiegazione fisico-matematica.\nIn aggiunta alla sua opera in geometria, Bolyai svilupp\u00f2 una rigorosa concezione geometrica dei numeri complessi come coppie ordinate di numeri reali. Sebbene non avesse pubblicato altro che le 24 pagine dell'appendice, alla sua morte lasci\u00f2 oltre 20.000 pagine manoscritte di matematica. Questi testi sono conservati nella Biblioteca Bolyai-Teleki a T\u00e2rgu Mure\u0219, in Romania, dove Bolyai mor\u00ec.\nFu anche un riconosciuto poliglotta, poich\u00e9 parlava nove lingue straniere, incluso il Cinese e il Tibetano.\nRiconoscimenti.\nPorta il suo nome l'Universit\u00e0 Babe\u0219-Bolyai a Cluj-Napoca e a lui sono dedicati un cratere sulla Luna e un asteroide, 1441 Bolyai . Inoltre, nel bacino dei Carpazi molte scuole superiori portano il suo nome. La societ\u00e0 ungherese di matematica, associata alla European Mathematical Society, si chiama Bolyai J\u00e1nos Matematikai T\u00e1rsas\u00e1g. Nel 2002 l'Ungheria gli ha dedicato un francobollo."}
{"id": "851505", "revid": "1781667", "url": "https://it.wikipedia.org/wiki?curid=851505", "title": "Gaboltov", "text": "Gaboltov (in ungherese \"Galbat\u0151\", in tedesco \"Gabolt\" o \"Gebold\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1247, quando compare nella lista delle citt\u00e0 del Regno d'Ungheria di re B\u00e9la IV come possedimento dei frati cistercensi di Bardejov. All'epoca viene citata anche la presenza di cavalieri crociati che erano stati al Santo Sepolcro di Gerusalemme (\"cruciferi de Gaboltho\"). Sede di una gabella reale, nel 1355 venne donato ai Cudar. Nel 1427 pass\u00f2 alla Signoria di Makovica. Durante le guerre che insanguinarono la regione nel XV secolo, Gaboltov venne pi\u00f9 volte messa a ferro e fuoco. Nel XIX secolo appartenne agli Aspremont e agli Erd\u00f5dy."}
{"id": "851506", "revid": "599013", "url": "https://it.wikipedia.org/wiki?curid=851506", "title": "Fr\u00e9d\u00e9ric Kanout\u00e9", "text": "\u00c8 il primatista di reti con la maglia del Siviglia (28) nelle competizioni europee.\nBiografia.\nMusulmano praticante da quando aveva vent'anni, ai tempi del Siviglia indossava una maglietta priva di sponsor, dato che l'esibizione di una sponsorizzazione relativa alle scommesse e al gioco d'azzardo in generale va contro i principi dell'Islam. La compagnia che sponsorizzava il Siviglia aveva comunque deciso di destinare dei fondi a una causa umanitaria islamica in cambio della sponsorizzazione sulla maglietta di Kanout\u00e9.\nNel gennaio 2008, dopo aver segnato un gol in una gara di Coppa del Re contro il Deportivo La Coru\u00f1a, ha mostrato una maglietta nera con scritto \"Palestina\" in diverse lingue, come supporto alla causa palestinese.\nCaratteristiche tecniche.\nEra una prima punta fisica dotata di buon fiuto del goal, in grado di segnare anche di testa.\nCarriera.\nClub.\nNotato dal Lione, entr\u00f2 nelle giovanili del club nel 1997 e poco dopo esord\u00ec con la Nazionale francese Under-21. Si trasfer\u00ec al West Ham United nel 2000. Con la squadra di Londra gioc\u00f2 56 partite e realizz\u00f2 14 gol. Nel 2003 pass\u00f2 al Tottenham Hotspur.\nIl 17 agosto 2005 fu ceduto al Siviglia, con cui ha vinto 2 Coppe UEFA (2005-2006 e 2006-2007) e una Supercoppa europea (2006). Scese in campo da sostituto nel secondo tempo della finale della Coppa UEFA 2005-2006, segnando all'89' il gol del definitivo 4-0 contro il Middlesbrough. Realizz\u00f2 una tripletta in casa del Real Madrid il 19 agosto 2007, partita di ritorno della finale di Supercoppa di Spagna vinta dagli andalusi per 5-3.\nIl 2 febbraio 2009 venne nominato Calciatore africano dell'anno relativamente alla stagione 2007, diventando il primo giocatore nato in Europa ad aggiudicarsi tale riconoscimento. Il 2 aprile 2009 rinnov\u00f2 il contratto che lo legava al Siviglia fino al 2012. Il 14 agosto 2010 mise a segno una doppietta nella vittoria per 3-1 sul Barcellona nell'andata della Supercoppa di Spagna; tuttavia i catalani si aggiudicarono poi la coppa, vincendo per 4-0 al ritorno. Il 15 maggio 2011, con la doppietta segnata allo Stadio Ram\u00f3n S\u00e1nchez Pizju\u00e1n contro la Real Sociedad, permise alla squadra di qualificarsi all'Europa League.\nIl 1\u00ba luglio 2012, scaduto il suo contratto con il Siviglia, venne ingaggiato dal Beijing Guoan dove chiuse la carriera con il club cinese.\nNazionale.\nSelezionabile per la Nazionale francese e per quella maliana, scelse di entrare a far parte di quest'ultima nel 2004. Miglior marcatore del Mali nella Coppa d'Africa 2004, nella competizione segn\u00f2 4 gol in 4 partite, dando il proprio contributo al raggiungimento della semifinale, persa contro il Marocco. Realizz\u00f2 una doppietta all'esordio contro il Kenya (3-1), e in seguito partecip\u00f2 anche alla Coppa d'Africa 2006 alla Coppa d'Africa 2008 e alla Coppa d'Africa 2010.\nIl 19 gennaio 2010 annunci\u00f2 la sua intenzione di lasciare la Nazionale del Mali, dopo una sfida giocata contro il Malawi.\nStatistiche.\nPresenze e reti nei club.\n\"Statistiche aggiornate al 29 maggio 2011.\""}
{"id": "851509", "revid": "767487", "url": "https://it.wikipedia.org/wiki?curid=851509", "title": "Loggia della Mercanzia", "text": "La Loggia della Mercanzia (detta anche \"dei Mercanti\" o \"di San Paolo\") si trova a Siena, sul retro di Piazza del Campo, nella cosiddetta Croce del Travaglio tra via Banchi di Sopra, via Banchi di Sotto (sulle quali passava la Via Francigena) e via di Citt\u00e0.\nStoria.\nLa Loggia venne costruita come ampliamento ed abbellimento del Palazzo della Mercanzia, sede dell'Arte della Mercanzia della Repubblica di Siena.\nProgettata da Sano di Matteo, venne costruita tra il 1417 e il 1428 sotto la sua direzione, poi dal 1428 al 1444 sotto Pietro del Minella, in uno stile di transizione tra gotico e rinascimento. Alla seconda met\u00e0 dello stesso secolo risalgono le 5 statue. Le volte a crociera furono invece costruite e decorate nel XVI secolo, mentre il piano superiore sulla Croce del Travaglio fu aggiunto nel XVII secolo.\nNel 1764 la struttura divenne di propriet\u00e0 dei Signori Uniti del Casino che ne fecero la sede del Circolo degli Uniti, esistente dal 1657 e tuttora attivo in loco. In quel periodo la loggia fu oggetto di modifiche sostanziali, che per\u00f2 riguardarono essenzialmente la parte posteriore, affacciata su piazza del Campo, che fu dotata di una nuova facciata su disegno di Ferdinando Fuga, dove un tempo si trovava la distrutta chiesa dei Santi Pietro e Paolo.\nNel XIX secolo la loggia fu oggetto di rimaneggiamenti, soprattutto a livello delle decorazioni e affreschi delle volte.\nDescrizione.\nLa loggia \u00e8 composta da tre arcate su pilastri riccamente decorati, con le facce recanti tabernacoli con statue. Le due statue sui pilastri esterni della loggia raffigurano \"San Pietro\" e \"San Paolo\" e sono del Vecchietta (1458-1462); le altre tre statue raffigurano tre dei quattro antichi santi protettori della citt\u00e0, \"San Savino\", \"Sant'Ansano\" e \"San Vittore\", e sono di Antonio Federighi (1458-1459).\nI lati brevi sono chiusi da due banchi marmorei, tra i quali \u00e8 di particolare interesse quello destro, del Federighi, con figure della storia romana (1459-1464), mentre quello sinistro \u00e8 opera di Urbano da Cortona (circa 1462).\nNelle volte si trovano stucchi e affreschi decorativi, reintegrati e rimaneggiati nell'Ottocento. La prima a sinistra \u00e8 opera di Pastorino dei Pastorini (1549-1552), la seconda e la terza di Lorenzo Rustici (1553-1563).\nIl salone nel piano superiore presenta un monocromo di Luigi Ademollo, databile al 1793-1794."}
{"id": "851514", "revid": "1573940", "url": "https://it.wikipedia.org/wiki?curid=851514", "title": "Oratorio dei Santi Ludovico e Gherardo", "text": "L'oratorio dei Santi Ludovico e Gherardo \u00e8 una piccola chiesa di Siena, situata in piazza San Francesco.\nStoria e descrizione.\nAppartenuto ad una confraternita attestata fin dal 1458, \u00e8 oggi in cattivo stato di conservazione. Le due campate all'interno presentano un rilevante ciclo di affreschi seicenteschi con \"Storie dei santi titolari\" eseguite da Deifebo Burbarini, Rutilio Manetti, Annibale Mazzuoli ed Astolfo Petrazzi; a quest'ultimo si deve pure la tela con i \"Miracoli del corpo di san Ludovico\" posta nella zona absidale."}
{"id": "851518", "revid": "1573940", "url": "https://it.wikipedia.org/wiki?curid=851518", "title": "Oratorio dei Santi Vincenzo e Atanasio", "text": "L'oratorio dei Santi Vincenzo e Atanasio \u00e8 una chiesa di Siena, situata in via Camollia, oggi di propriet\u00e0 e oratorio della Contrada Sovrana dell'Istrice.\nStoria e descrizione.\nDocumentato fin dal 1144, fu la prima e pi\u00f9 antica sede parrocchiale del rione di Camollia. La chiesa conserva tutt'oggi il titolo primitivo dei Santi martiri Vincenzo e Anastasio, le cui reliquie fin dal VIII secolo sono conservate presso l'abbazia romana delle Tre Fontane, luogo da cui si irradi\u00f2 nell'orbe cattolico il culto dei due santi martiri. \nL'edificio fu interamente ristrutturato nel Settecento, quando assunse le forme che ancora vediamo oggi. Il titolo parrocchiale della chiesa fu soppresso nel 1782 ad opera del Granduca Leopoldo di Toscana e nel 1788 divenne propriet\u00e0 della Contrada Sovrana dell'Istrice che da allora ne ha fatto il proprio oratorio, pur mantenendo la festa patronale in onore di San Bartolomeo, titolare del precedente oratorio oggi non pi\u00f9 esistente. Nel 1871 fu rifatto in stile neogotico il campanile, che era stato danneggiato da un terremoto nel 1869.\nL'ingresso \u00e8 un semplice portale incorniciato da tre fasce rientranti in mattoni. Due lunette intonacate indicano l'antico accesso alla chiesa.\nL'interno barocco, dotato di un'unica navata e cinque campate, conserva importanti opere d'arte, in cui spicca sull'altare di sinistra la piccola tavola con la \"Madonna col Bambino e i Santi Bernardino e Girolamo\", dipinta da Sano di Pietro nel XV secolo. Alla parete destra troviamo una \"Vergine Immacolata\" di Giuseppe Faiticher (met\u00e0 XIX secolo), una statua lignea di \"San Bartolomeo,\" patrono della Contrada, opera moderna di Torquato Casciani (1932), e una tela raffigurante \"San Girolamo\", probabilmente riferibile ad Astolfo Petrazzi (seconda met\u00e0 del XVII secolo). Sulla parete sinistra troviamo invece una tela raffigurante l''\"elemosina di Santa Lucia\", di Giuseppe Nicola Nasini (XVIII secolo), la gi\u00e0 citata \"Madonna col Bambino e santi\" di Sano di Pietro (XV secolo) e la \"Madonna col Bambino e san Giovannino\" della cerchia di Alessandro Casolani (fine XVI-inizio XVII secolo).\nNel 1513 fu sepolto nell'oratorio il pittore Bernardino di Betto, detto il Pinturicchio, ricordato dalla piccola nicchia recante il suo busto bronzeo che si trova proprio sotto la tela del Casolani.\nSull'altare maggiore \u00e8 posto un tabernacolo in legno dorato con angeli datato 1711, dietro il quale sono visibili affreschi monocromi moderni di Carlo Amidei (1745), raffiguranti lo Spirito Santo coi Santi Vincenzo e Anastasio."}
{"id": "851519", "revid": "73447", "url": "https://it.wikipedia.org/wiki?curid=851519", "title": "Rob Waters", "text": ""}
{"id": "851520", "revid": "1543377", "url": "https://it.wikipedia.org/wiki?curid=851520", "title": "Guerre dell'oppio", "text": "Le guerre dell'oppio furono due conflitti, svoltisi rispettivamente dal 1839 al 1842 e dal 1856 al 1860, che contrapposero l'Impero cinese sotto la dinastia Qing al Regno Unito di Gran Bretagna e Irlanda, i cui interessi militari e commerciali nella regione erano stati posti sotto il controllo della Compagnia britannica delle Indie orientali. Le guerre giunsero al culmine di annose dispute commerciali tra i due Paesi: in risposta alla penetrazione commerciale britannica, che aveva aperto il mercato cinese all'oppio proveniente dall'India britannica, la Cina inaspr\u00ec i propri divieti sulla droga e ci\u00f2 scaten\u00f2 il conflitto.\nSconfitto in entrambe le guerre, l'Impero cinese fu costretto a tollerare il commercio dell'oppio e a firmare con i britannici i trattati di Nanchino e di Tientsin, che prevedevano l'apertura di nuovi porti al commercio e la cessione dell'isola di Hong Kong al Regno Unito. Ebbe cos\u00ec inizio l'era dell'imperialismo europeo in Cina, e numerose altre potenze europee seguirono l'esempio, firmando con Pechino vari trattati commerciali. Gli umilianti accordi con gli occidentali ferirono l'orgoglio cinese e alimentarono un sentimento nazionalista e xenofobo, che si sarebbe poi espresso nelle rivolte di Taiping (1850-1864) e dei Boxer (1899-1901).\nIl commercio dell'oppio e gli interessi commerciali britannici.\nCon la colonizzazione portoghese di Goa in India e di Macao in Cina nel XVI secolo ebbero avvio i primi traffici commerciali marittimi tra Europa e Cina, al di fuori dell'antica via della seta. Il mercato cinese era largamente autosufficiente e i prodotti che import\u00f2 dall'Europa furono irrisori in confronto a quelli esportati. Nei secoli successivi, si venne quindi a creare un pesante deficit commerciale per le potenze europee, a cominciare dalla Spagna, che esportava dalle Filippine in Cina pi\u00f9 argento di quanto arrivasse al Celeste Impero dalla via della seta. Anche il Regno Unito si trovava ad importare dalla Cina pi\u00f9 di quanto esportasse, a causa della forte domanda interna di t\u00e8, seta e porcellana. A partire dal 1700 Canton divenne il porto maggiormente utilizzato dagli europei per commerciare con la Cina, grazie alla favorevole posizione geografica e all'esperienza dei suoi mercanti nel trattare con gli stranieri.\nL'oppio era stato introdotto in Cina da lungo tempo, e gi\u00e0 dal 1483 veniva largamente consumato alla corte degli imperatori della dinastia Ming; a titolo esemplificativo, l'imperatore Wanli (1563-1620) ne ingeriva quantit\u00e0 molto elevate. Il dilagare della tossicodipendenza aveva indotto l'imperatore Yongzheng a proibirne nel 1729 la vendita e l'uso, permettendone l'importazione solo a fini terapeutici. In virt\u00f9 di tale decisione i britannici avevano evitato a lungo di portarlo in Cina, ed erano stati i portoghesi a continuarne l'esportazione a Macao per farne medicinali.\nLa Compagnia britannica delle Indie orientali, dopo aver conquistato il Bengala sconfiggendo i francesi nella Battaglia di Plassey del 1757, inizi\u00f2 in quella zona la coltivazione intensiva del papavero da oppio, assicurandosi il predominio nei traffici, selezionando gradualmente una qualit\u00e0 di oppio migliore e imponendo un sensibile aumento del suo prezzo nei mercati internazionali, concentrando inizialmente le esportazioni nel Sud-est asiatico. Attorno alla met\u00e0 del XVIII secolo la dinastia Qing aveva nel frattempo limitato gli scambi con l'estero, concedendo ai mercanti il solo porto di Canton, nel quale operava in regime di monopolio (detto \"cohong\"), e imponendo una serie di dazi alle importazioni.\nPer appianare i bilanci scompensati dalla sproporzione tra entrate e uscite con la Cina, nonch\u00e9 da altri problemi, tra cui i tagli delle sovvenzioni statali avvenuti dopo l'indipendenza degli Stati Uniti, verso la fine del XVIII secolo la Compagnia britannica delle Indie orientali cominci\u00f2 a trasportare oppio in Cina, dove - malgrado la proibizione - era tornato di moda specialmente tra le classi pi\u00f9 abbienti. Il traffico commerciale degli occidentali in Cina divenne monopolizzato dalla Compagnia britannica delle Indie orientali, che pot\u00e9 cos\u00ec introdurre con facilit\u00e0 l'oppio coltivato nei propri possedimenti in India e scambiarlo con argento. In questo modo i britannici si arricchirono sempre di pi\u00f9, le scorte cinesi d'argento iniziarono a diminuire e crebbe ulteriormente il numero di cinesi tossicodipendenti.\nLe nuove leggi predisposte dalla corte di Pechino per porre fine al fenomeno furono regolarmente eluse dai mercanti stranieri e la situazione cre\u00f2 nel Paese preoccupazioni sempre maggiori, una delle quali fu il timore che la diffusione dell'oppio tra le classi pi\u00f9 povere potesse favorire eventuali rivolte. Un'altra delle ragioni per cui i cinesi non riuscivano ad estirpare il traffico fu la dilagante corruzione tra i loro funzionari, in particolare i governatori di Canton.\nLa prima guerra.\nL'imperatore Daoguang, salito al trono nel 1820, eman\u00f2 nuove e pi\u00f9 rigide leggi, senza ottenere risultati apprezzabili. Determinato a debellare il traffico, nel marzo del 1839 invi\u00f2 in qualit\u00e0 di commissario imperiale il mandarino Lin Zexu a Canton, dove era concentrata la maggior quantit\u00e0 di oppio che entrava nel Paese. Lin ne fece subito distruggere un'enorme quantit\u00e0 sequestrata ai trafficanti stranieri e indirizz\u00f2 una missiva alla regina Vittoria del Regno Unito affinch\u00e9 intercedesse per porre fine al traffico, missiva che non ottenne riscontro. L'operazione antidroga da lui messa in atto fu il pretesto che scaten\u00f2 la prima guerra dell'oppio tra britannici e cinesi.\nI trafficanti persero 1.300 tonnellate di oppio senza ricevere alcun indennizzo. Dopo aver tentato senza successo di scambiare le scorte di oppio in cambio di t\u00e8, i cinesi entrarono nell'enclave e confiscarono con la forza dai magazzini dei commercianti europei tutte le scorte e ordinarono un blocco navale alle imbarcazioni degli stranieri per interrompere il traffico di oppio. Il commissario britannico per il commercio distaccato a Canton, capitano Charles Elliot, scrisse a Londra sollecitando l'uso della forza contro le autorit\u00e0 cinesi. Pass\u00f2 quasi un anno prima che i britannici decidessero, nel maggio 1840, di inviare truppe per riparare l'offesa subita dai mercanti di Canton, per far loro riscuotere un indennizzo per le merci confiscate e per garantire la sicurezza dei traffici a venire.\nNel frattempo vi erano state le prime schermaglie tra imbarcazioni britanniche e cinesi il 4 settembre 1839 nell'estuario di Kowloon. La flotta britannica giunse il 21 giugno 1840 al largo di Macao e bombard\u00f2 quindi il porto di Ting-ha. Durante il conflitto che segu\u00ec, la Royal Navy sfrutt\u00f2 la propria superiorit\u00e0 navale e di artiglieria pesante per infliggere una serie di decisive sconfitte alla Cina, una tattica che fu in seguito conosciuta come diplomazia delle cannoniere.\nIl trattato di Nanchino.\nIl trattato di Nanchino, che concluse la guerra nel 1842, garantiva ai britannici l'apertura di alcuni porti \"(treaty ports\"), tra cui Canton e Shanghai, il libero accesso dell'oppio e degli altri loro prodotti nelle province meridionali con basse tariffe doganali e stabiliva la cessione dell'isola di Hong Kong all'impero inglese. Nei \"treaty ports\" gli inglesi potevano risiedere e godevano della clausola di extraterritorialit\u00e0 (potevano essere portati in giudizio solo davanti ai loro tribunali consolari).\nIl trattato prevedeva anche la \"clausola della nazione pi\u00f9 favorita\u201d: se la Cina avesse accordato privilegi a un altro paese straniero, questi sarebbero stati estesi automaticamente anche agli inglesi. Pochi anni dopo, Francia e Stati Uniti avrebbero estorto accordi simili a una Cina ormai in declino. Era iniziata l'epoca dei cosiddetti \"trattati ineguali\" che sancirono la supremazia degli stati stranieri sull'Impero Cinese.\nLe conseguenze.\nLa prima guerra dell'oppio, mettendo a nudo la debolezza militare della Cina e aprendola alla penetrazione commerciale europea, ebbe il doppio effetto di sconvolgere gli equilibri sociali su cui si reggeva l'Impero e di far convergere su di esso le mire espansionistiche di altre potenze. Nel decennio 1850-60 la Cina si trov\u00f2 cos\u00ec ad affrontare contemporaneamente una gravissima crisi interna - culminata nella lunga e sanguinosissima ribellione contadina nota come la rivolta dei Taiping - e un nuovo sfortunato scontro con i britannici, coadiuvati questa volta dalla Francia.\nSeconda guerra.\nDopo lo scoppio della guerra civile nota come rivolta dei Taiping, i ribelli istituirono un regno con capitale a Nanchino. Nel frattempo a Canton fu inviato il nuovo commissario imperiale Yeh Ming-ch'en, che detestava i mercanti stranieri e si impegn\u00f2 per stroncarne il traffico di oppio. Nell'ottobre 1856 fece requisire la nave britannica \"Arrow\" e arrestare l'equipaggio. Il governatore di Hong Kong John Bowring chiese l'intervento della flotta comandata dall'ammiraglio Michael Seymour, che il 23 dello stesso mese fece prima bombardare e occupare le fortezze sul fiume delle Perle che presidiavano l'accesso a Canton, e fece quindi bombardare la stessa Canton; non aveva comunque truppe a sufficienza per occuparla. Il 15 dicembre scoppi\u00f2 una rivolta a Canton durante la quale alcune propriet\u00e0 di commercianti europei furono date alle fiamme, e Bowring chiese nuovamente un intervento militare.\nDopo che fu assassinato un missionario francese, i britannici poterono contare sull'appoggio della Francia nella regione. Il Regno Unito aveva intanto richiesto nuove grandi concessioni ai cinesi, tra cui la legalizzazione del commercio dell'oppio, la sua diffusione con la concessione di impiegare i \"coolie\", la manodopera locale a basso prezzo, la garanzia per i mercanti britannici di libero accesso a tutta la Cina e l'abolizione delle tasse per l'importazione di prodotti stranieri. I cinesi furono costretti ad accettare e a firmare nuovi trattati ineguali.\nI nuovi trattati.\nIl governo imperiale, paralizzato dai contrasti fra le opposte tendenze, si mostr\u00f2 incapace di reagire in modo adeguato e fu costretto a sottoscrivere i trattati di Tientsin nel 1858 e quello di Pechino nel 1860. In base ai trattati del 1858, la Cina dovette pagare un'indennit\u00e0 maggiore rispetto a quella versata dopo la prima guerra dell'oppio, abolire i divieti contro il commercio dell'oppio, aprire altri porti e concedere la libera circolazione sul suo territorio a mercanti e missionari stranieri. Con la convenzione di Pechino, le potenze occidentali ottennero esenzioni doganali e il libero accesso delle loro flotte alla rete fluviale cinese. Fu inoltre consentito di stabilire delle legazioni diplomatiche nella capitale.\nSviluppi successivi.\nNel 1890 l'importazione cinese di oppio dall'India britannica cess\u00f2 del tutto, grazie allo sviluppo della produzione interna nella regione dello Yunnan."}
{"id": "851521", "revid": "1781667", "url": "https://it.wikipedia.org/wiki?curid=851521", "title": "Fri\u010dkovce", "text": "Fri\u010dkovce (in ungherese \"Als\u00f3fricske\", in tedesco \"Fritschhau\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1427 (\"Frychhaw\"), quando coloni tedeschi si insediarono qui. All'epoca, la giustizia veniva amministrata secondo il diritto germanico. Successivamente pass\u00f2 ai Per\u00e9ny, e nel XIX secolo agli Anhalt."}
{"id": "851524", "revid": "36426", "url": "https://it.wikipedia.org/wiki?curid=851524", "title": "Sovrana Contrada dell'Istrice", "text": ""}
{"id": "851534", "revid": "110157", "url": "https://it.wikipedia.org/wiki?curid=851534", "title": "Oratorio del Nome di Ges\u00f9", "text": "L'oratorio del Nome di Ges\u00f9 \u00e8 una piccola chiesa di Siena situata in via Comune. L'oratorio appartiene alla Nobile Contrada del Bruco.\nStoria.\nIn base a quanto risulta dal libro delle deliberazioni della Nobile Contrada dell'Oca, il 3 maggio 1667 fu stabilito un contributo di mattoni \"per soccorrere la Contrada del Bruco che trovavasi in bisogno di materiali per la erezione della Loro Chiesa\". In considerazione anche dello stile barocco della costruzione \u00e8 probabile che l'oratorio sia stato costruito a partire tra il 1665 e il 1670 circa e terminato pochi anni dopo. Meno probabile \u00e8 la tesi, sostenuta dallo storico senese Assunto Moretti che pubblico' nel 1906 un resoconto sulle vicende storiche della Nobile Contrada del Bruco, secondo la quale i mattoni fossero invece destinati ad alcuni lavori di ristrutturazione dell'Oratorio gi\u00e0 esistente. Moretti baso' la sua tesi su un documento conservato presso la Biblioteca Comunale di Siena in cui risulta che l'Oratorio della Contrada del Bruco sia stato edificato negli anni intorno al 1535. Anche lo storico Aldo Cairola sostiene che l'Oratorio sia stato costruito nel 1538, senza tuttavia citare alcuna fonte. La cosa pi\u00f9 probabile \u00e8 che il documento della Biblioteca si riferisca ad una chiesa preesistente e che l'oratorio risalga invece agli anni 1665-1670 circa, costruita dalla contrada del Bruco stessa al cui interno esisteva una compagnia intitolata al santissimo nome di Ges\u00f9.\nDescrizione.\nIl prospetto dell'oratorio \u00e8 costituito da una semplice facciata intonacata, con lesene laterali in mattoni, cornice quadrangolare del portale a mattoni in vista, finestra rettangolare e timpano triangolare.\nIl piccolo interno barocco, dotato di una sola navata e quattro campate, \u00e8 decorato alle pareti da due tele di Dionisio Montorselli (\"Circoncisione di Ges\u00f9\" e \"Adorazione dei Magi\") della seconda met\u00e0 del XVII secolo e, pi\u00f9 avanti, da due tele di Giuseppe Nicola Nasini (\"Santa Caterina e San Bernardino\") dell'inizio del XVIII secolo. L'altare conserva una \"Madonna col Bambino\", detta \"Madonna della Disciplina Maggiore\", attribuita a Luca di Tomm\u00e8 e risalente al 1370 circa. La sacra icona \u00e8 venerata dai brucaioli come patrona e festeggiata sotto il titolo della Visitazione di Maria SS. a S. Elisabetta.\nNell'attiguo museo della Contrada \u00e8 esposta una croce dipinta del primo ventennio del XIV secolo, proveniente dalla facciata interna della vicina Porta a Ovile, assai rovinata e attribuita ad un seguace di Duccio di Buoninsegna, il cosiddetto Maestro di San Polo in Rosso."}
{"id": "851536", "revid": "110157", "url": "https://it.wikipedia.org/wiki?curid=851536", "title": "Oratorio del Suffragio", "text": "L'oratorio del Suffragio \u00e8 una piccola chiesa di Siena in via delle Vergini, di propriet\u00e0 dell'Imperiale Contrada della Giraffa.\nStoria.\nL'oratorio costituisce la cripta della Collegiata di Santa Maria in Provenzano che fu costruita, tra il 1595 e il 1604 per volont\u00e0 dei Medici. Nel 1611, al fine di stabilizzare la chiesa, furono effettuati lavori di consolidamento delle fondamenta e sorse cos\u00ec la versione definitiva dell'oratorio. Gi\u00e0 nel 1601, durante i lavori di costruzione, la compagnia laicale del Suffragio, che fino ad allora aveva officiato con altra denominazione presso un altare secondario della Basilica di San Francesco, aveva chiesto ed ottenuto di occupare la cripta per le loro funzioni religiose. Tuttavia, nel 1609, l'Opera di Santa Maria in Provenzano impose alla compagnia di andarsene, o al limite di subordinarsi all'Opera cambiando anche il proprio nome. La compagnia decise allora di mutare il suo nome in \"Compagnia del Suffragio\" e di donare tutti i suoi averi all'Opera, che dovette per\u00f2 accollarsi l'onere di organizzare tutte le funzioni religiose. Nel 1611, quando la chiesa e la cripta erano entrambi ultimate, la Compagnia del Suffragio era stabilmente nella cripta che venne quindi denominata Oratorio del Suffragio, nome adatto al posizionamento dell'oratorio in cui la compagnia si proponeva di pregare in suffragio alle anime dei defunti sotto la protezione della Madonna, cui la chiesa soprastante era dedicata. L'oratorio aveva anche una disposizione diversa da quella attuale, essendo costituito da un'unica grande aula che si sviluppava in lunghezza con orientamento corrispondente a quello della chiesa soprastante.\nLa contrada della Giraffa chiese di condividere quegli spazi per le loro adunanze, ma i difficili rapporti di convivenza con la compagnia e l'esplicito rifiuto ad accogliere l'immagine della \"Madonna del Fosso\", affresco collocato all'angolo tra via del Fosso e via Baroncelli ed inseparabile icona religiosa della contrada, costrinsero i giraffini ad un lungo peregrinare in diversi luoghi fino ad approdare alla vicina chiesa di San Pietro a Ovile, dove riuscirono a portare la loro immagine sacra. Nel 1785 i decreti leopoldini portarono alla soppressione della Compagnia del suffragio e gli spazi dell'oratorio furono concessi, sotto regolare contratto, ad un mercante di grano e granaglie che trasform\u00f2 l'oratorio in un magazzino. Quando il parroco della chiesa di San Pietro a Ovile torn\u00f2 dalla basilica di San Francesco reclamandone la propriet\u00e0, la contrada fu costretta ad andarsene, ma riusc\u00ec ad ottenere il permesso di trasferirsi, nel 1824, in quegli spazi del magazzino che corrispondevano alla parte pi\u00f9 avanzata del vecchio oratorio (quella in cui era presente l'altare principale) con regolare contratto di usufrutto permanente. I locali furono quindi trasformati in oratorio, disposto stavolta con angolo di 90 gradi rispetto a quello vecchio per sfruttare meglio gli spazi, intonacato e ristrutturato secondo i gusti dell'epoca e con l'affresco staccato della \"Madonna del Fosso\" collocato sull'altare principale. Alcuni anni dopo la contrada ottenne anche la restante parte del vecchio oratorio che assunse il ruolo di \"Sala delle Vittorie\". Infine la contrada ottenne in via definitiva la propriet\u00e0 di tutti questi spazi.\nDescrizione.\nL'oratorio ad aula unica costituisce parte della vecchia cripta della Collegiata di Santa Maria in Provenzano ed \u00e8 disposto a 90 gradi rispetto all'aula longitudinale della chiesa soprastente. Conserva nell'altare maggiore la venerata \"Madonna del Fosso\", un affresco staccato di scuola senese realizzato alla fine del XV secolo o all'inizio del XVI secolo e pi\u00f9 volte ridipinto. Raffigura la \"Madonna col Bambino e i santi Bernardino e Caterina da Siena\" ed \u00e8 cos\u00ec chiamato perch\u00e9 originariamente era ubicato all'incrocio tra via del Fosso e via Baroncelli.\nTra le opere \u00e8 degno di nota, all'altare di destra, un \"Crocifisso\" ligneo policromo di ignoto autore e ritenuto del XIV secolo. Sono inoltre presenti sei tele raffiguranti \"San Gabriele arcangelo\", la \"Vergine\", \"San Giovanni Battista\", \"sant'Ansano\", \"san Sebastiano\" e \"san Bernardino\", realizzate tutte nel XVII secolo da vari autori."}
{"id": "851538", "revid": "461628", "url": "https://it.wikipedia.org/wiki?curid=851538", "title": "Oratorio dell'Arciconfraternita della Misericordia", "text": "L'oratorio dell'Arciconfraternita della Misericordia \u00e8 una piccola chiesa di Siena, situato in via del Porrione.\nStoria e descrizione.\nLa sede attuale fu ricavata tra il 1836 e il 1838 unendo gli oratori di Sant'Antonio Abate (appartenente alla compagnia fondata verso il 1250 dal beato Andrea Gallerani) e della Madonna della Stella. Ancora oggi \u00e8 l'oratorio della Confraternita della Misericordia di Siena, che ha sede nello stesso sito in via del Porrione a Siena.\nAll'entrata della chiesa si conservano un \"Angelo annunziante\" e una \"Vergine annunziata\", statue policrome dello scultore tardo cinquecentesco Domenico Cafaggi, gi\u00e0 attribuite al Marrina. Il \"Sant'Antonio abate\" leigneo \u00e8 invece attribuito a Giovanni di Turino.\nSull'altare maggiore un trittico con la \"Madonna con il Bambino, sant'Antonio Abate e san Paolo apostolo\" opera giovanile di Girolamo del Pacchia (inizio del XVI secolo).\nSulle pareti della chiesa sette lunette con \"Storie di sant'Antonio Abate\" eseguite tra la fine del Cinquecento e i primi anni del Seicento da un'\u00e9quipe dei principali pittori senesi: Alessandro Casolani, Francesco Vanni, Pietro Sorri, Rutilio Manetti, Sebastiano Folli.\nIl 17 gennaio di ogni anno vengono benedetti nella chiesa i mangimi e gli animali, di cui Sant'Antonio Abate \u00e8 protettore.\nNell'atrio che precede la chiesa sono esposte tre lettighe usate dall'Arciconfraternita all'inizio del XX secolo.\nAl primo piano, nella sala del Consiglio dell'arciconfraternita, testate di bara dipinte da Guidoccio Cozzarelli e Domenico Beccafumi e un \"Ritratto di Bartolomeo Carosi\" di Pietro Sorri."}
{"id": "851541", "revid": "1573940", "url": "https://it.wikipedia.org/wiki?curid=851541", "title": "Oratorio della Compagnia della Santissima Trinit\u00e0 (Siena)", "text": "L'oratorio della compagnia della Santissima Trinit\u00e0 \u00e8 una chiesa di Siena in via di Valdimontone, propriet\u00e0 dell'omonima confraternita e utilizzata come oratorio dalla Contrada di Valdimontone.\nStoria e descrizione.\nL'aspetto attuale dell'oratorio, di origine trecentesca, si deve al rifacimento intrapreso a partire dall'inizio del Cinquecento, precisamente nel 1509, e protrattosi per quasi due secoli. Vero gioiello dell'arte senese di quel periodo, si presenta come una straordinaria fusione di pittura e scultura tardocinquecenteseche e seicentesche.\nSull'altare maggiore, decorato con stucchi di Lorenzo Rustici, sono collocati il \"Crocifisso\" in bronzo di Prospero Antichi detto il Bresciano (1575) e la tela dei \"Dolenti\" di Alessandro Casolani (1587) a fare da sfondo al crocifisso. Sotto di essi \u00e8 presente la \"Madonna del Buon Consiglio\", opera anonima del XVIII secolo. Ai lati dell'altare troviamo, entro nicchie, le statue in marmo del \"Redentore\" e di \"Re David\" dello scultore milanese Ambrogio Buonvicino (1579-1580). Sopra di esse le tele di Ventura Salimbeni raffiguranti la \"Missione conferita da Ges\u00f9 agli Apostoli di predicare il Vangelo\" e il \"Roveto di Mos\u00e8\" (a cavallo tra il Cinquencento e Seicento).\nDel Salimbeni sono pure i cinque quadretti sulla volta dell'altare raffiguranti \"Scene del Vecchio e Nuovo Testamento\", mentre i due quadretti laterali di fianco all'altare sono di Astolfo Petrazzi. Da segnalare infine le due statue ai lati della finestra rettangolare di Giuseppe Mazzuoli.\nSulle lunette e sulla volta, tra stucchi plasmati da Prospero Antichi e da Lorenzo Rustici, sono gli affreschi con il \"Paradiso\" negli otto spicchi della volta e \"Scene dell'Apocalisse\" nelle sei lunette, quasi tutte opere di Ventura Salimbeni, risalenti ancora alla fine del Cinquencento ed inizio del Seicento. Fanno eccezione la prima lunetta a sinistra, che \u00e8 di Alessandro Casolani (1600-1601), e quella sopra l'altare, che \u00e8 di Giuseppe Nicola Nasini ed \u00e8 molto pi\u00f9 tarda, datata al 1696.\nLe cinque grandi tele che ornano le pareti laterali e la controfacciata al di sotto delle rispettive lunette si devono ad interventi successivi, che ben si integrano con il tono luminoso della chiesa: quello ormai barocco di Raffaello Vanni, con la \"Vittoria di Clodoveo su Alarico II\" sulla controfacciata (1652) e quello ancor pi\u00f9 tardo alle pareti di Giuseppe Nicola Nasini, con episodi legati alla \"Trinit\u00e0\" (1696)."}
{"id": "851542", "revid": "1573940", "url": "https://it.wikipedia.org/wiki?curid=851542", "title": "Oratorio della Santa Croce di Gerusalemme", "text": "L'oratorio della Santa Croce di Gerusalemme \u00e8 una piccola chiesa di Siena in via Vittorio Emanuele II.\nDescrizione.\nL'edificio, nominato oggi \"cappella del Santo Sepolcro\", sorto nel Cinquecento sul luogo dell'antico convento di San Basilio, \u00e8 stato in tempi recenti sede dell'Ordine Equestre del Santo Sepolcro di Gerusalemme; \u00e8 preceduto da un breve portico a tre arcate. L'interno, a pianta quadrangolare e ravvivato dalla decorazione in stucco bianco che corre sulla parete dell'altare con motivi a festoni, teste di putto, volute, conserva sull'altare maggiore una tela raffigurante la \"Deposizione di Cristo\" attribuito a Rutilio Manetti."}
{"id": "851543", "revid": "110157", "url": "https://it.wikipedia.org/wiki?curid=851543", "title": "Oratorio di San Bernardino al Prato", "text": "L'oratorio di San Bernardino al Prato \u00e8 una piccola chiesa di Siena situata in via Carlo Corradino Chigi.\nStoria e descrizione.\nL'assetto architettonico della chiesa, costruita nell'area riservata in epoca medievale al lazzeretto, \u00e8 stato modificato da numerosi restauri. L'aspetto interno attuale \u00e8 attestato all'intervento del 1926 in cui furono smantellati gli altari laterali barocchi.\nSuperstite \u00e8 la tela che fu collocata sull'altare maggiore nelle ristrutturazioni seicentesche, l'\"Apparizione della Vergine ai santi Antonio Abate, Francesco, Caterina da Siena, Bernardino\", di Annibale Mazzuoli. La testimonianza pi\u00f9 antica \u00e8 il polittico di Paolo di Giovanni Fei raffigurante la \"Madonna col Bambino e santi\", databile intorno al 1380."}
{"id": "851547", "revid": "287204", "url": "https://it.wikipedia.org/wiki?curid=851547", "title": "Fri\u010dka", "text": "Fri\u010dka (in ungherese \"Fels\u0151fricske\", in tedesco \"Fritsch\", in ruteno \"Fri\u010dka\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1598 come possedimento della Signoria di Makovica."}
{"id": "851549", "revid": "1297654", "url": "https://it.wikipedia.org/wiki?curid=851549", "title": "Oratorio della Compagnia di San Bernardino", "text": "L'oratorio della Compagnia di San Bernardino a Siena \u00e8 un luogo di culto in piazza San Francesco, dove \u00e8 stato sistemato, grazie ad alcune sale attigue, il Museo diocesano di arte sacra.\nStoria.\nLa confraternita, gi\u00e0 detta di Santa Maria e San Francesco (1273) e della Madonna della Veste Nera di San Francesco (XIV secolo), assunse il titolo di San Bernardino nel 1450, dopo la canonizzazione del religioso senese. Qui il santo era solito predicare, come ricorda anche un dipinto nel Museo dell'Opera del Duomo di Siena. Fu proprio nella seconda met\u00e0 del XV secolo che la confraternita decise di intraprendere la costruzione dell'oratorio. Entro la fine del secolo i lavori di innalzamento dell'edificio erano gi\u00e0 terminati e si procedette alla realizzazione di stucchi e decorazioni lignee (fine del XV secolo), alla decorazione a fresco del piano superiore (prima met\u00e0 del XVI secolo) e del piano inferiore (fine del XVI secolo - inizi del XVII secolo).\nDescrizione.\nL'oratorio presenta una facciata a capanna in mattoni, abbellita da un portale in travertino datato 1574 e, in alto, da un disco raggiato con il trigramma bernardiniano.\n\u00c8 organizzato su due livelli: quello superiore \u00e8 il pi\u00f9 antico. Ha il soffitto a cassettoni, decorato da teste con cherubini, e le pareti in legno con decorazioni a stucco di Ventura Turapilli (1496-1512). Tra i pilastri inoltre si trova un celebre ciclo di affreschi con \"Storie della Vergine\", del Sodoma, di Girolamo del Pacchia e del Beccafumi, realizzato tra il 1518 e il 1532. Evidenti sono nel ciclo le memorie delle opere romane di Michelangelo e Raffaello, in particolare la volta della Cappella Sistina e le Stanze Vaticane. \nLe scene si leggono dall'angolo sinistro della parete di fronte all'ingresso:\nAi lati dell'altare dell'Oratorio sono esposti un \"Cristo crocifisso\" della seconda met\u00e0 del'500, attribuito a Domenico Cafaggi, e una tavoletta dipinta col \"Trigramma di San Bernardino\", che la tradizione vuole appartenuta al Santo.\nAl piano inferiore, il primo che si incontra entrando dall'esterno, \u00e8 presente sul soffitto la \"Madonna che protegge Siena, San Bernardino e Santa Caterina\", affresco di Arcangelo Salimbeni portato a termine da Francesco Vanni (1580). Le lunette presentano \"scene della vita di san Bernardino\" cui parteciparono Ventura Salimbeni, Rutilio Manetti, e molti altri artisti della prima met\u00e0 del Seicento. A lato si trova una quattrocentesca \"Madonna col Bambino\" di Sano di Pietro, mentre la tavola dell'altare \u00e8 di un pittore della seconda met\u00e0 del XVI secolo, vicino al Brescianino. \nL'androne di collegamento tra i due piani presenta tavole seicentesche di Bernardino Mei.\nMuseo diocesano.\nIl Museo diocesano permette di ammirare una panoramica della pittura senese a cavallo tra il XIII e il XVII secolo. \nNel vestibolo che comunica con l'oratorio superiore ci sono alcune tavolette di Sano di Pietro ed altri autori e un rilievo di Giovanni d'Agostino raffigurante la \"Madonna col Bambino e due angeli\" (1330-1340 circa), unica sua opera firmata.\nnella sala-quadreria \u00e8 esposta la pi\u00f9 antica icona della tradizione pittorica senese: la \"Madonna di Tressa\" (1235 circa), opera eponima del Maestro di Tressa. Della fine del secolo sono invece la \"Madonna della palla\", attribuita a Rinaldo da Siena, e il tondo con la Madonna e il Bambino del Maestro degli Aringhieri. Di grande rilievo \u00e8 la \"Madonna del latte\", celebre opera trecentesca di Ambrogio Lorenzetti.\nAlcuni affreschi trecenteschi, provenienti dalla chiesa di San Francesco, sono opera di Pietro Lorenzetti e Ambrogio Lorenzetti, quest'ultimo autore anche della \"Madonna del Latte\". Dello stesso secolo sono anche le tavole di Segna di Bonaventura, Naddo Ceccarelli, Bartolomeo Bulgarini, Andrea di Bartolo e Niccol\u00f2 di Buonaccorso, Taddeo di Bartolo, Andrea Vanni, Benedetto di Bindo, Luca di Tomm\u00e9.\nIl Vecchietta dipinse nel XV secolo una pala del \"Cristo in piet\u00e0\", completato da un gruppo in legno policromo dello stesso autore. A Sano di Pietro sono attribuite il \"San Cristoforo\" e \"San Giorgio e il Drago\". Notevole \u00e8 la tavoletta in bassorilievo in marmo con la \"Madonna del Latte\" di Antonio Federighi. \u00c8 presente anche un busto in terracotta dipinta con la \"Madonna e il Bambino\" di Jacopo della Quercia (ca. 1420).\nAl Cinque-Seicento risalgono le pale di una piccola quadreria: un \"Cristo portacroce\" di Domenico Beccafumi, alcune piccole tavole da del Sodoma e del Riccio, oltre ad opere di Ventura Salimbeni, Alessandro Casolani, Rutilio Manetti, Deifebo Burbarini, Bernardino Mei."}
{"id": "851552", "revid": "196390", "url": "https://it.wikipedia.org/wiki?curid=851552", "title": "E (matematica)", "text": ""}
{"id": "851560", "revid": "110157", "url": "https://it.wikipedia.org/wiki?curid=851560", "title": "Oratorio di San Rocco (Siena)", "text": "L'oratorio di San Rocco \u00e8 una chiesa di Siena, in via Vallerozzi, oratorio della Contrada della Lupa.\nStoria e descrizione.\nFu edificato a partire dal 1511 dalla compagnia laicale di San Rocco. Soppressa la compagnia nel 1789, l'edificio pass\u00f2 alla Contrada della Lupa, che ne detiene ancora la propriet\u00e0.\nLa facciata \u00e8 semplice, in mattoni, ma decorata da un oculo, da una seicentesca statua di \"San Rocco\", da un portale timpanato in travertino, da lesene e da un frontone che corona il complesso.\nL'aula \u00e8 absidata, divisa in due campate e completamente affrescata con \"Storie di Giobbe\" ad opera di pittori senesi del Seicento. L'attiguo cappellone di San Rocco, nel quale \u00e8 conservata la cinquecentesca statua del santo titolare in terracotta policroma di ignoto autore, \u00e8 degno di nota per il ciclo decorativo di affreschi raffiguranti \"Storie di san Rocco\", i cui autori furono Crescenzio Gambarelli e Rutilio Manetti.\nAll'esterno dell'edificio \u00e8 posta una colonna con la lupa romana, donata dal comune di Roma. A fianco dell'oratorio sorge la sede storico-museale della Contrada della Lupa, che utilizza la chiesa come proprio oratorio. La fontanina battesimale \u00e8 opera dell'architetto Giovanni Barsacchi, con una lupa in bronzo realizzata da Emilio Montagnani nel 1962."}
{"id": "851564", "revid": "1573940", "url": "https://it.wikipedia.org/wiki?curid=851564", "title": "Oratorio di Sant'Anna in Sant'Onofrio", "text": "L'oratorio di Sant'Anna in Sant'Onofrio \u00e8 una piccola chiesa di Siena, situata in via dei Montanini.\nStoria e descrizione.\nL'oratorio, appartenuto ad una confraternita dedicata all'omonimo santo eremita, \u00e8 situato entro un'ala del settecentesco palazzo Barabesi-Foschini. Costruito nel 1348, si presenta come un semplice vano tardobarocco a causa di un rifacimento attuato nel XVIII secolo.\nAll'interno sono conservati: la \"Morte di sant'Onofrio\" di Sebastiano Folli, sei statue di Giuseppe Silini nelle nicchie (i \"Santi Onofrio, Andrea, Vittore, Ansano, Savino, Crescenzio\") ed il busto di \"San Bernardino\" in terracotta policromata della seconda met\u00e0 del Quattrocento, originariamente ubicato all'esterno dell'edificio, a memoria della prima predica cittadina del frate, avvenuta nel luogo ancora oggi detto via del Sasso di San Bernardino."}
{"id": "851565", "revid": "287204", "url": "https://it.wikipedia.org/wiki?curid=851565", "title": "Ole Gunnar Solskjaer", "text": ""}
{"id": "851567", "revid": "773636", "url": "https://it.wikipedia.org/wiki?curid=851567", "title": "Oratorio di Sant'Antonio da Padova (Siena)", "text": "L'oratorio di Sant'Antonio da Padova \u00e8 una piccola chiesa di Siena, situata in via Tommaso Pendola, gi\u00e0 via delle Murella. \u00c8 l'oratorio della Contrada della Tartuca, e viene comunemente definito dai contradaioli Sant'Antonio alle Murella.\nA Siena esiste anche un'altra chiesa di Sant'Antonio da Padova, in via Cecco Angiolieri, che \u00e8 l'oratorio della Contrada Priora della Civetta.\nStoria.\nLa storia dell'oratorio risale alla seconda met\u00e0 del XVII secolo, quando i contradaioli tartuchini acquistarono una vecchia casa di propriet\u00e0 dei frati dell'Ordine di Sant'Agostino. Fu proprio sulle fondamenta di quella casa che venne costruita la nuova chiesa, in stile barocco.\nDel progetto e dei lavori di costruzione si occuparono quasi esclusivamente i contradaioli tartuchini: il progettista fu Nicol\u00f2 Franchini, poi priore della Tartuca; il figlio Jacomo fu l'architetto; Giovanni Antonio Mazzuoli fu lo scultore che realizz\u00f2 l'altare maggiore; dei vari lavori di costruzione, muratura, stucco, si occuparono i contradaioli stessi.\nI lavori iniziarono nel 1682 e terminarono tre anni pi\u00f9 tardi.\nDescrizione.\nLa facciata in mattoni si articola su due ordini scanditi da lesene; il campaniletto a vela \u00e8 stato ricostruito nel 1800.\nL'interno ad aula, ritmato da colonne addossate alle pareti, \u00e8 sormontato da una cupola decorata con i dipinti di Vincenzo Dei raffiguranti \"Sant'Antonio in gloria\" (1818). Il contradaiolo Giovan Antonio Mazzuoli esegu\u00ec nel 1685 l'altare maggiore e plasm\u00f2 il bassorilievo in stucco dipinto e dorato con l'\"Apparizione della Madonna a sant'Antonio da Padova\", posto nella nicchia dietro l'altare; allo stesso Mazzuoli spetta la realizzazione di buona parte degli stucchi policromi della chiesa, mentre i due altari laterali furono eretti alla fine del Settecento dal capomastro contradaiolo Gaspero Fineschi ed ornati dallo stuccatore Bernardino Cremoni. Gli arredi lignei dell'oratorio sono fra le espressioni pi\u00f9 alte delle manifatture senesi ottocentesche.\nI dipinti conservati nella chiesa si devono alle due pi\u00f9 rilevanti famiglie di artisti senesi a cavallo tra Seicento e Settecento: i Mazzuoli e i Nasini. Le opere sono state di committenza principalmente contradaiola, oltre che di benefattori legati alla contrada:"}
{"id": "851568", "revid": "287204", "url": "https://it.wikipedia.org/wiki?curid=851568", "title": "Chiesa di Santa Irene", "text": "La chiesa di Santa Irene o chiesa della Pace (, in Turco: \"Aya \u0130rini\") \u00e8 una chiesa bizantina situata nel cortile pi\u00f9 esterno del Palazzo di Topkap\u0131, ad Istanbul (Turchia). \nStoria.\nLa costruzione si trova probabilmente sopra i resti di templi o santuari pagani. \u00c8 infatti la prima chiesa costruita a Costantinopoli. L'imperatore romano Costantino commission\u00f2 la chiesa di \"Hagia Irene\" nel IV secolo e Giustiniano I in seguito la restaur\u00f2. \u00c8 stata usata come chiesa del Patriarcato prima che fosse costruita la chiesa di \"Hagia Sofia\". La chiesa, dedicata alla Pace di Dio, \u00e8 una delle tre dedicate da Costantino ad attributi divini, insieme ad \"Hagia Sophia\" (Saggezza) e \"Hagia Dynamis\" (Forza).\nLa sua struttura attuale nelle sue parti principali (gallerie, cupole ed abside) risale all'VIII secolo ed \u00e8 da collegare alla ricostruzione dopo i danni che l'edificio di epoca giustinianea ebbe a soffrire a seguito del terremoto del 740 ed \u00e8 l'unica chiesa bizantina di Istanbul ad avere il suo atrio originale. Una grande croce nella calotta dell'abside, dove era solitamente posizionata l'immagine della Theot\u00f3kos, sono le uniche vestigia rimaste nella citt\u00e0 dell'arte iconoclasta.\nI giannizzeri (soldati dell'Impero ottomano) usarono la chiesa come deposito di armi dopo l'assedio di Costantinopoli del 1453.\nOggi il museo \u00e8 usato principalmente come sala per concerti di musica classica, grazie anche all'ottima acustica. Dal 1980 la maggior parte dei concerti del Festival musicale internazionale di Istanbul sono tenuti in questa chiesa."}
{"id": "851571", "revid": "54354", "url": "https://it.wikipedia.org/wiki?curid=851571", "title": "Calavrisella", "text": ""}
{"id": "851572", "revid": "110157", "url": "https://it.wikipedia.org/wiki?curid=851572", "title": "Oratorio di Santa Caterina del Paradiso", "text": "L'oratorio di Santa Caterina del Paradiso \u00e8 una piccola chiesa di Siena situata in piazza Giacomo Matteotti 19, oratorio della Contrada del Drago.\nStoria e descrizione.\nAppartenente oggi alla Contrada del Drago, che ha come patrona Santa Caterina da Siena, a cui l'oratorio \u00e8 intitolato, fu fondato nel 1479 ed \u00e8 stato a lungo la chiesa delle Monache di Santa Caterina del Paradiso, da cui la chiesa ha conservato il nome. Il primitivo tempio fu sostituito nel 1620-1626 dall'attuale, caratterizzato da una sola navata absidata e da un semplice prospetto in laterizio affiancato da lesene sorreggenti il timpano ed abbellito da una finestra rettangolare e da un portale timpanato. Nel 1787 la chiesa \u00e8 diventata, per decreto granducale, l'oratorio della Contrada del Drago.\nL'interno \u00e8 barocco e consta di una sola navata a tre campate e profonda abside. Sull'altare principale in marmo della bottega dei Mazzuoli (1694) \u00e8 posta un \"Busto di santa Caterina da Siena\" in terracotta policroma di Lorenzo di Mariano, detto il Marrina, risalente al 1521-1524 circa, mentre dietro di esso si trova la \"Piet\u00e0 e santi\" di Vincenzo e Francesco Rustici del 1613. L'altare conserva anche la venerata \"Madonna della Tegola\", piccolo dipinto di un artista ignoto del Seicento che dipinse l'immagine della \"Madonna col Bambino\" su di una tegola, per commemorare l'apparizione della Vergine ad una monaca che ne aveva invocato l'aiuto. L'immagine della \"Madonna della Tegola\" si ispira in maniera evidente alla pi\u00f9 antica e famosa \"Madonna della Quercia\" venerata nell'omonimo santuario di Viterbo.\nSugli altari laterali di destra e di sinistra si conservano, rispettivamente, la \"Vergine e le sante Maria Maddalena e Caterina d'Alessandria con l'immagine di San Domenico in Soriano\" di Domenico Manetti (1648-1649) e il \"Matrimonio mistico di santa Caterina da Siena\" di Raffaello Vanni (1650). Sulla parete destra \u00e8 collocata un'altra statua in terracotta policroma del Marrina raffigurante l'\"Annunciata\" che, insieme al busto di \"Santa Caterina da Siena\", rappresentano le opere pi\u00f9 antiche della chiesa, risalenti a ben prima del rifacimento seicentesco del convento."}
{"id": "851573", "revid": "1573940", "url": "https://it.wikipedia.org/wiki?curid=851573", "title": "Oratorio di Santa Teresa", "text": "L'oratorio di Santa Teresa \u00e8 una piccola chiesa di Siena, in via San Quirico 36.\nStoria e descrizione.\nAll'interno dell'Istituto di Santa Teresa, su progetto di Giuseppe Partini, fu costruito nel 1885 un oratorio. L'ambiente, interamente rivestito in legno e con un soffitto a cassettoni intagliato e decorato, \u00e8 ad aula unica con l'altare maggiore in marmo corredato da una pala di Alessandro Franchi con la \"Trasverberazione del cuore di santa Teresa\" e \"Storie della santa\" nella predella.\nLa realizzazione degli altri dipinti dedicati alla vita di santa Teresa, collocati nelle pareti dell'oratorio, si protrasse sino al 1900 ad opera dello stesso Franchi, del pittore senese Gaetano Marinelli (1835-1924), artefice dei disegni preparatori di gran parte delle scene, di Leone Leoncini, di Ricciardo Meacci e di Giuseppe Catani."}
{"id": "851574", "revid": "3115", "url": "https://it.wikipedia.org/wiki?curid=851574", "title": "Dubinn\u00e9", "text": "Dubinn\u00e9 (in ungherese \"T\u00f6lgyed\", in tedesco \"Eichendorf\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1327 come possedimento della Signoria di Kurima, che lo cedette, nel 1352 ai Cudar signori di Makovica. Fu incendiato durante le guerre che insanguinarono la regione nel XV secolo."}
{"id": "851575", "revid": "1573940", "url": "https://it.wikipedia.org/wiki?curid=851575", "title": "Tempio cristiano evangelico di Siena", "text": "Il tempio cristiano evangelico di Siena \u00e8 un edificio di culto che si trova in via Pian d'Ovile 42.\nFu eretto nel 1882 e presenta una facciata classicheggiante."}
{"id": "851578", "revid": "767487", "url": "https://it.wikipedia.org/wiki?curid=851578", "title": "Stefano Zara", "text": "Biografia.\nLaureato in giurisprudenza all'Universit\u00e0 di Genova nel 1962, Zara ha lavorato per alcune importanti aziende nazionali ricoprendo prestigiosi incarichi dirigenziali.\nNel 1977 diventa direttore del personale dell\"'Ansaldo\" mentre nel 1983 fonda la \"Metis spa\", importante realt\u00e0 genovese operante nell'area del management consulting, di cui diventa amministratore delegato e poi presidente. Presidente di \"Assindustria Genova\" e membro della giunta della Confindustria dall'ottobre del 2000 al settembre del 2004, \u00e8 stato membro della giunta della Camera di Commercio di Genova, della fondazione Gaslini e presidente di \"Ponente Sviluppo di Genova\".\nDopo essere stato tra i fondatori dei comitati dell'Ulivo a Genova, che portarono nel '96 alla vittoria di Romano Prodi, \u00e8 stato deputato del Parlamento italiano, venendo eletto nelle elezioni suppletive del 2004 sostenuto da tutti i partiti dell'attuale Unione: riguardo quest'esperienza, che ha deciso di non proseguire al termine della legislatura, ha scritto il libro \"\"Diciotto mesi a Montecitorio\",\" edito da Redazione, Genova.\nNel febbraio 2007 ha partecipato alle primarie per l'elezione del sindaco di Genova: sostenuto formalmente dalla Margherita e sostanzialmente dal presidente della Riccardo Garrone, si \u00e8 dovuto accontentare del secondo posto dietro Marta Vincenzi dei Democratici di Sinistra. Dal 2009 \u00e8 Presidente di CCS Italia Onlus Centro Cooperazione Sviluppo."}
{"id": "851591", "revid": "36426", "url": "https://it.wikipedia.org/wiki?curid=851591", "title": "Priora Contrada della Civetta", "text": ""}
{"id": "851612", "revid": "122718770", "url": "https://it.wikipedia.org/wiki?curid=851612", "title": "Fattore iperpolarizzante di derivazione endoteliale", "text": "Il Fattore iperpolarizzante di derivazione endoteliale, con sigla EDHF (dall'inglese \"Endothelium-derived hyperpolarizing factor\"), si riferisce a un composto chimico sconosciuto, secreto dalle cellule endoteliali, che \u00e8 in grado di determinare vasodilatazione dovuta al rilassamento della muscolatura liscia dei vasi sanguigni. Questa vasodilatazione non \u00e8 n\u00e9 stimolata, n\u00e9 correlata con l'ossido nitrico o con la prostaciclina, noti vasodilatatori, ma risponde all'azione di stimolo degli agonisti endoteliali quali bradichinina e acetilcolina. \nI metaboliti endoteliali della 15-lipossigenasi (15-LO) sembrano essere dei candidati riconosciuti come il Fattore iperpolarizzante di derivazione endoteliale (EDHF); anche perch\u00e9, l'ipossia, l'ipercolesterolemia, l'aterosclerosi, l'anemia, gli estrogeni, le interleuchine, ed eventualmente altri ormoni aumentano l'espressione e la sintesi della 15-LO.\nChimica.\nL'identit\u00e0 chimica del fattore (fattori) non \u00e8 stata determinata, le ipotesi sono diverse, secondo alcuni l'EDHF potrebbe essere lo stesso K+ ione. \nSecondo altri potrebbe essere un endocannabinoide (anandamide) che attiverebbe il recettore CB1 con meccanismi non endotelio dipendenti.\nSecondo altri autori, ancora, gli EDHF sono dei derivati dell'acido arachidonico formati per epossidazione di uno qualsiasi dei quattro doppi legami dello scheletro carbonioso dell'acido arachidonico grazie dagli enzimi epossigenasi del citocromo P450.\nAltri autori ancora indicano suggeriscono che l'H202 (perossido di idrogeno) funzionerebbe da EDHF in alcuni distretti corporei.\nFisiologia.\nNormalmente la secrezione di ossido nitrico o di prostaciclina da parte delle cellule endoteliali provoca il rilassamento delle cellule muscolari dei vasi sanguigni che risulta nella vasodilatazione. \nTuttavia in esperimenti dove la produzione di entrambe le molecole era stata sperimentalmente inibita, le arteriole continuavano a dilatarsi a seguito della stimolazione dell'acetilcolina o della bradichinina, facendo aumentare il flusso sanguigno. Poich\u00e9 questa dilatazione viene inibita da ioni potassio, si suppone che in questo sistema la vasodilatazione dipenda dalla iperpolarizzazione delle cellule muscolari. Si ritiene infatti che questa molecola (o questo gruppo di molecole) sconosciuta (chiamata in seguito EDHF) sia in grado di aprire i canali ionici.\nLa rimozione dall'endotelio, degli inibitori dei canali del K+ e degli inibitori delle gap junction riuscirebbe ad inibire significativamente la vasocostrizione tempo-dipendente indotta dalla metoxamina. \nLe alterazioni di questo/i fattore/i sono causa di disfunzione endoteliale e si sviluppano con l'invecchiamento.\nOltre a metaboliti della 15-LO, un certo numero di altre sostanze chimiche sono state identificate e proposte come EDHF.\nFisiologicamente l'azione dell'EDHF sembra avere un ruolo importante nella perfusione degli organi, nella resistenza vascolare periferica e nella pressione sanguigna, in particolare quando i meccanismi NO dipendenti sono alterati o compromessi. Inoltre, a seconda del tipo di disturbi cardiovascolari le risposte allo/agli EDHF possono contribuire a/o compensare le anomalie endoteliali associate alla patogenesi di alcune malattie. \u00c8 ampiamente accettato EDHF gioca un ruolo importante soprattutto nella vasotonicit\u00e0 del microcircolo, inoltre, il suo effetto varia a seconda della dimensione del vaso.\nL'EDHF, o meglio gli EDHF, sono diversi e svolgono azioni diverse a seconda del letto vascolare cui si trovano; essi sono sia inducibili che costitutivi. Inoltre, la regolazione della sua espressione \u00e8 dovuta a meccanismi trascrizionali, traduzionali, ed epigenetici."}
{"id": "851613", "revid": "36426", "url": "https://it.wikipedia.org/wiki?curid=851613", "title": "Oratorio di San Bernardino a Siena", "text": ""}
{"id": "851614", "revid": "287204", "url": "https://it.wikipedia.org/wiki?curid=851614", "title": "Contea di Apache", "text": "La contea di Apache, in inglese Apache County, \u00e8 una contea dello Stato dell'Arizona, negli Stati Uniti. La popolazione al censimento del 2000 era di 69.423 abitanti. Il capoluogo di contea \u00e8 St. Johns.\nGeografia fisica.\nLa contea si trova nella parte nord-orientale dell'Arizona. Lo United States Census Bureau certifica che l'estensione della contea \u00e8 di 29.056 km\u00b2, di cui 35 km\u00b2 di acque interne.\nLa contea di Apache contiene parte della riserva indiana dei Navajo, la riserva indiana di Fort Apache e il parco nazionale della Petrified Forest. Il Canyon de Chelly (monumento nazionale) si trova interamente all'interno della contea.\nStoria.\nLa Contea di Apache venne costituita il 24 febbraio 1879."}
{"id": "851624", "revid": "78273", "url": "https://it.wikipedia.org/wiki?curid=851624", "title": "Neogotiche", "text": ""}
{"id": "851644", "revid": "287204", "url": "https://it.wikipedia.org/wiki?curid=851644", "title": "Opuntioideae", "text": "Le Opuntioideae sono una sottofamiglia delle Cactaceae che comprende circa 300 specie suddivise in 15 generi.\nSi distinguono per la presenza di spine speciali, aciculari (glochidi), per i semi dotati di un grosso arillo legnoso e per i fusti divisi in segmenti, spesso appiattiti (cladodi).\nDescrizione.\nLe Opuntioideae sono piante dalle caratteristiche molto variabili a seconda dei generi e delle specie. L'aspetto pu\u00f2 essere ad albero, con arbusti, o cespuglioso. Presentano un fusto segmentato in sezioni distinte o cladodi. Sono presenti foglie, glochidi e spine, a seconda dei generi. I fiori (diurni) sono solitari e crescono sulle zone perimetrali della piante. I frutti sono simili a bacche, indeiscenti, e alcuni si asciugano arrivati a maturazione.\nDistribuzione.\nLe piante appartenenti alla sottofamiglia delle Opuntioideae sono presenti in tutto il continente americano e si distribuiscono dal Canada a tutta l'America settentrionale, ai Caraibi, a tutta l'America centrale sino alle estremit\u00e0 pi\u00f9 meridionali del sud America.\nClassificazione sistematica.\nAnderson (2001).\nNel 2001 il botanico statunitense Edward Frederick Anderson individu\u00f2 e classific\u00f2 i seguenti generi per la sottofamiglia:\nStuppy (2002).\nNel 2002 Wolfgang Stuppy ha classificato le \"Opuntioideae\" in cinque trib\u00f9:"}
{"id": "851648", "revid": "1305772", "url": "https://it.wikipedia.org/wiki?curid=851648", "title": "Y'All Want a Single", "text": "Y'All Want a Single \u00e8 un singolo promozionale del gruppo musicale statunitense Korn, estratto dal sesto album in studio \"Take a Look in the Mirror\" e pubblicato nel 2004.\nLa canzone.\nLa canzone \u00e8 una dedica umoristica alla Sony Music, che al gruppo aveva chiesto di \"scrivere una radio hit\" per il loro album. .\nVideo musicale.\nIl video, diretto da Andrews Jenkins, presenta una folla inferocita mentre distrugge un negozio di dischi per rivolta verso l'industria musicale. Inizia con i Korn che entrano in negozio, distruggono tutti i nastri e cd, e scoprono di essere loro stessi \"venduti\". Il tema del video \u00e8 in tema con quello della canzone, e critica l'attenzione eccessiva che la discografia e le etichette di settore riserverebbero all'immagine dei musicisti, e la concentrazione monopolistica di radio e canali video in poche mani. Per la sua realizzazione sono stati spesi 150.000 dollari."}
{"id": "851649", "revid": "254059", "url": "https://it.wikipedia.org/wiki?curid=851649", "title": "Topkapi (Istanbul)", "text": "Topkap\u0131 \u00e8 una \"mahalle\" del distretto di Fatih a Istanbul. \nTrasporti.\nIl \"terminal\" principale degli autobus di Istanbul era situato qui sino al 1994, quando si trasfer\u00ec a Bayrampasa. Con il trasferimento del \"terminal\", il quartiere si \u00e8 decongestionato. \nStoria.\nLe mura di Istanbul delimitano il lato ovest del quartiere, che si estende fra le porte di Mevlevihane e di Edirne, chiamata durante il periodo bizantino Porta di San Romanuo (). Dopo la caduta di Costantinopoli, la porta venne chiamata Topkap\u0131, perch\u00e9 durante l'assedio di fronte a essa venne posto in azione \"Basilico\", il cannone gigante fatto costruire dai Turchi appositamente per l'assedio. Da questa porta il Sultano Mehmet II entr\u00f2 per la prima volta in citt\u00e0. Il centro del quartiere \u00e8 la moschea Moschea di Kara Ahmet Pasci\u00e0 e il suo complesso."}
{"id": "851670", "revid": "466539", "url": "https://it.wikipedia.org/wiki?curid=851670", "title": "\u00d6rnsk\u00f6ldsvik", "text": "\u00d6rnsk\u00f6ldsvik \u00e8 una citt\u00e0 svedese della provincia del \u00c5ngermanland nella contea di V\u00e4sternorrland ed \u00e8 la citt\u00e0 principale del comune omonimo. Nel 2015 ha ospitato l'arrivo virtuale della somma chilometrica percorsa dalla societ\u00e0 podistica Ballotta Camp nella stagione sportiva.\nStoria.\nCitt\u00e0 giovane, nacque come \"citt\u00e0 mercato\" nel 1842 e divent\u00f2 citt\u00e0 nel 1894. \u00c8 principalmente una citt\u00e0 industriale e la popolazione \u00e8 di circa 28.000 unit\u00e0 per la citt\u00e0 in s\u00e9, e di 55.000 per il comune nel suo insieme.\nSport.\nStazione sciistica specializzata nello sci nordico, \u00e8 attrezzata con il trampolino Paradiskullen. Ha ospitato i I Giochi paralimpici invernali nel 1976 e i campionati mondiali juniores di sci nordico nel 1980. Per quanto riguarda l'hockey su ghiaccio, il Modo \u00e8 stato campione di Svezia nel 1979 e nel 2007. A livello calcistico, sono presenti il Friska Viljor (che ha militato nella seconda serie nazionale nel 2004) e l'Anundsj\u00f6 IF (che non \u00e8 mai andato oltre la terza serie)."}
{"id": "851673", "revid": "228587", "url": "https://it.wikipedia.org/wiki?curid=851673", "title": "Oratorio di San Rocco", "text": ""}
{"id": "851675", "revid": "1762651", "url": "https://it.wikipedia.org/wiki?curid=851675", "title": "Farkas Bolyai", "text": "Biografia.\nBolyai nacque a Bolya, un paese vicino a Nagyszeben in Transilvania (ora Sibiu in Romania). Fu istruito in casa dal padre fino all'et\u00e0 di sei anni, quindi fu inviato alla scuola calvinista di Nagyszeben. I suoi insegnanti riconobbero subito il suo talento in aritmetica e nell'apprendimento delle lingue. A 12 anni lasci\u00f2 la scuola e fu nominato tutore del figlio di otto anni del conte Kem\u00e9ny. Questo signific\u00f2 che Bolyai era trattato ora come un membro di una delle famiglie principali della nazione, ed egli divenne non solo tutore, ma anche grande amico del figlio del conte. Nel 1790 Bolyai e il suo allievo entrarono entrambi nel collegio calvinista di Kolozsv\u00e1r, dove passarono cinque anni.\nIl professore di filosofia al collegio di Kolozsv\u00e1r prov\u00f2 a portare Bolyai contro la matematica e verso una filosofia religiosa. Bolyai, invece, decise di andare all'estero con Simon Kem\u00e9ny per un viaggio d'istruzione nel 1796 e inizi\u00f2 a studiare matematica sistematicamente nelle universit\u00e0 tedesche, prima a Jena e quindi a Gottinga.\nTorn\u00f2 a Kolozsv\u00e1r nel 1799. L\u00ec conobbe e spos\u00f2 Zsuzsanna Benk\u00f6 e, nel 1802, nacque il loro figlio, J\u00e1nos Bolyai, che pi\u00f9 tardi sarebbe diventato un matematico ancora pi\u00f9 famoso del padre. Poco dopo accett\u00f2 un posto di insegnante di matematica e scienze al collegio calvinista di Marosv\u00e1s\u00e1rhely (T\u00e2rgu Mure\u0219 in rumeno), dove trascorse il resto dei suoi giorni.\nStudio matematico.\nGli interessi principali di Bolyai in campo matematico erano i fondamenti della geometria e l'assioma delle parallele.\nLa sua opera principale, il \"Tentamen\", era un tentativo di fondamento rigoroso e sistematico della geometria, dell'aritmetica, dell'algebra e dell'analisi. Nella sua opera, forniva procedimenti iterativi per la risoluzione di equazioni che poi prov\u00f2 essere convergenti mostrando che erano monot\u00f2ne crescenti e limitate superiormente.\nIl suo studio della convergenza delle serie include una prova analoga a quella fatta da Joseph Ludwig Raabe, che lui scopr\u00ec indipendentemente e all'incirca nello stesso periodo. Altre idee importanti nel suo studio sono: una definizione generale di funzione ed una definizione di eguaglianza tra due figure piane se entrambe possono essere divise in un numero finito uguale di parti congruenti a due a due.\nInizialmente dissuase il figlio dallo studio della geometria non euclidea, ma dal 1830 divenne abbastanza entusiasta da convincerlo a pubblicare le sue ipotesi controcorrente."}
{"id": "851676", "revid": "121190088", "url": "https://it.wikipedia.org/wiki?curid=851676", "title": "Ouyang Xiu", "text": "Biografia.\nNato in una famiglia povera in Luling (Provincia Jiangxi), perse il padre gi\u00e0 all'et\u00e0 di quattro anni. Poich\u00e9 non poteva permettersi una formazione scolastica tradizionale studi\u00f2 da autodidatta. Nel 1030, al terzo tentativo, pass\u00f2 l'esame di Jinshi.\nNominato funzionario a Luoyang, la vecchia capitale orientale della dinastia Tang, divenne dapprima sostenitore del rinomato riformatore Wang Anshi, e pi\u00f9 tardi suo acerrimo avversario.\nNel 1034 ottenne un incarico all'Accademia imperiale di Kaifeng, dove divenne collaboratore di Fan Zhongyan, prefetto di Kaifeng. Nel 1041 fu chiamato a corte per redigere un catalogo annotato della biblioteca imperiale.\nAllontanato dalla corte per ragioni politiche, fu trasferito per breve tempo a Chuzhou (\u6ec1\u5dde; Provincia Anhui). Pi\u00f9 tardi fu richiamato a corte come consigliere, ma la morte della madre, nel 1052, lo spinse a ritirarsi per oltre due anni a vita privata.\nTornato agli incarichi ufficiali, entr\u00f2 a far parte della prestigiosa Accademia di Hanlin e investito del compito di compilare una nuova storia della dinastia Tang: il \"Nuovo Libro dei Tang\" (X\u012bn T\u00e1ng Sh\u016b; \u65b0\u5510\u66f8), che port\u00f2 a termine solo nel 1060.\nFu anche ambasciatore presso la dinastia Liao, ed esaminatore e riformatore degli esami imperiali.\nAgli inizi degli anni 1060 era uno degli uomini pi\u00f9 potenti a corte, svolgendo contemporaneamente gli incarichi di accademico, consigliere, vicecommissario degli affari militari e vice ministro delle finanze. La sua posizione non manc\u00f2 di suscitare gelosie, e \u014cuy\u00e1ng fu accusato di crimini infamanti, accuse senza fondamento che tuttavia portarono ad un'inchiesta che lo umili\u00f2. Fu trasferito quindi nelle province di Anhui e Shandong.\nRitiratosi dalla vita pubblica nel 1071, Ouyang Xiu mor\u00ec a Yingzhou (Anhui) nel 1072.\nOpere.\nCome storico, \u014cuy\u00e1ng Xi\u016b edit\u00f2 i \"nuovi Annali Tang\" (x\u012bn t\u00e1ng sh\u016b; \u65b0\u5510\u66f8), una \"Storia di cinque dinastie\" (x\u012bn w\u01d4d\u00e0i sh\u01d0; \u65b0\u4e94\u4ee3\u53f2) e un'opera su iscrizioni di bronzo e di pietra.\nLa sua prosa si orienta a Han Yu, un protagonista del movimento Letteratura in stile classico (g\u01d4w\u00e9n y\u00f9nd\u00f2ng; \u53e4\u6587\u904b\u52d5).\nNormalmente \u014cuy\u00e1ng Xiu viene annoverato, come Han Yu, Liu Zongyuan, Su Xun, Su Shi, Su Che, Zeng Gong e Wang Anshi, tra gli \"otto grandi prosaisti delle epoche Tang e Song\". Nella sua famosa opera \"Il padiglione del vecchio ubriacone\" (\"zu\u00ecw\u0113ng t\u00edngj\u00ec\" ; \u9189\u7fc1\u4ead\u8a18) descrisse la sua vita nel ritiro rurale durante il suo esilio, immersa tra montagne, fiumi ed abitanti di Chuzhou. Durante il suo ritiro volontario al fiume Ying nei suoi ultimi anni scrisse invece la \"Storia del studioso calmo sei-uno\" (\"li\u00f9y\u012b j\u016bsh\u00ec\" ; \u516d\u4e00\u5c45\u58eb): I primi cinque dei sei \"uno\" (unit\u00e0) rappresentano gli averi del poeta: la sua biblioteca di diecimila volumi, una collezione di iscrizioni antiche in pietra e in bronzo, un \"guqin\", il \"weiqi\" e un bicchiere di vino. Il sesto \"uno\" invece \u00e8 \u014cuy\u00e1ng Xiu stesso. Nell\"'Elegia sui suoni d'autunno\" cerca senza successo d'avvertire il suo giovane servitore che la musica di fine estate annuncia il declino, che il suono \"Shang\" \u00e8 onnipresente e minaccioso.\nI poemi d'\u014cuy\u00e1ng Xiu si presentano di solito in tono rilassato, umoristico e autoironico. Coltiva tanto lo stile Shi quanto lo stile Ci. Nei poemi Shi si riduce, fedele al modello della media epoca Tang, all'essenziale, ed evita in particolare l'ampollosit\u00e0 dei tardi Tang. In ogni caso, \u00e8 ai poemi Ci che \u014cuy\u00e1ng Xiu deve la sua celebrit\u00e0. In particolare, la sua collezione \"Bellezza del Lago d'Ovest\" (x\u012bh\u00fah\u01ceo; \u897f\u6e56\u597d), da cantare secondo sulla melodia \"Alla raccolta del gelso\" (c\u01ceis\u0101ngz\u01d0; \u91c7\u6851\u5b50), contribu\u00ec alla diffusione del genere letterario."}
{"id": "851679", "revid": "62988", "url": "https://it.wikipedia.org/wiki?curid=851679", "title": "Nancy Patricia D'Alesandro Pelosi", "text": ""}
{"id": "851685", "revid": "1812835", "url": "https://it.wikipedia.org/wiki?curid=851685", "title": "Claudio Gora", "text": "Biografia.\nFiglio del generale degli alpini Carlo Felice Giordana, dopo essersi laureato in Giurisprudenza fond\u00f2 a Genova il \"Teatro Sperimentale Luigi Pirandello\". Esord\u00ec nel cinema nel 1939 come attore con \"Trappola d'amore\" di Raffaello Matarazzo. Prosegu\u00ec l'attivit\u00e0 con numerose parti da \"attor giovine\", tra cui \"Torna caro ideal\" (1939) di Guido Brignone, \"Signorinette\" (1942) di Luigi Zampa, \"La storia di una capinera\" (1943) di Gennaro Righelli, sul cui \"set\" incontr\u00f2 la futura moglie Marina Berti, \"Nessuno torna indietro\" (1943) di Alessandro Blasetti, \"Resurrezione\" (1944) di Flavio Calzavara. Dopo la guerra, ottenne i primi impegni importanti in coproduzioni italo-francesi come \"La Certosa di Parma\" (1947) di Christian-Jaque e \"Maria Antonietta regina di Francia\" (1956) di Jean Delannoy.\nNel frattempo esord\u00ec come regista con un'opera impegnativa, tratta dal romanzo-rivelazione di Giuseppe Berto, \"Il cielo \u00e8 rosso\" (1950), alla quale fece seguito nel 1953 \"Febbre di vivere\", un'indagine di ambiente e di costume sulle nuove generazioni, tratto da \"Cronaca\", opera teatrale di Leopoldo Trieste. Nel 1960 diresse \"La contessa azzurra\", film prodotto dall'armatore Achille Lauro.\nIl primo ruolo in film \"d'autore\" arriv\u00f2 nel 1958 con \"La tempesta\", kolossal storico-avventuroso di Alberto Lattuada. Fece seguito il ruolo di Remo Banducci in \"Un maledetto imbroglio\" (1959) di Pietro Germi, per il quale fu premiato con il Nastro d'argento per attore non protagonista. Nel 1960 gir\u00f2 \"I delfini\" di Maselli, \"Adua e le compagne\" di Pietrangeli, \"Tutti a casa\" di Comencini e \"Un amore a Roma\" di Risi.\nAltre interpretazioni di rilievo furono quelle di \"Una vita difficile\" (1961) e \"Fantasmi a Roma\" (1961), \"Il sorpasso\" (1962), \"Il processo di Verona\" (1963), \"Il medico della mutua\" (1968), \"Il prof. dott. Guido Tersilli primario della clinica Villa Celeste convenzionata con le mutue\" (1969), \"Confessione di un commissario di polizia al procuratore della repubblica\" (1971), \"Gente di rispetto\" e \"La donna della domenica\" (1975).\nMarito dell'attrice Marina Berti, conosciuta sul \"set\" del film \"La storia di una capinera\" nel 1942 a Torino, Gora ebbe cinque figli, tutti impegnati nel mondo dello spettacolo: Andrea, Marina, Carlo, Luca e Cristina Giordana.\nDal 2005, presso il Laboratorium Teatro di Roma, si svolge il \"Premio Claudio Gora\", concorso annuale dedicato al teatro di ricerca."}
{"id": "851695", "revid": "767487", "url": "https://it.wikipedia.org/wiki?curid=851695", "title": "La casa sperduta nel parco", "text": "La casa sperduta nel parco \u00e8 un film del 1980, diretto da Ruggero Deodato.\nAppartiene al genere revenge movie, i film di \"stupro e vendetta\", il filone a cui appartiene il film \"L'ultima casa a sinistra\", diretto da Wes Craven nel 1972, \u00e8 considerato uno dei primi e pi\u00f9 importanti film di questo genere.\nTrama.\nAlex, un maniaco stupratore, e il suo amico Ricky, un minorato mentale, vengono invitati in una villa di propriet\u00e0 del ricco Tom, dove sono presenti altri ragazzi borghesi. Tom ha invitato i due ragazzi sbandati con il solo scopo di far divertire i suoi amici, ma la situazione degenera presto, e Alex rivela la sua natura psicopatica.\nProduzione.\n\"La casa sperduta nel parco\" \u00e8 stato girato da Ruggero Deodato subito dopo il suo cult movie, il controverso \"Cannibal Holocaust\". Il produttore \u00e8 sempre Franco Palaggi, e il cast tecnico \u00e8 quello della pellicola precedente (Vincenzo Tomassi al montaggio, Sergio D'Offizi alla fotografia e Riz Ortolani alla colonna sonora, che usa una musica dolce, in contrasto con le scene di una violenza brutale, proprio come per \"Cannibal Holocaust\").\nIl film \u00e8 stato realizzato per far quadrare i conti, dato che \"Cannibal Holocaust\", in Italia, non aveva incassato molto, a causa delle sue traversie giudiziali.\nL'idea del film nacque durante le riprese di \"Cannibal Holocaust\". Deodato gir\u00f2 delle scene in esterni, per poi trarne un film. In seguito chiam\u00f2 lo sceneggiatore Gianfranco Clerici, che scrisse \"Cannibal Holocaust\", e gli commission\u00f2 la sceneggiatura.\nLe riprese durarono tre settimane e si svolsero tra New York e una prestigiosa villa nel ricco quartiere romano dell'Olgiata. Il film usc\u00ec nelle sale cinematografiche italiane il 6 novembre 1980.\nCast.\nIl protagonista del film \u00e8 l'attore statunitense David Hess, famoso per aver interpretato \"L'ultima casa a sinistra\", che in seguito lavorer\u00e0 ancora con Deodato. Al suo fianco c'\u00e8 Giovanni Lombardo Radice, presenza costante nei thriller e horror italiani di quegli anni.\nLa scena dello stupro iniziale \u00e8 stata interpretata da Hess insieme alla moglie.\nAccoglienza.\nCritica.\nLa critica dell'epoca accus\u00f2 il film di misoginia, ed evidenzi\u00f2 l'inverosimiglianza del finale della pellicola.\nNegli anni successivi, come altri prodotti del cinema italiano di genere, il film \u00e8 stato rivalutato. Gordiano Lupi ha scritto: \u00ab\"La casa sperduta nel parco\" \u00e8 un film claustrofobico e inquietante, un film dove non si salva nessuno. Non ci sono buoni o cattivi, non ci sono vittime e carnefici, incontriamo ad ogni scena solo terrore, violenza e disgusto\u00bb.\nCensura.\nAnche per questo film Deodato ha avuto problemi con la censura. In Inghilterra, quando videro il prologo con lo stupro, decisero subito di bandirlo, mentre in Italia \u00e8 stato vietato ai minori di 18 anni e pesantemente tagliato.\nDeodato, in pi\u00f9 di un'intervista, ha affermato che sarebbe impossibile girare un simile film, attualmente, in Italia.\nTitoli per l'estero.\nIl film \u00e8 uscito negli Stati Uniti come \"House on the Edge of the Park\", in Francia come \"La maison au fond du parc\", in Germania come \"Der Schlitzer\" e in Spagna come \"Trampa para un violador\".\nHome Video.\nCome per Cannibal Holocaust \u00e8 uscito in Italia, in versione integrale il dvd del film, con vari contenuti speciali come il commento degli attori e del regista e varie immagini di scena."}
{"id": "851698", "revid": "14691", "url": "https://it.wikipedia.org/wiki?curid=851698", "title": "La Casa sperduta nel parco", "text": ""}
{"id": "851708", "revid": "767487", "url": "https://it.wikipedia.org/wiki?curid=851708", "title": "Joseph Ludwig Raabe", "text": "Biografia.\nDato che i genitori erano abbastanza poveri, Raabe fu costretto a guadagnarsi da vivere sin da molto piccolo dando lezioni private. Inizi\u00f2 a studiare matematica nel 1820 al Politecnico di Vienna, in Austria. Nell'autunno del 1831 si spost\u00f2 a Zurigo, dove divenne professore di matematica nel 1833. Nel 1855 divenne professore al Politecnico Svizzero rifondato.\n\u00c8 conosciuto soprattutto per il criterio di Raabe (un corollario al criterio di d'Alembert), che serve a determinare la convergenza o la divergenza di serie infinite."}
{"id": "851710", "revid": "48344", "url": "https://it.wikipedia.org/wiki?curid=851710", "title": "Dark Side of the Moon", "text": ""}
{"id": "851720", "revid": "125918006", "url": "https://it.wikipedia.org/wiki?curid=851720", "title": "Lawrence Lessig", "text": "Direttore della Edmond J. Safra Foundation Center for Ethics dell'Universit\u00e0 di Harvard, dove insegna anche diritto, fondatore dello Stanford Center for Internet and Society (Centro per Internet e la societ\u00e0), fondatore e amministratore delegato di Creative Commons, nonch\u00e9 membro del consiglio direttivo della Electronic Frontier Foundation e di quello del Software Freedom Law Center, costituito nel febbraio 2005, \u00e8 noto soprattutto come sostenitore della riduzione delle restrizioni legali sul diritto d'autore, sui marchi commerciali (\"trademark\") e sullo spettro delle frequenze radio, in particolare nelle applicazioni tecnologiche.\nLessig ha annunciato all'iCommons Summit 07 che non si sarebbe pi\u00f9 concentrato sul copyright e sulle tematiche ad esso legate, ma sulla corruzione nel sistema politico statunitense. Questo suo nuovo impegno sar\u00e0 in parte facilitato dalla presenza del suo wiki \u2014 \"Lessig Wiki\" \u2014 dal momento che egli stesso ha incoraggiato i visitatori a farne uso per documentare casi di corruzione. Frutto di questo suo nuovo orientamento del proprio attivismo \u00e8 l'inaugurazione, nel maggio del 2014, del Comitato di Azione Politica (PAC) a finanziamento collettivo denominato \"May Day PAC\". Lo scopo dichiarato \u00e8 di far eleggere al Congresso degli Stati Uniti candidati che si impegnino a far approvare leggi che riformino le leggi sul finanziamento ai candidati e alle forze politiche limitando fortemente la possibilit\u00e0 di pochi ricchi finanziatori di avere una troppo forte rappresentativit\u00e0 dei loro interessi nel parlamento degli Stati Uniti.\nBiografia.\nCarriera accademica.\nNato a Rapid City, nel Dakota del Sud, Lessig ha conseguito un Bachelor of Arts in Economia ed un Bachelor of Science in Management presso la Wharton School of the University of Pennsylvania, un master in filosofia al Trinity College dell'Universit\u00e0 di Cambridge, in Gran Bretagna, e uno Juris Doctor alla Yale Law School.\nPrima di essere assunto a Stanford, Lessig ha insegnato alla Harvard Law School, in cui svolgeva il ruolo di Berkman Professor of Law, connesso al Berkman Center for Internet and Society, ed alla University of Chicago Law School. Egli \u00e8 considerato un liberal, ma ha sostenuto la candidatura di due influenti giudici conservatori: Richard Posner e Antonin Scalia.\nConvinzioni.\nLessig ha evidenziato diverse volte come la sua esperienza di studi di filosofia a Cambridge abbia cambiato radicalmente i suoi valori e il percorso che aveva scelto per la sua carriera. Prima di essa, egli aveva avuto idee politiche fortemente conservatrici o libertarie, aveva desiderato una carriera negli affari, ed aveva partecipato attivamente al movimento giovanile del partito repubblicano, svolgendo il ruolo di Youth Governor (giovane governatore) per lo Stato della Pennsylvania nell'ambito del programma YMCA Youth and Government nel 1978, e fu sul punto di proseguire la carriera politica nello stesso partito.\nLessig si convinse a restare due anni in pi\u00f9 rispetto a quanto da lui programmato (un solo anno di permanenza a Cambridge), durante i quali conseguir\u00e0 un \"undergraduate degree\" in filosofia e svilupper\u00e0 una coscienza politica diversa. Durante questo periodo comp\u00ec anche dei viaggi nel blocco orientale, a seguito dei quali svilupper\u00e0 un interesse per i sistemi legislativi e politici dell'Europa orientale.\nLessig si rifiuta di abbracciare il libertarismo convenzionale. Sebbene Lessig resti scettico a proposito dell'intervento dello stato, sostiene comunque la necessit\u00e0 di legiferare attentamente e costantemente per rispondere immediatamente alle nuove problematiche man mano che esse si presentano, e definisce se stesso \"costituzionalista\". Per via della sua relativa giovinezza e delle sue innovative visioni a proposito del diritto degli Stati Uniti, Lessig \u00e8 spesso stato identificato come potenziale candidato per la carica di giudice di corte d'appello federale in una futura amministrazione democratica.\nCode is law (Il codice \u00e8 la legge).\nIn informatica, il termine \"codice\" si riferisce, in genere, al testo che andr\u00e0 a costituire un programma per computer (ad esempio nell'espressione codice sorgente). In diritto, esso si riferisce ai testi che ne costituiscono le fonti. Nel suo libro \"Code and Other Laws of Cyberspace\", Lessig esplora le modalit\u00e0 in cui, in entrambi gli ambiti, il codice pu\u00f2 divenire strumento di controllo sociale, per poi concludere che \"il codice \u00e8 la legge\".\nMetodo Lessig.\nLessig \u00e8 noto anche per il suo uso di un particolare stile di presentazioni informatiche, caratterizzate dalla visualizzazione di brevi frasi o di immagini. James MacLennan ha definito questo stile \"metodo Lessig\".\nFree Culture (Cultura libera).\nNel 2002, Lessig \u00e8 stato premiato con l'FSF Award for the Advancement of Free Software dalla Free Software Foundation, e il 28 marzo 2004 \u00e8 stato scelto al tavolo dei direttori della FSF. Nel 2006, \u00e8 divenuto membro dell'American Academy of Arts and Sciences. Lessig \u00e8 ben noto anche per le sue critiche sull'estensione del diritto d'autore, e ha formalizzato il concetto di Cultura libera (Free Culture); sostiene, inoltre, il software libero e lo spettro libero (Open Spectrum). Ha dedicato buona parte del suo intervento \"Cultura libera\", tenuto durante l'OSCON del 2002, ai brevetti software, che considera una minaccia in ascesa sia all'innovazione sia al Free Software sia all'open source.\nNel 2008 ha pubblicato il libro \"Remix. Il futuro del copyright (e delle nuove generazioni)\" (\"Remix: Making Art and Commerce Thrive in the Hybrid Economy\") in cui analizza il fenomeno della professionalizzazione delle figure dei produttori di contenuti culturali durante il Novecento e come il digitale abbia invece consentito la riappropriazione di pratiche di produzione attiva di cultura basate anche sul remix, il riutilizzo di contenuti digitali preesistenti e la loro rielaborazione. Ricollegandosi al pensiero del sociologo Henry Jenkins, descrive queste nuove forme culturali come \"cultura RW\" (cultura Read/Write) in contrapposizione alla precedente \"cultura RO\" (cultura Read Only) e ne analizza le implicazioni giuridiche nel campo del copyright. In esso opera una netta divisione tra \"commercial economy\" nella quale il prezzo \u00e8 il punto centrale della transazione, \"sharing economy\" nella quale il prezzo \u00e8 solo una parte dei molteplici aspetti coinvolti nello scambio, e \"hybrid economy\" in posizione intermedia tra le due precedenti.\nNeutralit\u00e0 della rete.\nLessig \u00e8 un sostenitore della neutralit\u00e0 della rete da molto tempo. Nel 2006, ha testimoniato davanti al Senato degli Stati Uniti argomentando che il Congresso dovesse ratificare le libert\u00e0 di Internet di Michael Powell e aggiungere una limitazione all'accesso a internet, cio\u00e8 ritiene che ai fornitori di contenuti non debbano essere addebitati importi diversi. La ragione \u00e8 che Internet \u00e8 una piattaforma inestimabile sia per l'innovazione che per il vantaggio economico che crea, e sarebbe minacciato se le grandi aziende potessero acquistare servizi pi\u00f9 rapidi a scapito delle nuove societ\u00e0 con meno capitale. Tuttavia, Lessig ha sostenuto l'idea di consentire agli ISP di offrire ai consumatori l'opzione di diversi livelli di servizio a prezzi diversi. \u00c8 stato riferito su CBC News che afferma di essere sempre stato a favore di consentire ai provider di Internet di addebitare in modo diverso l'accesso ai consumatori a velocit\u00e0 diverse. Ha detto: \"Ora, senza dubbio, la mia posizione potrebbe essere sbagliata: alcuni miei amici che sostengono la neutralit\u00e0 della rete, cos\u00ec come alcuni studiosi, ritengono che sia sbagliato, ma la tesi che la mia posizione \u00e8 recente \u00e8 infondata. Se sbaglio, ho sempre sbagliato.\"\nAttivit\u00e0 collegata a wiki.\nNel marzo 2006, Lessig \u00e8 entrato a far parte nell'organo consultivo del progetto Digital Universe.\nQualche mese pi\u00f9 tardi, Lessig ha tenuto una conferenza a proposito dell'etica nel movimento della Cultura Libera durante Wikimania 2006.\nNotizie e vicissitudini personali.\nLessig \u00e8 sposato con l'avvocato Bettina Neuefeind, attiva nel campo dei diritti umani, da cui ha avuto due figli, Willem Dakota Neuefeind Lessig, nato il 7 settembre 2003, e Teo Elias Neuefeind Lessig, nato il 15 gennaio 2007.\nNel maggio 2005 \u00e8 stato reso noto che Lessig ha subito abusi sessuali dal direttore dell'American Boychoir School, da lui frequentata da adolescente. Lessig ha raggiunto un accordo con la scuola in passato, secondo termini non resi pubblici. Egli ha reso nota la sua esperienza mentre difendeva un altro studente vittima di abusi, John Hardwicke, durante un processo. Nell'agosto 2006 Lessig riusc\u00ec a convincere la New Jersey Supreme Court a restringere considerevolmente l'applicazione dell'immunit\u00e0 che proteggeva da azioni legali quelle organizzazioni senza scopo di lucro che non fossero riuscite ad impedire abusi sessuali.\nCandidatura alle primarie democratiche per le presidenziali 2016.\nLessig annunci\u00f2 la sua candidatura il 6 settembre 2015, dopo avere annunciato questa possibilit\u00e0 se avesse raccolto pi\u00f9 di un milione di dollari per avviare la sua campagna elettorale.\nLa scelta dell'autore di \"Code and Other Laws of Cyberspace\" \u00e8 stata comunque peculiare: Lessig puntava a farsi eleggere presidente per far passare una sola legge e poi dimettersi, lasciando la presidenza al suo vicepresidente per completare il mandato. La formula proposta dalla campagna di Lawrence Lessig era quella del \"Referendum President\": essere in carica per un singolo obiettivo politico, da realizzare nel pi\u00f9 breve tempo possibile, prima di lasciare la Casa Bianca. Con la sua iniziativa, Lessig intendeva mettere sul tavolo un tema e stimolare almeno un candidato per Partito Democratico a farlo proprio o, come si legge nelle FAQ della campagna, personificarla qualora gli altri candidati non l'abbracciassero. Durante un dibattito ha poi dichiarato che in caso di elezioni avrebbe portato comunque a termine il mandato presidenziale.\nL'obiettivo dell'eventuale presidenza Lessig era il passaggio del \"Citizen Equality Act\", un pacchetto di riforme che prevede tre modifiche nel modo in cui le elezioni politiche negli USA sono organizzate e finanziate: uguaglianza nel diritto di voto, uguaglianza nella rappresentanza ed elezioni finanziate dai cittadini. Il tema dell'uguaglianza di fronte al voto, sostiene il professore di Harvard, \u00e8 una tematica ancora urgente negli Stati Uniti. E lo \u00e8 per il modo in cui la politica viene finanziata.\nIl 2 novembre 2015 ha annunciato la sua sospensione della campagna elettorale. I sondaggi nazionali lo davano intorno allo 0,5% all'ultimo posto tra i candidati. \u00c8 stato il terzo a ritirarsi dalla corsa democratica dopo Jim Webb e Lincoln Chafee pochi giorni prima.\nCitazioni nella cultura di massa.\nLessig \u00e8 apparso come personaggio in un episodio del 2005 della serie televisiva a carattere politico \"West Wing - Tutti gli uomini del Presidente\" (\"The Wake Up Call\", sesta stagione, episodio 14). Il personaggio di Lessig, interpretato da Christopher Lloyd, vuole essere un ritratto realistico, a tal punto da contenere citazioni del proprio libro \"Il futuro delle idee\" e le sue conoscenze di diritto dell'Europa orientale.\nLessig \u00e8 stato citato in un numero del fumetto online xkcd.\nIl gruppo internazionale di artisti Monochrom ha eseguito una \"Canzone d'amore per Lessig\" sulla televisione Boing Boing nell'episodio trasmesso il 15 novembre 2007. Il termine austro-tedesco \"l\u00e4ssig\" (che significa \"calmo\" o \"rilassato\") si pronuncia in modo simile al cognome di Lawrence Lessig, e viene usato con fare scherzoso in questo caso.\nLessig \u00e8 inoltre citato nel video Prometeus della Casaleggio Associati del 2018, ove viene indicato come futuro Segretario della Giustizia degli Stati Uniti. Figura che nel 2020, secondo le proiezioni della Casaleggio Associati, avrebbe demolito il principio di autore e del copyright. Questa previsione all'oggi sembra lontana, ma non esclusa a priori."}
{"id": "851732", "revid": "124942214", "url": "https://it.wikipedia.org/wiki?curid=851732", "title": "Banca Popolare di Sondrio", "text": "La Banca Popolare di Sondrio, societ\u00e0 per azioni, \u00e8 capogruppo dell'omonimo gruppo bancario.\nLa banca \u00e8 quotata alla Borsa di Milano nell'indice FTSE Italia Mid Cap (Codice ISIN IT0000784196).\nStoria.\nLa banca venne fondata a Sondrio il 4 marzo 1871, una delle prime banche popolari italiane ispirate al movimento popolare cooperativo del credito propugnato in Italia da Luigi Luzzatti.\nL'istituzione della banca contribu\u00ec a dare avvio allo sviluppo economico della Valtellina: stante le caratteristiche periferiche della economia valtellinese, essa ha sempre goduto di una scarsa concentrazione degli impieghi, distribuiti presso numerosissime famiglie, professionisti, imprese di piccole dimensioni e qualche impresa di grande dimensione.\nL'attivit\u00e0 inizi\u00f2 con due sportelli: presso la sede centrale di Sondrio e presso la filiale di Morbegno. Fra il 1881 ed il 1962 furono aperte in valle altre dodici filiali, passate a diciotto entro il 1970.\nFra i numerosi soci della banca vengono ricordati gli economisti Fabio Besta e Ezio Vanoni.\nNell'aprile 2017 i vertici del Credito Valtellinese hanno proposto una fusione tra le due banche valtellinesi, la risposta della Popolare di Sondrio \u00e8 stata: \"L'istituto non guarda ad aggregazioni ed esiste soltanto l'opzione stand-alone\".\nNell'ottobre 2017 la Popolare di Sondrio ha presentato un'offerta per la Cassa di Risparmio di Cento (47 filiali nelle province di Ferrara, Modena, Bologna e Ravenna), controllata per il 67% dalla Fondazione CariCento che deve scendere al 33% entro il 2020 in base al protocollo Acri-Mef. Il 31 ottobre 2018, la Banca Popolare di Sondrio ha portato a compimento la \"due diligence\" sulla Cassa di Risparmio di Cento e ha sottoscritto con la Fondazione e la Holding CR Cento il contratto di acquisizione della maggioranza del capitale della Spa. L'operazione avverr\u00e0 in due fasi e prevede una parte in contante, 6,5 milioni di euro, e uno scambio di azioni con la Fondazione Cassa di Risparmio di Cento che acquisisce il 2% del capitale di Banca Popolare di Sondrio. Nell'ottobre 2019 lo stop della Bce alla Pop. Sondrio sull'acquisizione della Cassa di risparmio di Cento. Motivo: prima la riduzione dei rischi legati ai crediti deteriorati. Dopo aver annunciato la cessione gi\u00e0 in agosto un portafoglio di sofferenze per circa un miliardo di euro, la banca valtellinese ha deciso di vendere in ottobre ulteriori 0,5 miliardi di crediti deteriorati. Il 26 febbraio 2020 viene annunciato lo stop ricevuto dagli Organi di Vigilanza per l'acquisizione di Farbanca, con le stesse motivazioni gi\u00e0 addotte per la bocciatura dell'acquisizione di Caricento . Dal 5 gennaio 2022, a seguito di Delibera Assembleare del 29/12/2021 la Banca Popolare di Sondrio \u00e8 diventata societ\u00e0 per azioni.\nDati.\nIl capitale sociale della banca, pari a circa 1.360 milioni di euro, \u00e8 distribuito fra oltre 175.000 soci, che in larga parte sono pure clienti.\nIl patrimonio netto assomma a circa 2.309 milioni di euro escluso l'utile d'esercizio che al 31 dicembre 2017 \u00e8 stato di 118 milioni \u20ac.\nAl 31 dicembre 2019, la banca risultava operativa con un totale di 482 filiali.\nGruppo bancario.\nIl Gruppo bancario Banca Popolare di Sondrio \u00e8 composto dalla capogruppo Banca Popolare di Sondrio, dalle controllate:\nTra le societ\u00e0 partecipate Pirovano Stelvio S.p.A., struttura alberghiera al Passo dello Stelvio.\nPresenza sul territorio.\nLa Banca \u00e8 presente nelle seguenti regioni:"}
{"id": "851751", "revid": "54354", "url": "https://it.wikipedia.org/wiki?curid=851751", "title": "Espansione di spettro", "text": ""}
{"id": "851769", "revid": "6923", "url": "https://it.wikipedia.org/wiki?curid=851769", "title": "Isola d'Urville (Antartide)", "text": "L'isola d'Urville \u00e8 un'isola dell'Antartide. \u00c8 la pi\u00f9 settentrionale dell'Arcipelago di Joinville. \u00c8 lunga circa 17 miglia e si trova immediatamente a nord dell'isola Joinville, da cui la separa il Larsen Channel. Le coordinate dell'isola d'Urville sono .\nL'isola d'Urville venne registrata con tale nome nel 1902 ad opera di una spedizione antartica svedese diretta da Otto Nordenski\u00f6ld, che scelse per essa il nome del capitano Jules Dumont d'Urville, l'esploratore francese che per primo aveva scoperto l'arcipelago nel 1838."}
{"id": "851774", "revid": "34928", "url": "https://it.wikipedia.org/wiki?curid=851774", "title": "Isola di d'Urville", "text": ""}
{"id": "851782", "revid": "110157", "url": "https://it.wikipedia.org/wiki?curid=851782", "title": "T\u00fdn nad Vltavou", "text": "T\u00fdn nad Vltavou (in tedesco \"Moldautein\" o \"Moldauthein\") \u00e8 una citt\u00e0 della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale.\nCuriosit\u00e0.\nAlla citt\u00e0 \u00e8 intitolato l'asteroide 14537 T\u00fdn nad Vltavou."}
{"id": "851785", "revid": "110157", "url": "https://it.wikipedia.org/wiki?curid=851785", "title": "Zliv", "text": "Zliv (in tedesco \"Sliw\") \u00e8 una citt\u00e0 della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "851787", "revid": "515394", "url": "https://it.wikipedia.org/wiki?curid=851787", "title": "Prospero Fontana", "text": "Biografia.\nDopo un prolungato \u201cpraticantato\u201d come assistente di vari pittori manieristi, Prospero Fontana apr\u00ec a Bologna una scuola che ebbe un ruolo notevole nella maturazione della pittura emiliana nella seconda met\u00e0 del XVI secolo. Sul finir della carriera, tuttavia, fu letteralmente eclissato dai cugini Carracci che si erano formati proprio presso la sua scuola. Fontana fu un eccellente ritrattista (abilit\u00e0 che trasmise alla figlia Lavinia) e come tale fu presentato da Michelangelo a Giulio III, divenendo uno dei pittori preferiti del pontefice, \u00abche lo stipendi\u00f2 fra' pittor palatini. Serv\u00ec anco i tre successori di Giulio e fu considerato fra' miglior ritrattisti del suo tempo\u00bb (Lanzi).\nDiscepolo di Innocenzo da Imola (da cui verr\u00e0 prescelto in punto di morte per terminare una sua tela), poco pi\u00f9 che sedicenne Fontana fu tra gli aiutanti di Perin del Vaga, gi\u00e0 allievo di Raffaello, nella decorazione di Palazzo Doria a Genova, citt\u00e0 dove oper\u00f2, seppur discontinuamente, per quasi un decennio.\nAttorno al 1550 inizi\u00f2 a lavorare per Giulio III a Roma, dove, tra l'altro, sovrintese alla decorazione del Belvedere in Vaticano; lavor\u00f2 in Castel Sant'Angelo; decor\u00f2 Villa Giulia, assieme a Taddeo Zuccari e a Pietro Venale, e affresc\u00f2 il loggiato di Palazzo Firenze in Campo Marzio (allora appartenente al fratello del papa).\nVerso il 1560 si rec\u00f2 in Francia: uno dei vari pittori manieristi coinvolti dal Primaticcio in quella che risulter\u00e0 essere la fondazione della Scuola di Fontainebleau, un'esperienza che anche per Fontana risult\u00f2 assai formativa. Il soggiorno francese, tuttavia, fu breve, perch\u00e9 Fontana, gravemente ammalato, dovette essere rimpatriato in tutta fretta (non riuscendo neppure a guadagnarsi l'anticipo ricevuto che Primaticcio poi gli condon\u00f2).\nSempre verso il 1560 Fontana venne incaricato dal cardinale Tiberio Crispo per le decorazioni del suo palazzo nella citt\u00e0 di Bolsena, oggi Palazzo del Drago. \nPoco dopo Fontana accompagna il Vasari (con cui aveva gi\u00e0 collaborato a Rimini) a Firenze, dove lo coadiuva, insieme a Livio Agresti, nell'affrescare Palazzo Vecchio (1563-1565), e dove viene ammesso nell'Accademia Fiorentina del Disegno.\nRientrato nel 1570 a Bologna, ripart\u00ec l'anno successivo per Citt\u00e0 di Castello, dove aveva ottenuto l'incarico di decorare Palazzo Vitelli a Sant'Egidio. L'opera lo impegn\u00f2, con aiuti, dal 1572 al 1574, ma la sua parte centrale, le 22 scene delle \"Storie dei fatti dei Vitelli\" nel Salone, \u00e8 spesso citata per la rapidit\u00e0 con cui venne eseguita (poche settimane).\nDa Citt\u00e0 di Castello Fontana ritorn\u00f2 definitivamente a Bologna dove, comunque, aveva continuamente operato negli intervalli tra i vari altri lavori. Nel 1550 vi aveva affrescato la Palazzina della Viola (scene della \"Vita di Costantino\"), nel 1551 Palazzo Bocchi (affreschi delle \"Virt\u00f9\" e degli \"Dei\"), tra il 1550 e il 1556 Palazzo Poggi (\"Scene della vita di Mos\u00e8\" nella relativa sala e vari altri affreschi in altre sale); nel 1560 aveva dipinto la \"Disputa di Santa Caterina\" per il santuario della Madonna del Baraccano (\u00abche \u00e8 tenuta molto bell'opera\u00bb, scrive il Vasari); tra il 1566 e il 1568 aveva decorato a fresco la cappella Pepoli in San Domenico e nel 1570 aveva partecipato alla decorazione della nuova abside nella Chiesa di San Pietro.\nFontana continu\u00f2 a dipingere fino al 1590, ma nell'ultimo periodo rimase \u00absenza commissioni e senza seguaci\u00bb. Secondo l'abate Luigi Lanzi, che imputa al Fontana un profondo decadimento della pittura nel centro felsineo, ci\u00f2 era dovuto, prima ancora che alla concorrenza dei Carracci, alla sua pittura troppo frettolosa e poco curata (eccessivamente mutuata dal Vasari) per una sete di guadagni connessa con uno smodato \u00abamore del lusso\u00bb. Ebbe tra i suoi allievi Achille Calici."}
{"id": "851792", "revid": "767487", "url": "https://it.wikipedia.org/wiki?curid=851792", "title": "Hradce", "text": "Hradce \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "851793", "revid": "59975", "url": "https://it.wikipedia.org/wiki?curid=851793", "title": "A.c.a.b.", "text": ""}
{"id": "851794", "revid": "767487", "url": "https://it.wikipedia.org/wiki?curid=851794", "title": "Hranice (Boemia meridionale)", "text": "Hranice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "851795", "revid": "110157", "url": "https://it.wikipedia.org/wiki?curid=851795", "title": "Hrd\u011bjovice", "text": "Hrd\u011bjovice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "851798", "revid": "110157", "url": "https://it.wikipedia.org/wiki?curid=851798", "title": "H\u016fry", "text": "H\u016fry \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice in Boemia Meridionale."}
{"id": "851799", "revid": "110157", "url": "https://it.wikipedia.org/wiki?curid=851799", "title": "Hvozdec (Boemia meridionale)", "text": "Hvozdec \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "851802", "revid": "767487", "url": "https://it.wikipedia.org/wiki?curid=851802", "title": "Chot\u00fd\u010dany", "text": "Chot\u00fd\u010dany \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "851803", "revid": "767487", "url": "https://it.wikipedia.org/wiki?curid=851803", "title": "Chr\u00e1\u0161\u0165any (Boemia meridionale)", "text": "Chr\u00e1\u0161\u0165any \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "851806", "revid": "110157", "url": "https://it.wikipedia.org/wiki?curid=851806", "title": "Jankov (Boemia meridionale)", "text": "Jankov \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "851809", "revid": "110157", "url": "https://it.wikipedia.org/wiki?curid=851809", "title": "J\u00edlovice (Boemia meridionale)", "text": "J\u00edlovice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "851810", "revid": "767487", "url": "https://it.wikipedia.org/wiki?curid=851810", "title": "Jivno", "text": "Jivno \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "851819", "revid": "1713767", "url": "https://it.wikipedia.org/wiki?curid=851819", "title": "Federazione Italiana Scherma", "text": "La Federazione Italiana Scherma (FIS) si occupa della promozione della Scherma in Italia. \u00c8 una federazione affiliata al CONI e alla F\u00e9d\u00e9ration Internationale d'Escrime (FIE).\nStoria.\nLa scherma italiana ebbe da sempre un ruolo fondamentale sul piano internazionale e nonostante questo fino al 1909 manc\u00f2 totalmente un'associazione italiana. Nel 1901 vi fu un primo tentativo di istituzione, promosso dall'on. Enrico Arlotta con un gruppo di schermitori \"dilettanti\" (allora erano cos\u00ec definiti gli atleti) a Napoli, sede dell'Accademia Nazionale di Scherma. Gi\u00e0 in questo primo tentativo venne stabilito che la sede della Federazione dovesse essere a Roma.\nOccorrer\u00e0 per\u00f2 aspettare fino al 1909 per vedere la nascita della \"Federazione Schermistica Italiana\", ad opera del capitano Augusto Ciacci e del sen. Luigi Lucchini.\nIl conte Enzo Ravaschieri Fieschi diresse la commissione incaricata di redigere lo statuto, e fu anche il primo presidente.\nL'importanza dello sport crebbe, grazie anche ai successi olimpici, e addirittura nel 1920, ai giochi olimpici di Anversa, Nedo Nadi riusc\u00ec nell'impresa di vincere ben cinque medaglie d'oro.\nNel 1901 si tennero i primi campionati italiani per dilettanti e nel 1906 Campionati italiani assoluti di scherma.\nNel 1913 nacque anche una F\u00e9d\u00e9ration Internationale d'Escrime, cui la FIS ader\u00ec. Nel 1923 la federazione cambier\u00e0 nome in \"Confederazione Italiana di Scherma\", per assumere il nome attuale nel 1933.\nLa FIS ha finora conquistato ben 125 medaglie olimpiche, superando qualsiasi altro sport praticato in Italia."}
{"id": "851830", "revid": "729019", "url": "https://it.wikipedia.org/wiki?curid=851830", "title": "Hugo Banzer Su\u00e1rez", "text": " \u00c8 stato presidente della Bolivia in due occasioni: dal 1971 al 1978 a seguito di un colpo di Stato e dal 1997 al 2001 a seguito di elezioni.\nBiografia.\nPrima presidenza.\nAnche con l'appoggio, ritirato in un secondo tempo, di alcuni partiti democratici, nel 1971 realizz\u00f2 un colpo di Stato destituendo il generale Juan Jos\u00e9 Torres Gonz\u00e1les, successivamente assassinato in esilio in Argentina. Banzer \u00e8 stato pi\u00f9 volte accusato di essere il mandante dell'omicidio.\nMantenne la presidenza fino al 1978, quando venne destituito da un altro colpo di Stato.\nDurante la dittatura si realizzarono numerose violazioni dei diritti umani, vennero uccisi, in patria e all'estero, numerosi oppositori, o presunti tali, e si port\u00f2 avanti una politica economica incentrata nel forte indebitamento con organismi internazionali a beneficio di una ristretta gerarchia di alleati politici. Il prezzo di questa gestione economica, improntata sulla corruzione, verr\u00e0 pagato dall'economia boliviana negli anni seguenti, con frequenti e forti crisi inflative e instabilit\u00e0 sociale.\nPer i crimini commessi durante la sua dittatura non ha mai pagato alcun conto con la giustizia. Banzer \u00e8 stato forse l'unico dittatore dell'epoca dell'Operazione Condor a non esser mai stato citato in patria dalla magistratura per i misfatti commessi.\nSeconda presidenza.\nFondato un partito politico, ADN, \"Acci\u00f3n Democratica Nacionalista\", Banzer partecip\u00f2 a tutte le elezioni della Bolivia democratica dal 1982 al 1997. Tra il 1989 e il 1993, govern\u00f2 con il MIR, \"Movimiento de la Izquierda Revolucionaria\", appoggiando l'elezione a presidente di Paz Zamora. Dopo alcuni anni di opposizione, il MIR restitu\u00ec il favore appoggiando la sua elezione a presidente nel 1997.\nAnche questa gestione presidenziale ottenne catastrofici risultati sull'economia nazionale, facendo precipitare il Paese, dopo 15 anni di stabilit\u00e0, in una crisi economica profonda. La forte e crescente corruzione del suo governo, appoggiato da numerosi partiti populisti, incentiv\u00f2 anche la crescita dei movimento sociali di opposizione, con la prima grande rivolta dell'acqua di Cochabamba, nel 2000.\nNel 2001, Banzer si dimise dalla presidenza per motivi di salute lasciando il posto al suo vicepresidente, Jorge Quiroga Ram\u00edrez. Mor\u00ec di cancro ai polmoni qualche mese dopo (maggio 2002) a Santa Cruz de la Sierra."}
{"id": "851839", "revid": "41310", "url": "https://it.wikipedia.org/wiki?curid=851839", "title": "Catene cinematiche", "text": ""}
{"id": "851840", "revid": "765341", "url": "https://it.wikipedia.org/wiki?curid=851840", "title": "Cura annonae", "text": "Il problema della fornitura di grano per la citt\u00e0 di Roma (in latino \"annona\") fu sempre uno dei temi centrali della politica prima della repubblica e poi dell'Impero romano. A Roma decine di migliaia di contadini combattenti, che le guerre avevano privato della terra, furono in grado di vendere i propri voti in cambio di \u201c\"pane e giochi circensi\"\u201d.\nAl tempo del proprio splendore Roma giunse ad importare 3,5 milioni di quintali di frumento, per l'epoca quantit\u00e0 astronomica. Si potrebbe sostenere che tutta l'organizzazione politica dell'Impero fu modulata sulla duplice esigenza di rifornire di frumento la capitale e le legioni di stanza ai confini (\"annona militaris\"). L'immensa quantit\u00e0 del frumento importato da Roma proveniva da una pluralit\u00e0 di province, Sicilia, Sardegna, province asiatiche e africane, ma il perno dell'approvvigionamento era costituito dall'Egitto, che soddisfaceva oltre met\u00e0 del fabbisogno.\nIl ruolo dell'Egitto per saziare la fame della plebe romana era tale che Augusto, che assoggett\u00f2 l'Egitto al ruolo annonario del futuro, viet\u00f2 ai senatori l'ingresso nella provincia, amministrata da un suo agente di rango equestre, il prefetto d'Egitto. L'importanza dell'Egitto come perno annonario si color\u00ec anche di significati religiosi quando Costantino, per piegare il patriarca di Alessandria, Atanasio, il paladino del credo di Nicea, lo accus\u00f2, falsamente, di avere sollevato il popolo alessandrino per impedire il carico delle navi frumentarie attese a Costantinopoli, divenuta seconda capitale dell'Impero romano, come la prima popolata da una plebe oziosa che attendeva che il cibo giungesse, gratuitamente, dal mare.\nStoria.\nSotto il Principato, la posizione del \"praefectus annonae\" divent\u00f2 permanente mentre una gamma di privilegi, compresi quelli di concessione della cittadinanza e dell'esenzione da determinate funzioni, furono estesi agli \"armatori\", che si erano arrogati il compito di assicurare il trasporto del grano in citt\u00e0.\nUna grande parte del rifornimento della citt\u00e0 era ottenuta attraverso il mercato libero; i prezzi nella citt\u00e0 erano invariabilmente elevati ed i commercianti potevano cos\u00ec contare di realizzare un ricco profitto. C'era tuttavia anche il grano raccolto come imposta in natura da determinate province, da tenere in considerazione; parte di questo grano veniva distribuito ai funzionari ed ai soldati e parte di esso veniva venduta a prezzo di mercato anche se, per effetto delle leggi proposte da Gaio Sempronio Gracco (123 a.C.), una parte fin\u00ec per essere venduta ad un prezzo agevolato ai cittadini. Le campagne contro i pirati di Pompeo e di Cesare erano state imposte dalla necessit\u00e0 di mantenere libero il rifornimento di grano dal mediterraneo orientale. Il tema delle Frumentationes divenne quello centrale della politica. Nel 58 a.C., Clodio comp\u00ec delle distribuzioni gratuite; l'imperatore Augusto pens\u00f2 di abolire queste distribuzioni gratuite (\"frumentationes\"), ma poi si limit\u00f2 a diminuire il numero dei beneficiari e riservarle a 250.000 cittadini.\nSoprattutto sotto l'impero \"panem et circenses\" divenne il cardine della politica di imperatori, sempre pi\u00f9 autocrati, per assicurarsi il favore del popolo romano.\nIn diverse occasioni la fornitura di grano dalle province, o il relativo blocco, fu utilizzato come strumento di potere:\nUtilizzo politico.\nUna megalopoli come Roma antica non riusc\u00ec mai ad essere alimentata dalla propria campagna anche perch\u00e9 in buona parte non destinata a produrre generi di prima necessit\u00e0, ma frutta e verdura, quando non era occupata dalle ville e dai giardini dell'aristocrazia. Il grano presentava rispetto agli altri alimenti diversi vantaggi. Era pi\u00f9 facilmente conservabile ed era trasportabile, perch\u00e9 occupava, a parit\u00e0 di potere nutritivo, poco spazio. Aveva anche un areale molto vasto, con la possibilit\u00e0 quindi di creare le condizioni geopolitiche per l'accumulazione di eccedenze alimentari.\nLa citt\u00e0 dipese per il rifornimenti di cereali da altre zone d'Italia, specialmente la Campania, e poi anche da altre aree dell'impero come le province della Sicilia, dell'Africa (attuale Tunisia) e dell'Egitto, con il suo grande porto d'imbarco di Alessandria.\nQueste regioni avevano la possibilit\u00e0 di assicurare i quantitativi di grano necessari alla popolazione della Capitale (secondo alcune fonti 60 milioni di moggi) ed \u00e8 per ci\u00f2 che le vie di comunicazione con il porto di Ostia e la libera navigazione dalle zone che presentavano eccedenza di produzione di grano ebbero grande importanza strategica.\nChiunque si trov\u00f2 in posizione di controllo rispetto al rifornimento del grano ebbe un ruolo essenziale per la citt\u00e0 di Roma. Nell'anno dei quattro imperatori Vespasiano, che controllava l'Egitto ed i suoi rifornimenti granari, riusc\u00ec anche per questo a prevalere sugli altri contendenti.\nL'importanza politica di mantenere la \"quiete urbana\" della popolazione comport\u00f2 che i magistrati romani e successivamente gli imperatori devolsero ingenti risorse e grande attenzione all'approvvigionamento di generi alimentari; ai tempi della tarda repubblica, se bisogna prestare fede al racconto di Tito Livio, il senato romano designava un edile con funzione di \"praefectus annonae\", che curava le distribuzioni di grano alla popolazione."}
{"id": "851856", "revid": "1305772", "url": "https://it.wikipedia.org/wiki?curid=851856", "title": "Falling Away from Me", "text": "Falling Away from Me \u00e8 un singolo del gruppo musicale statunitense Korn, pubblicato il 7 dicembre 1999 come primo estratto dal quarto album in studio \"Issues\".\nVideo musicale.\nIl videoclip, diretto dal cantante dei Limp Bizkit Fred Durst (che appare al minuto 4:31), comincia come una continuazione del videoclip di \"Freak on a Leash\", partendo con la chiusura del cartone animato usato per la precedente canzone. Successivamente viene mostrata una ragazza completamente sconvolta da un uomo che abusa di lei (che si rivela essere suo padre) e intenta a lasciare la casa nel mezzo della notte."}
{"id": "851860", "revid": "1305772", "url": "https://it.wikipedia.org/wiki?curid=851860", "title": "Make Me Bad", "text": "Make Me Bad \u00e8 un singolo del gruppo musicale statunitense Korn, pubblicato il 22 maggio 2000 come secondo estratto dal quarto album in studio \"Issues\".\nVideo musicale.\nIl videoclip, diretto da Martin Weisz, trae ispirazione dalla serie di film \"Alien\" e ha visto partecipazione di vari attori, tra cui Brigitte Nielsen, Udo Kier, Tatjana Patitz e Shannyn Sossamon."}
{"id": "851864", "revid": "767487", "url": "https://it.wikipedia.org/wiki?curid=851864", "title": "Chambao", "text": "Chambao \u00e8 un gruppo musicale spagnolo di flamenco-musica elettronica nato a Malaga, in Andalusia.\nStoria.\n\u00c8 stato il musicista olandese Henrik Takkenberg a scoprire la band composta da Mar\u00eda del Mar, Eduardo e Dani (il quale ha lasciato nel 2005).\nIl loro primo album \u00e8 stato \"Flamenco Chill\", una compilation con sei canzoni e due versioni, con Triana e Pepe de Luc\u00eda dei Camar\u00f3n. Ne sono state vendute pi\u00f9 di 90.000 copie.\n\"Endorfinas en la mente\" (lett.: endorfine nella mente) \u00e8 stato il secondo lavoro, composto senza l'aiuto di Henrik e garante la vittoria del \"Premio Ondas\".\n\"Pokito a poko\" (lett.: poco a poco) \u00e8 il terzo album del gruppo che fonde tradizione e modernit\u00e0.\nLa cantante del gruppo, Mar\u00eda del Mar, dopo essere guarita da un cancro, ha duettato con Ricky Martin in \"Tu Recuerdo\" contenuto in una compilation di MTV."}
{"id": "851867", "revid": "767487", "url": "https://it.wikipedia.org/wiki?curid=851867", "title": "Lil' Flip", "text": "\u00c8 noto anche come Leprechaun (in riferimento al suo primo album), Fliperaci, Flip Gates, The #1 Fly Boy e The Freestyle King, questo per la sua grande abilit\u00e0 di freestyler, nonostante egli sia un freestyler molto lento. \u00c8 salito alla ribalta, soprattutto oltreoceano, grazie alla sua hit \"Sunshine\". \u00c8 conosciuto inoltre per i pi\u00f9 che frequenti cambi di stile vocale nei suoi brani, per aver pubblicato un elevatissimo numero di mixtape (imprecisato) e per aver fatto oltre 100 apparizioni negli album di altri artisti, non solo south ma anche underground.\nLil' Flip \u00e8 un membro della Screwed Up Click, il noto e largo collettivo di rapper di Houston creato nei primi anni novanta da DJ Screw; \u00e8 inoltre il fondatore della \"Clover G Records\".\nIl suo nuovo album in studio si dice che uscir\u00e0 nel 2011.\nBiografia.\nGli inizi e \"The Leprechaun\" (2000).\nNato e cresciuto a Houston (Texas) nella comunit\u00e0 di Cloverland, situata nell'area meridionale della citt\u00e0, il giovane Eric viene essenzialmente scoperto da DJ Screw (figura quasi leggendaria dell'hip hop di Houston. \u00c8 lui stesso a dargli il nominativo \"The Freestyle King\"), che nota in lui non indifferenti doti di freestyler e lo ospita in alcuni dei suoi innumerevoli mixtape. Prima che questi muoia nel 2000 per un attacco cardiaco, il rapper entra a far parte della Screwed Up Click ed \u00e8 gi\u00e0 abbastanza noto in ambito underground grazie ai due album pi\u00f9 popolari del DJ.\nPresto Flip fonda l'etichetta indipendente \"Suckafree\" assieme al manager \"Humpty Hump\" Hobbs, anch'esso rapper. Il primo lavoro che i due pubblicano sotto tale etichetta risale al 1998 col titolo di \"Hustlaz Stackin Endz\"; il progetto prende il nome dalla crew HSE, fondata da Flip assieme ai compagni A.P. e Redd, i quali partecipano anche loro al processo di registrazione. Allora Flip ha solo 17 anni. Il disco, che si diffonde pi\u00f9 che altro per passaparola, vede in aggiunta i featuring di artisti quali Papa Rue, Lil' O e Big Hawk.\nDue anni dopo segue \"The Leprechaun\", altro album indipendente di Flip edito dalla \"Suckafree\", che anticipato dal singolo \"I Can Do That\" spopola in tutta Houston (ma anche nel resto degli USA) per le radio black rivelandosi un grande successo underground e non solo (si dice che Lil' Flip abbia venduto un sacco di copie del disco solo distribuendole direttamente dal bagagliaio della sua auto). \"The Leprechaun\" raggiunge la posizione n.67 nella chart \"Top R&amp;B/Hip-Hop Albums\" di \"Billboard\" e con oltre 100.000 copie vendute consacra Flip come uno dei rapper di Houston pi\u00f9 importanti del momento, ma anche come uno dei primi artisti del southern rap che comincia in grande stile a farsi conoscere a livello nazionale, per tutti gli USA e non solo a Houston.\nL'incidente e \"Undaground Legend\" (2002).\nPer il rapper segue un periodo di florida vendita di mixtape (circa 10, che nel giro underground vendono sulle 30.000 copie l'uno), ma anche tragico in quanto viene raggiunto a marzo a Houston da diversi colpi di arma da fuoco provenienti da una macchina in corsa (gli assalitori rimangono sconosciuti). Tuttavia riporta ferite non gravi, si riprende presto e stipula un contratto con la \"Sony Records\", e in particolare con la \"Columbia Records\" (etichetta sussidiaria della prima). All'interno di tale contratto, la \"Suckafree\" gioca il ruolo di label distributrice.\nIl 27 agosto 2002 esce allora \"Undaground Legend\", vero e proprio album di debutto di Flip in quanto suo primo lavoro ad essere pubblicato sotto una major discografica. Il disco, sebbene non ottenga molta promozione dalla \"Loud Records\", vende sulle 70.000 copie durante la prima settimana di debutto e nella met\u00e0 di settembre raggiunge la posizione n.12 all'interno della \"Billboard 200\" e la n.4 nella \"Top R&amp;B/Hip-Hop Albums\", per aggiudicarsi poi lo status di platino. All'album partecipano artisti importanti come Chamillionaire, David Banner, Bizzy Bone (questi a 2 tracce) e Juvenile (questi al remix del precedente singolo di successo \"I Can Do That\"). L'unico singolo estratto \u00e8 \"The Way We Ball\", che si piazza alla posizione n.69 della \"Hot R&amp;B/Hip-Hop Songs\". I riscontri e i pareri della critica sono molto favorevoli, la quale si esprime al riguardo dicendo che, se l'album fosse stato pi\u00f9 pubblicizzato e altre canzoni fossero state pubblicate come singoli, avrebbe avuto ancora pi\u00f9 successo, in tutto il resto del mondo.\nNel corso del 2003 Lil' Flip continua a produrre mixtape e collabora con i Three 6 Mafia e David Banner rispettivamente ai singoli \"Ridin' Spinners\" e \"Like a Pimp\". Partecipa inoltre a una traccia di \"Chicken-n-Beer\" di Ludacris, \"Screwed Up\", al remix di \"Can't Nobody\" di Kelly Rowland, \"Talk to Me\" sempre di David Banner, contenuta in \"\" e a \"Get Down\" di Yo Gotti, in \"Life\".\nIl vero successo con \"U Gotta Feel Me\" (2004).\nIl 2004 \u00e8 un vero e proprio anno di svolta per l'artista. Il suo terzo lavoro, dal titolo \"U Gotta Feel Me\", vede la luce il 30 marzo, sempre sotto la \"Sony Music\" e la \"Columbia Records\". Se \"Undaground Legend\" era stato l'album di Flip pi\u00f9 acclamato e apprezzato dalla critica, questo \u00e8 sicuramente quello pi\u00f9 di successo da un punto di vista prettamente commerciale. Composto in due dischi e trainato dai singoli \"Game Over (Flip)\" e \"Sunshine\", raggiunge appena 18 giorni dopo la posizione n.4 della \"Billboard 200\" e nel primo giorno di maggio la n.2 nella \"Top R&amp;B/Hip-Hop Albums\", guadagnandosi ancora una volta il platino per pi\u00f9 di un milione di copie vendute. Anche i singoli anzidetti ottengono un successo strepitoso: \"Game Over (Flip)\" si classifica alla posizione n.15 della \"Billboard Hot 100\" con lo status di platino e \"Sunshine\" alla n.2 della stessa classifica, con lo status d'oro. In pi\u00f9, i loro videoclip vengono massicciamente trasmessi su \"MTV\" e \"BET\".\nRiguardo alla sua nuova fatica, Flip dice:\nAl disco partecipano Ludacris, i Three 6 Mafia, nuovamente David Banner, gli allora membri dei Dipset Cam'ron e Jim Jones, Baby D, Killer Mike, Pastor Troy e altri personaggi di punta. Dato il suo enorme successo, \"U Gotta Feel Me\" viene poi ripubblicato in versione Chopped and screwed, raggiungendo la posizione n.42 nella \"Top R&amp;B/Hip-Hop Albums\".\nL'enorme incremento di popolarit\u00e0 che Flip ottiene con questo suo terzo album lo porta a partecipare ai singoli di diversi artisti, come \"Never Really Was\" di Mario Winans, \"Tear It Up\" di Yung Wun e il remix di \"Balla Baby\" di Chingy. A quel periodo risalgono anche i featuring in \"Boy\" di Nelly (tratta da \"Sweat\"), \"Welcome to the South\" di Young Buck (da \"Straight Outta Cashville\"), \"State Your Name, Gangsta\" di The Game (da \"Westside Story\"), \"Ballers\" dei Body Head Bangerz (da \"\") e molti altri, persino quello nel remix di \"Naughty Girl\" di Beyonc\u00e9.\nI problemi legali.\nNel settembre dello stesso anno, il rapper e la \"Sony Music Entertainment\" sono soggetti a denuncia da parte della \"Namco\" per violazione di copyright: Lil' Flip avrebbe utilizzato nella sua hit \"Game Over\" suoni dei videogiochi \"Pac-Man\" e \"Ms. Pac-Man\" senza autorizzazione, pena una richiesta di risarcimento di oltre 10 milioni di dollari. La \"Namco\" reputa inoltre i contenuti della canzone (parolacce, pistole) pericolosi e lesivi per l'immagine della societ\u00e0 stessa.\nA novembre segue una nuova denuncia sempre per violazione del diritto d'autore, stavolta per uso non autorizzato di 3 melodie all'interno di \"Undaground Legend\", di cui l'artefice sarebbe invero Tommy L. Granville, produttore e compositore della Louisiana. A essere messi sotto accusa stavolta, oltre che di nuovo Flip e la \"Sony BMG Music Entertainment\", sono la \"Suckafree\", il manager del rapper Estelle Douglass Hobbs, la \"Columbia Records\", la \"Loud Records\", la \"Lucky Publishing\" e la \"Hobbs Publishing\", tutti condannati a pagare nell'insieme una multa di risarcimento di 150.000 dollari al legittimo autore. In particolare la \"Sony\" paga una multa aggiuntiva di 12.000 dollari per altre questioni inerenti a un'ordinanza della corte non rispettata.\n\"I Need Mine\": l'abbandono della Sony Records e il contratto con l'Asylum e la Warner Bros. Records (2005-2007).\nNel 2005 Lil' Flip continua a realizzare i suoi soliti mixtape (si ricordano di quell'anno \"The Freestyle Kings, Vol. 5: One for the Money\", \"Da Bottom, Pt. 6\" e \"Flip Side of Lil' Flip \"), pubblica l'LP \"Kings of the South\" assieme a Z-Ro (che qualche tempo dopo verr\u00e0 riproposto in versione rimasterizzata) ed \u00e8 ospite in altri due singoli: \"Turn It Up\" di Chamillionaire (prodotto da Scott Storch e contenuto in \"The Sound of Revenge\") e il remix di \"Draped Up\" di Bun B (prodotto da Salih Williams e contenuto in \"Trill\". Al singolo partecipano anche Slim Thug, Paul Wall, Lil' Keke, Aztek, Mike Jones e Z-Ro). Proseguono inoltre i suoi featuring negli album ufficiali di altri artisti, quali fra i tanti \"Most Known Unknown\" dei Three 6 Mafia (\"Don't Cha Get Mad\"), \"Sweet James Jones Stories\" di Pimp C (\"Comin' Up\"), \"Let the Truth Be Told\" di Z-Ro (\"From the South\"), \"Money Is Still a Major Issue\" di Pitbull (il remix di \"Dammit Man\").\n\u00c8 sempre nello stesso periodo che Flip si adopera inizialmente per far uscire \"I Need Mine\", suo terzo album ufficiale, anticipato dai singoli \"What It Do\" (con la produzione e il featuring di Mannie Fresh) e \"You'z a Trick\" (prodotto da Salaam Remi). Il lavoro \u00e8 finito ma la \"Sony Records\" si rifiuta di pubblicarlo all'ultimo minuto, memore delle cattive esperienze passate sul piano legale e in quanto stanca di essere coinvolta in scomode cause per violazione di copyright. Inoltre, il disco viene anticipatamente diffuso su internet prima dell'ufficiale data di uscita (allora programmata per il 2006), sempre da parte della \"Sony Music\". Flip \u00e8 quindi costretto contrariato a rompere il suo contratto con la casa discografica e ad andarsene, ma decide di tornare in studio a registrare ulteriore materiale per ampliare il progetto, precisamente ventuno nuovi brani. Non ha molte alternative, ma decide di fare ci\u00f2 aspettando che una nuova label gli pubblichi il suo terzo album.\nMentre \u00e8 impegnato in studio, nel 2006 Lil' Flip trova anche il tempo per collaborare con artisti come Young Jeezy (a \"Me Money\" presente in \"Tha Streets Iz Watchin\"), i Partners-N-Crime (a \"Don't Hate Me\" in \"Club Bangaz\") e Mr. Capone-E (a \"Drop Top Chevy\" in \"Don't Get It Twisted\"). Con quest'ultimo pubblica anche l'LP \"Connected\", che ottiene un discreto successo nelle charts.\n\"I Need Mine\" viene definitivamente pubblicato il 27 marzo 2007, precisamente pi\u00f9 di due anni dopo, sotto la \"Asylum Records\" (nuova etichetta finalmente trovata da Flip e con la quale riesce a firmare) e la \"Warner Bros. Records\". Il disco contiene 37 tracce suddivise in due CD, sedici appartenenti alla versione originaria dell'opera e appunto ventuno nuove. Raggiunge la posizione n.15 della \"Billboard 200\" e la n.5 della \"Top R&amp;B/Hip-Hop Albums\". I nuovi singoli usati sono \"Ghetto Mindstate\" e \"I Get Money\" con Jim Jones (quest'ultimo vede nell'album il featuring di Rick Ross e quello di Jones nel videoclip); videoclip vengono realizzati per ulteriori tracce non ufficiali: \"Sorry Lil' Mama\", \"I'm a Baller (Flip My Chips)\", \"Bust a Clip\", \"Starched &amp; Cleaned\", \"The Souf\".\nMoltissimi artisti e produttori partecipano a \"I Need Mine\", tra i primi pi\u00f9 di spicco si ricordano Z-Ro, Big Pokey, Lil' Keke, MJG, Yukmouth, Nate Dogg, Collie Buddz, M\u00fda, Mike Jones e gli Underground Kingz.\nIl processo per truffa e l'ultimo periodo del 2007.\nL'8 giugno 2007 Lil' Flip acquista un biglietto aereo da Baltimora a Houston pagando secondo le autorit\u00e0 con carta di credito intestata ad un'altra persona, Jordan Salinger, il quale nega di aver autorizzato la transazione. Viene per questo denunciato per truffa, ma si dichiara innocente sostenendo che il biglietto \u00e8 stato acquistato da un terzo, un certo Kevin Frank. Questi nega di aver effettuato l'acquisto e anche di conoscere il rapper, tanto pi\u00f9 che si viene a scoprire che il biglietto \u00e8 stato prenotato telefonicamente a nome \"Wesley\", nome di battesimo di Flip. Lil' Flip allora si costituisce e viene quasi subito pubblicato dopo aver pagato una cauzione di 2000 dollari. Due mesi dopo verr\u00e0 dichiarato dalla corte non colpevole.\nNel corso restante del 2007 Lil' Flip non smette di dedicarsi ai suoi mixtape, ai quali presta pi\u00f9 attenzione che alle \"guest appereances\" negli album dei suoi colleghi, la pi\u00f9 importante delle quali \u00e8 forse quella in \"\" di Z-Ro a \"Lovely Day\", cui partecipa anche Big Shasta, cugino dello stesso Flip. Cosa pi\u00f9 importante, il 6 novembre esce \"Still Connected\", LP che Lil' Flip realizza assieme a Mr. Capone-E (seguito del precedente \"Connected\", pubblicato un anno prima) e che raggiunge la posizione n.68 nella \"Top R&amp;B/Hip-Hop Albums\".\nL'anno 2008.\nIl 2008 (anno attivo per il rapper) comincia per Flip con la pubblicazione nel mese di marzo, sotto la \"Real Talk Entertainment\", dell'album indipendente \"All Eyez on Us\", realizzato con Young Noble degli Outlawz. Il disco ottiene scarsi risultati all'interno della \"Billboard 200\", mentre raggiunge una discreta posizione n.31 all'interno della \"Top R&amp;B/Hip-Hop Albums\". Cominciano gi\u00e0 a circolare le voci su \"Ahead of My Time\", quarto atteso album ufficiale di Flip, che ha date di pubblicazione ancora assai precarie e incerte.\nNello stesso periodo collabora con Lil' Scrappy a due brani del suo secondo album \"Prince of the South\" (che esce due mesi dopo, a maggio), \"You Trippin\"' e \"The World Is Mine\". Il rapper Smoothvega lo chiama anche a partecipare al suo singolo \"Joyride\". Infine, Flip realizza i mixtape \"Lil' Flip presents Lootenant: Second in Charge\" e \"King of Houston\".\nIl lavoro pi\u00f9 interessante di questo 2008 \u00e8 sicuramente il mixtape \"Fly as We Wanna Be, Vol.1\", che pone il debutto dei due giovani rapper Yung Stet e Ages the Great, protetti di Flip e componenti della DreamTeam Entertainment anche conosciuta come DTE.\nAltro album che Flip pubblica in quell'anno \u00e8 \"Still Connected, Pt. 3\", il terzo realizzato con la collaborazione di Mr. Capone-E.\n\"Respect Me\" e \"Underground Legend 2\" (2009), in attesa di \"Ahead of My Time\".\nIl 29 maggio del 2009 segue \"Certified\", altro album indipendente edito dalla \"Real Talk Entertainment\" che Flip realizza stavolta con Gudda Gudda, artista della \"Young Money Entertainment\". Come si pu\u00f2 notare, in particolare la copertina e la qualit\u00e0 delle canzoni ricalcano proprio quelle del precedente \"All Eyez on Us\", persino il numero di tracce, che in entrambi gli album sono 14. \"Certified\" non riesce per\u00f2 per nulla a classificarsi.\nSebbene Lil' Flip ultimamente sia stato soggetto a un calo di popolarit\u00e0 e abbia messo da parte la sua carriera di rapper per dedicarsi pi\u00f9 intensamente a quella di produttore, l'idea di un futuro quarto album, \"Ahead of My Time\", non \u00e8 stata accantonata. Lo scorso anno lui ha parlato in lungo e in largo del disco, che nel frattempo ha subito continui e indeterminati rinvii in quanto gli ultimi progetti di Flip non sono andati molto bene e l'interesse nei suoi confronti \u00e8 calato. Perci\u00f2 egli ha bisogno di promozione per pubblicare il suo quarto album.\nIl 29 settembre esce \"Respect Me\", sotto la \"High Powered Entertainment\", la \"E1 Entertainment\" e naturalmente la \"Clover G Records\" (che Flip aveva fondato nel 2004 dopo aver lasciato la \"Suckafree\" a causa di dissidi con Hump Hobbs). Flip descrive l'album come \"L'album prima dell'album\", nel senso che suo scopo principale \u00e8 appunto quello di creare interesse su \"Ahead of My Time\". In esso si riscontrano sia sonoriet\u00e0 south, proprie del Lil' Flip di sempre, sia altre completamente nuove, pop rap e pi\u00f9 melodiche e bilanciate, solo apparentemente inusuali, segno che l'artista vuole dedicarsi chiaramente a qualcosa di nuovo. Il cambiamento di stile lo si riscontra anche dai featuring: a parte Kokane, artista West Coast rap conosciuto, vi sono nomi del tutto nuovi: Eden, Jay Townsend, Ceven e Bobby Moon. L'unico singolo estratto \u00e8 \"The #1 Fly Boy\" realizzato assieme a Towsend, accompagnato dal rispettivo videoclip. Tuttavia vengono realizzati video anche per molte altre tracce dell'album (\"I'm Still On\", \"I Got 2 Be\", \"I'm Back\").\nLil' Flip non si accontenta, produce un sacco di altro materiale e soli 3 mesi dopo, precisamente il 24 dicembre, ecco \"Underground Legend 2\", album che viene pubblicato solo su iTunes. Per il nuovo lavoro si ripropongono in parte i classici featuring di C-Note, Big Shasta e Big T, ma per i \"beat\" si seguono le orme di quello precedente, come si nota da \"She Like My Swagger\", l'unico singolo, in collaborazione nuovamente con Bobby Moon.\nDa segnalare che nel 2009 Lil' Flip ha regolarmente pubblicato altri mixtape: \"Return of Da #1 Flyboy\", \"How the King Was Crowned, Vol. 1\", \"Best of the Freestyle King, Vol. 1 &amp; 2\" e \"Reasonable Clout\" (il titolo di quest'ultimo allude a \"Reasonable Doubt\", famoso album di Jay-Z).\n\"Ahead of My Time\" (2010).\n\"Respect Me\" e \"Underground Legend 2\" non sono il quarto e il quinto album ufficiali dell'artista, ma due \"street album\" che l'artista lanci\u00f2 per promuovere quello che a quanto pare \u00e8 il suo a lungo aspettato e discusso quarto album ufficiale, \"Ahead of My Time\", che viene finalmente pubblicato l'anno dopo, il 6 luglio 2010, sotto la \"Clover G Records\", dopo innumerevoli posticipi durati per pi\u00f9 di 2 anni. Gi\u00e0 da molto prima furono realizzati videoclip per i teorici singoli di \"Ahead of My Time\": \"Kim Kardashian\" e \"Deep in the South\" con Jay-Z, i quali tuttavia non hanno visto la luce nella tracklist finale dell'album; di \"Heartbreaker\" con Eeden e Sean Thomas, singolo invece presente, \u00e8 stato realizzato un video. Ognuna di queste canzoni non \u00e8 riuscita minimamente a entrare in chart.\nPurtroppo \"Ahead of My Time\" non ottiene per nulla il successo tanto ambito, vendendo solo 205 misere copie durante la prima settimana dall'uscita , un flop clamoroso. Proprio per questo Lil' Flip asserir\u00e0 tempo dopo che il lavoro, visti gli scarsi risultati conseguiti non sar\u00e0 pi\u00f9 considerato come il suo quarto album in studio ma come uno dei suoi tanti album indipendenti, alla pari di \"The Leprechaun\" (tanto pi\u00f9 che esso \u00e8 stato pubblicato sotto la \"Clover G Records\", etichetta appunto indipendente).\nGli unici ospiti di prestigio presenti nel disco sono Chamillionaire e Gudda Gudda, i restanti sono artisti di nicchia come il solito Jay Townsend, Big Hollis, A-Dub, David Crayton e altri. Un videoclip per il secondo singolo, \"50 in My Pinkyrang\" con Chamillionaire e Gudda, viene pubblicato il 17 luglio , ma in esso appare solo Gudda.\nAltri lavori.\nA seguito del tremendo terremoto di Haiti del 12 gennaio 2010, Lil' Flip come molti altri artisti si \u00e8 sentito in dovere di scrivere una canzone in onore delle vittime, e l'ha fatto rappandola sul beat di \"Feel It in The Air\" di Beanie Sigel e intitolandola allo stesso modo. Gi\u00e0 nel 2007 il rapper aveva dimostrato spirito solidale componendo una canzone per omaggiare le vittime del Massacro al Virginia Polytechnic Institute, una cover di \"Time After Time\" di Cyndi Lauper.\nIl 23 febbraio Lil' Flip pubblica \"Most Requested\", il suo quarto album in collaborazione con Mr. Capone-E, sempre sotto l'etichetta di quest'ultimo \"Hi-Power\" (da non confondere con la \"High Powered Entertainment\", etichetta fondata invece da John Silva).\nIl 1\u00ba giugno esce \"Anythang\", singolo di Chingy a cui Flip partecipa, presente nel quarto album \"Success &amp; Failure\". Per l'occasione, Chingy e Lil' Flip tornano a collaborare assieme dopo sei anni; la volta prima era stata infatti nel 2004, al remix di \"Balla Baby\".\nIl nuovo, ufficiale quarto album in studio (2011).\nLil' Flip \u00e8 attualmente alla ricerca di una major sotto cui pubblicare il suo quarto album in studio, per far s\u00ec questa volta che esso abbia veramente successo, conscio del passato cattivo tentativo fatto con \"Ahead of My Time\" sotto etichetta indipendente. In rete sta girando il possibile nuovo singolo \"Take You Down\", col featuring di Drake.\nRapporti con altri rapper.\nStretti collaboratori.\nOltre ai compagni della Screwed Up Click, Lil' Flip ha trovato durante la sua carriera intensi e assidui compagni di lavoro in molti altri suoi colleghi, ospitandoli dapprima nei suoi album e poi facendo reciprocamente featuring nei loro, e viceversa.\nDavid Banner (2002-2004).\nFamoso \u00e8 l'affiatamento tra i due. Le prime collaborazioni risalgono a \"Undaground Legend\", a \"Get Crunk\" e \"What Ya'll Wanna Do\". L'anno dopo, nel 2003, Banner chiam\u00f2 Flip a partecipare a tre suoi brani, in ordine cronologico: \"Bout Our Money\" (dall'album promozionale \"Undaground Vol. 1\"), \"Like a Pimp\" (da '; questa traccia venne pubblicata come singolo ed ottenne molto successo) e \"Talk to Me\" (da '). Nel 2004 Flip invit\u00f2 Banner a fare due apparizioni anche nel secondo album \"U Gotta Feel Me\", in \"Represent\" e \"Ain't No Nigga\".\nDa segnalare che Lil' Flip e David Banner parteciparono tutti e due assieme a loro volta, sempre nel 2004, a \"Welcome to the South\" di Young Buck e a \"Tear It Up\" di Yung Wun.\nBanner e Flip decisero allora di fare anche un album assieme, dal titolo \"Mr Laidback and Mr Crunk\", ma di questo progetto non se ne fece pi\u00f9 nulla.\nThree 6 Mafia (2003-2006).\nAnche il gruppo di Memphis \u00e8 noto per aver lavorato molto con il rapper di Houston. Nel 2003, il successo di \"Like a Pimp\" di David Banner cui Flip aveva partecipato port\u00f2 il gruppo a pubblicare con quest'ultimo il singolo \"Ridin' Spinners\", presente nell'album \"Da Unbreakables\", in cui figura un'altra traccia col featuring di Lil' Flip, \"Rainbow Colors\". In \"U Gotta Feel Me\" l'anno successivo Flip ricambi\u00f2 il favore a DJ Paul e Juicy J ospitandoli in \"Represent\" e ancora, nel 2005 i Three 6 Mafia registrarono con Flip il brano \"Don't Cha Get Mad\", che venne poi incluso in \"Most Known Unknown\"; sempre nel corso del 2005, Lil' Flip volle i Three 6 Mafia in una traccia anche del suo terzo album \"I Need Mine\", \"3,2,1, Go!\". Infine, nel 2006 i Three 6 Mafia chiamarono Flip a collaborare al remix di \"Poppin' My Collar\", sempre presente in \"Most Known Unknown\".\nLudacris (2003-2004).\nLudacris per primo volle lavorare con Lil' Flip e lo fece nel 2003, a \"Screwed Up\" contenuta in \"Chicken-n-Beer\". L'anno seguente in \"U Gotta Feel Me\" fu invece l'altro a chiamare Ludacris, il quale in \"I Came to Bring the Pain\" si port\u00f2 dietro anche Tity Boi, rapper dell'etichetta \"Disturbing tha Peace\" fondata dallo stesso Ludacris.\nYoung Buck (2002-2004).\nI due assieme hanno realizzato significativa roba. Intorno al 2002 Buck registr\u00f2 con Flip \"Fuck tha Game\", traccia contenuta nell'album non ufficiale \"Born to Be a Thug\". Nel 2004 rivorr\u00e0 Flip per un featuring di maggior prestigio all'interno di \"Straight Outta Cashville\", in \"Welcome to the South\"; Flip contraccambier\u00e0 realizzando con Buck (e anche Bun B) uno dei due remix di \"Game Over (Flip)\", remix che verr\u00e0 dato il suo successo pubblicato sotto forma di CD singolo.\nVerso l'inizio del 2003 entrambi i rapper furono scelti da Kelly Rowland per partecipare al remix di \"Can't Nobody\", ma separatamente (il remix con Lil' Flip \u00e8 il pi\u00f9 noto dei due); nel 2006 apparirono invece assieme in \"Let's Ride\" di Shady Ray, contenuta in \"Gangsta Movement\".\nLil' Flip e Young Buck insieme hanno inoltre composto un freestyle sulla base di \"I Got 5 on It\" dei Luniz (il cui tema portante \u00e8 il fumo di marijuana) e rappato in un altro freestyle sulla base di \"Love Me\" di Eminem, dal titolo \"So Wrong\". In pi\u00f9 altre 2 canzoni, \"We Gon Ride\" e \"Street Niggaz\".\nThe Game (2004).\nThe Game fu il secondo artista G-Unit, dopo Young Buck, con cui Flip collabor\u00f2 all'epoca, ospitandolo nel secondo remix di \"Game Over (Flip)\" (a cui partecipa anche Snoop Dogg). Game di suo permise a Flip di partecipare lo stesso anno al suo album promozionale \"Westside Story\", alla traccia \"State Your Name, Gangsta\".\nFlip e Game hanno entrambi fatto invece featuring nel remix di \"Certified Gangstas\" di Jim Jones (2003) e \"Stunt 187\" di DJ Green Lantern (2004).\nThe Diplomats (2003-2004, 2007).\n\u00c8 datato 2003 un mixtape dal titolo \"Superball Weekend\" che i Diplomats, crew allora composta prevalentemente dai tre rapper Cam'ron, Juelz Santana e Jim Jones, realizzarono con la collaborazione di pochi membri della \"Clover Geez\", ma soprattutto con Lil' Flip. Molte delle tracce di tale mixtape sono state negli anni seguenti ripubblicate in continuazione in altri mixtape e compilation firmate Dipset, fino al 2008 (come ad esempio \"Bust Ya Gunz\" (o \"Bust Your Pistoles\") e \"Hustle Hard\" di Cam'ron entrambe col featuring di Lil' Flip e il remix di \"Certified Gangstas\" di Jim Jones, che in aggiunta alla collaborazione di Lil' Flip vede quelle di The Game e Bezel).\nNel 2004 Flip volle a sua volta Cam'ron e Jim Jones tra gli ospiti di \"U Gotta Feel Me\", rispettivamente in \"I Know\" e \"Ya'll Don't Want It\".\nLil' Flip ritorn\u00f2 a fare musica con Jim Jones nel 2007, realizzando il singolo \"I Get Money\" tratto da \"I Need Mine\" (nell'album il brano reca per\u00f2 il featuring di Rick Ross e non di Jim Jones; la versione con Jones \u00e8 quella unicamente usata per il videoclip del singolo).\nJim Jones ha inoltre fatto un cameo nel videoclip di Flip \"Sunshine\", sempre nel 2004.\nChamillionaire (2002, 2005-2010).\nChamillionaire \u00e8 l'artista nelle cui canzoni Lil' Flip \u00e8 apparso di pi\u00f9. I due si ospitano a vicenda nei propri lavori praticamente da sempre e le loro collaborazioni durano ancora oggi. L'ultima risale infatti al 2010 ed \u00e8 \"50 in My Pinky Ring\" di Flip, traccia di \"Ahead of My Time\" prodotta da Essay Potna e alla quale ha contribuito anche Gudda Gudda.\nLil' Flip ha lasciato che Chamillionaire apparisse in tre dei tre album studio finora pubblicati, \"Undaground Legend\", \"I Need Mine\" e appunto \"Ahead of My Time\", rispettivamente in \"U See It\", \"Playa 4 Life\" e \"50 in My Pinkyrang\". Reciprocamente Chamillionaire, quando pubblic\u00f2 nel 2005 il suo primo album \"The Sound of Revenge\", realizz\u00f2 con Flip il singolo di debutto \"Turn It Up\". Tra le altre tracce pi\u00f9 importanti di Chamillionaire col contributo di Lil' Flip si ricordano \"True\", \"Come Down\" e \"Platinum Starz\" (tutte del 2005), \"2 Real\" (2008) e \"Track Wrecka\" (2009), tutte presenti in mixtape, ma ve ne sono molte altre che sono state pubblicate nel corso del tempo.\nChamillionaire ha inoltre fatto un cameo nel videoclip di Flip \"You'z a Trick\", sempre nel 2005.\nYukmouth (2004-2005).\nYukmouth, rapper della West Coast proveniente da Oakland, fece s\u00ec che Lil' Flip contribuisse alla realizzazione di uno solo dei suoi lavori, il DVD \"United Ghettos of America Vol. 2\" del 2004. Lil' Flip, assieme a moltissimi altri artisti quali Lil Jon, Jazze Pha, Fat Joe, la Westside Connection, Nelly, Bun B, Kurupt e Dru Down, fa un'apparizione nel DVD. L'anno seguente Lil' Flip lavor\u00f2 con Yukmouth in due occasioni: sia a \"Kings of the South\" (album di gruppo che Flip realizz\u00f2 con Z-Ro) in \"Get It Crunk\", che in \"I Need Mine\" in \"Still Ballin\".\nDa segnalare che \"Get It Crunk\" \u00e8 anche presente nel mixtape di Yukmouth \"Lord of War\", ma che in realt\u00e0 non si tratta di una canzone sua ma appunto di un brano di Lil' Flip e Z-Ro col featuring di Yukmouth.\nDestiny's Child (2003-2004).\nLil' Flip \u00e8 uno dei pochi rapper del South a potersi vantare di aver lavorato nel tempo con il prestigioso gruppo femminile delle Destiny's Child, precisamente con due di loro, Kelly Rowland e Beyonc\u00e9. Entrambe lo vollero nei remix dei loro singoli: la Rowland in uno fra i tanti di \"Can't Nobody\" (2003), mentre Beyonc\u00e9 in quello di \"Naughty Girl\" (2004). Lil' Flip ha asserito in una recente intervista che in particolare queste due esperienze di lavoro hanno fatto s\u00ec che lui maturasse molto nella sua carriera di rapper."}
{"id": "851883", "revid": "964", "url": "https://it.wikipedia.org/wiki?curid=851883", "title": "Crema reggina", "text": "La crema reggina \u00e8 una preparazione cremosa di pasticceria che solitamente viene consumata come gelato, specialit\u00e0 tipica della provincia di Reggio Calabria, di colore rosa , a base di rum. \u00c8 inclusa nell'elenco dei prodotti agroalimentari tradizionali italiani.\nOrigine.\nSecondo una presunta storia tramandata, si spiegherebbe l'origine casuale di questo prodotto ad opera di un pasticcere reggino. Durante la preparazione di una crema pasticcera, trovandosi senza farina, decise di utilizzare del rum per amalgamare bene l'impasto. Poich\u00e9 aggiunse troppo rum, il prodotto risultante fu diverso da quello sperato ma dopo averne assaggiata una piccola quantit\u00e0, dato che fu di suo gusto, si risolse a venderlo come gelato, battezzandolo con il nome di \"crema reggina\", in onore della sua citt\u00e0.\nIl dolce viene anche citato nei racconti di Edward Lear (1812-1888), \"Diario di un viaggio a piedi, Calabria\"."}
{"id": "851890", "revid": "1934238", "url": "https://it.wikipedia.org/wiki?curid=851890", "title": "Anemia perniciosa", "text": "Lanemia perniciosa \u00e8 una patologia o disfunzione del metabolismo dovuta ad un diminuito assorbimento della vitamina B12 (o cobalamina), importante per la corretta maturazione degli eritrociti e delle altre cellule ematiche, che viene assunta attraverso la dieta alimentare ed \u00e8 contenuta principalmente nella carne e nel latte. Pu\u00f2 essere causata da diverse patologie, come celiachia e gastrite cronica atrofica autoimmune.\nAssorbimento della vitamina B12.\nLa vitamina B12, detta anche cobalamina, viene assunta con la dieta in dosi non troppo elevate (2-3 \u00b5g/die), dato che il nostro organismo presenta significative riserve epatiche che vengono sfruttate in caso di carenza nella dieta fino al loro completo esaurimento, con conseguenti manifestazioni patologiche.\nUna volta assunta con la dieta, la cobalamina si dissocia dalla parte proteica del complesso organo-metallico di cui fa parte grazie all'azione della pepsina a livello gastrico. Nel duodeno si lega all'aptocorrina, molecola di origine salivare a cui resta legata finch\u00e9 le lipasi pancreatiche non ne permettono la dissociazione. A questo punto, la cobalamina lega il fattore intrinseco, prodotto dalle cellule parietali gastriche, e a livello ileale lega un recettore specifico, denominato cubilina. Il complesso allora si dissocia, permettendo solo alla cobalamina di entrare nell'enterocita, che secerne a sua volta dal polo basale la cobalamina legata al suo trasportatore plasmatico, la trans-cobalamina 2, per giungere ai tessuti in attiva proliferazione, come il midollo osseo.\nDescrizione.\nSi tratta di una anemia megaloblastica, ipercromica, cronica e progressiva degli adulti, determinata da una gastrite cronica atrofica che porta ad una riduzione del fattore intrinseco. Quest'ultimo \u00e8 indispensabile per la vitamina B12 per oltrepassare l'epitelio intestinale ed entrare in circolo per raggiungere i tessuti target. Pu\u00f2 essere classificata come malattia autoimmune nei confronti della mucosa gastrica dato che sono stati riscontrati tre tipi di auto-anticorpi:\nEssendo una malattia autoimmune \u00e8 stata sospettata la presenza di un fattore ambientale alla base del processo immunitario: sono stati riscontrati in una buona parte di questi pazienti anticorpi verso \"Helicobacter pylori\" ed \u00e8 stato proposto un meccanismo di mimetismo molecolare dove avviene una cross-reazione con gli antigeni della mucosa gastrica (es. ATPasi H+-K+) con danneggiamento della stessa.\nSegni clinici.\nIl numero degli eritrociti \u00e8 ridotto a meno di 3 milioni per mm3, ed allo striscio periferico appaiono macrocitici, ovali ed ipercromici. Il midollo emopoietico inoltre contiene un numero elevato di megaloblasti, che rappresentano una forma di maturazione dell'eritrocita. Infine gli eritrociti circolanti, in quanto difettosi, sono sottoposti a distruzione precoce, con aumento della bilirubina non coniugata (indiretta) nel sangue.\nTerapia.\nL'unica terapia possibile \u00e8 l'assunzione di vitamina B12 per tutta la vita, integrata da terapie di supporto quale la somministrazione di dosi supplementari di ferro. Prima della scoperta della vitamina B12 si sottoponevano i pazienti a diete ricche di fegato crudo, sulla base degli studi che permisero a George Hoyt Whipple, George Richards Minot e William Parry Murphy di ottenere il Premio Nobel per la medicina nel 1934."}
{"id": "851891", "revid": "768068", "url": "https://it.wikipedia.org/wiki?curid=851891", "title": "Pancetta", "text": "La pancetta (detta anche ventresca di maiale) \u00e8 un salume di suino. Viene preparato con la parte della pancia dell'animale.\nPreparazione.\nLe parti della pancia dei suini vengono squadrate e rifilate. La conservazione o meno della cotenna dipende dal tipo di preparazione prevista per la pancetta.\nLe rifilature delle pancette sono utilizzate per la parte grassa dei salami (lardelli) o per ricavarne ciccioli.\nSuccessivamente alla rifilatura, le pancette passano alla salagione. Vengono cosparse di sale (in alcune zone, oltre al sale, si aggiungono anche aromi e spezie - ad esempio frequentemente pepe nero, raramente altri aromi come chiodi di garofano e noce moscata) e sono poste a riposare per alcuni giorni.\nL'insaccato che successivamente se ne ricava, varia da regione e regione e, in base alla destinazione finale, pu\u00f2 essere:\nLa pancetta tesa (steccata o stesa) \u00e8 di forma parallelepipeda piatta e corrisponde al bacon.\nDopo i tre tipi di preparazione sopra riportati inizia la stagionatura vera e propria che pu\u00f2 durare dai 50-60 giorni per la pancetta stesa e per le pezzature piccole, fino ai 90-120 giorni per le pezzature pi\u00f9 grosse.\nAltre preparazioni della pancetta possono essere:\nQueste ultime due preparazioni di norma non richiedono stagionatura.\nL'aspetto esteriore finale del taglio di pancetta sar\u00e0 di uno strato di grasso bianco con filettature rosa (pi\u00f9 o meno scure) di carne magra. Il grasso della pancetta affumicata si presenta con un colore pi\u00f9 scuro, tendente al giallo avorio; se la pancetta sar\u00e0 stata aromatizzata con peperoncino, il bianco del grasso avr\u00e0 riflessi rossicci.\nProdotti a denominazione d'origine protetta e agroalimentari tradizionali italiani.\nDue prodotti possono vantare la denominazione DOP: \nLa pancetta di maiale \u00e8 tanto diffusa in Italia da essere inoltre inserita nell'elenco dei prodotti agroalimentari tradizionali di 12 Regioni: \nPreparazioni simili.\nIl \"bacon\", che ha un ampio utilizzo sia negli Stati Uniti e nel Regno Unito che nella cucina cinese e coreana, \u00e8 una pancetta che subisce il processo di cottura a vapore e successivamente di affumicatura, sebbene il \"bacon\" possa essere ricavato anche dalla schiena o dal fianco del maiale e non solo dalla pancia.\nAnche nel sud della Francia si prepara con lo stesso taglio di carne un salume molto simile detto \"ventr\u00e8che\". In Corsica, invece, un salume simile \u00e8 la \"panzetta\".\nValori nutrizionali.\nValori nutritivi medi della pancetta\nEconomia.\nLa pancetta di maiale e il relativo contratto \"future\" sono quotati al Chicago Mercantile Exchange (CME) dal 1961.\nDato che la pancetta \u00e8 un prodotto della macellazione del maiale, tanto l'andamento della produzione di suini che le dimensioni della macellazione di suini ne influenzano il prezzo, anche perch\u00e9 la domanda \u00e8 relativamente poco influenzata dalle variazioni di prezzo."}
{"id": "851892", "revid": "24823", "url": "https://it.wikipedia.org/wiki?curid=851892", "title": "Swindon Town FC", "text": ""}
{"id": "851897", "revid": "1632387", "url": "https://it.wikipedia.org/wiki?curid=851897", "title": "Sunset &amp; Babylon", "text": " \nSunset &amp; Babylon \u00e8 un singolo del gruppo musicale statunitense W.A.S.P., pubblicato nel 1993.\nRegistrata nell'ottobre 1993, la canzone \u00e8 stata pubblicata per la prima volta nell'album \"First Blood Last Cuts\" dello stesso anno.\nEdizioni.\nIn una seconda versione, oltre alla title track sono presenti \"School Daze\" e \"On your Knees\"."}
{"id": "851898", "revid": "116910173", "url": "https://it.wikipedia.org/wiki?curid=851898", "title": "Muta stagna", "text": "Una muta stagna \u00e8 un particolare tipo di muta, un indumento impermeabile e termoisolante necessario nelle immersioni subacquee per resistere al freddo o in acque particolarmente inquinate.\nCaratteristiche.\nLa \"muta stagna\" ha la particolarit\u00e0 di permettere al subacqueo di rimanere asciutto.\nQuesto \u00e8 possibile in quanto sia i polsini che il collare sono a tenuta stagna. Per evitare l'eccessivo schiacciamento della muta sul corpo del subacqueo con possibili lesioni all'epidermide, a causa dell'aumentare della pressione con l'aumentare della profondit\u00e0, la muta stagna \u00e8 provvista di una valvola di gonfiaggio che permette di insufflare aria in essa; \u00e8 presente inoltre una valvola per scaricare l'aria in espansione durante la risalita.\nLa valvola di gonfiaggio deve essere usata esclusivamente per compensare lo schiacciamento della pressione, quanto basta per staccare la muta dal corpo. \u00c8 sbagliato e pericoloso utilizzare la muta stagna come mezzo per correggere il proprio assetto, a questo scopo esiste il giubbotto ad assetto variabile.\nL'utilizzo di questa muta presenta alcune peculiarit\u00e0 che non vanno sottovalutate; per questo motivo alcune didattiche prevedono uno corso per acquisire una formazione specifica all'uso.\nPrincipi costruttivi.\nI materiali utilizzati per la sua realizzazione sono il \"trilaminato\", il \"neoprene\", la \"gomma vulcanizzata\", il poliuretano.\nLe mute stagne di ultima generazione vengono prodotte in neoprene \"precompresso\" (in inglese \"crushed neopren\"), un materiale molto resistente, flessibile e con ottime propriet\u00e0 isolanti anche a spessori relativamente ridotti. Inoltre il neoprene precompresso non subisce gli effetti delle pressione dell'acqua, mantenendo il proprio spessore anche a grandi profondit\u00e0, evitando la perdita di galleggiabilit\u00e0 delle mute in neoprene classico.\nViene prodotto comprimendo un foglio di neoprene espanso fino alla rottura delle sue macrocelle. Il materiale ottenuto viene poi incollato al rivestimento in nylon e preparato per il taglio e l'assemblaggio delle varie parti.\nMute in neoprene.\nPer questo tipo di mute stagne viene utilizzato neoprene espanso, dello spessore di 7\u20139\u00a0mm, inserito in una fodera di nylon per ovviare al problema della scarsa resistenza del neoprene. La lavorazione \u00e8 piuttosto complicata e richiede una particolare cura e particolari accorgimenti.\nMute in trilaminato.\nIl trilaminato, materiale multistrato realizzato tramite sovrapposizione di fogli di tessuto di nylon e gomma butilica, viene utilizzato spesso per la realizzazione di mute stagne.\nConsente di avere una muta di peso contenuto, ottima per le immersioni sportive, e di un buon confort, anche se non adatta per immersioni professionali in acque inquinate per via della porosit\u00e0 del tessuto.\nLa lavorazione \u00e8 semplice, e anche la riparazione in caso di danneggiamento pu\u00f2 essere effettuata senza costi eccessivi.\nMute in gomma vulcanizzata.\nLa gomma vulcanizzata \u00e8 il materiale utilizzato per la realizzazione di mute stagne con ottima resistenza agli agenti inquinanti.\nLa realizzazione di questa muta, prima assemblata e poi vulcanizzata a 120\u00a0\u00b0C alla pressione di 4 atmosfere, la rende un pezzo unico senza alcun tipo di porosit\u00e0, ottima quindi nel caso di immersioni in ambienti inquinanti e, quindi, frequente nel caso di usi professionali.\nMute in poliuretano.\nIl poliuretano consente un'ottima resistenza meccanica e agli agenti inquinanti, in quanto saldato senza l'uso di cuciture o colle. \u00c8 una valida via di mezzo tra una muta in gomma e una in trilaminato."}
{"id": "851899", "revid": "110157", "url": "https://it.wikipedia.org/wiki?curid=851899", "title": "15 Years After", "text": "15 Years After \u00e8 un box set del gruppo musicale Enigma prodotto dalla Virgin Germany il 9 dicembre 2005. Il box contiene 8 compact disc, (5 dei quali sono gli album creati dal 1990 al 2003), 2 DVD e un bonus CD di canzoni riviste da Rollo Armstrong (\"The Dusted Variations\").\nCome suggerito dal titolo del box, la raccolta celebra i 15 anni dall'uscita del primo singolo degli Enigma, \"Sadeness (Part I)\". Nella copertina \u00e8 rappresentata l'opera \"Dama con l'ermellino\" di Leonardo da Vinci. La confezione e la fotografia \u00e8 stata curata da Dirk Rudolph mentre il componimento artistico e il design \u00e8 stato elaborato da Johann Zambryski.\nContenuti del box set.\nStudio albums\nBonus CD\nDVD"}
{"id": "851900", "revid": "102316859", "url": "https://it.wikipedia.org/wiki?curid=851900", "title": "Muta semistagna", "text": "Una muta semistagna \u00e8 un particolare tipo di muta umida, un indumento impermeabile e termoisolante necessario nelle immersioni subacquee per resistere al freddo.\nCaratteristiche.\nLa muta semistagna, come quella umida, mantiene uno strato d'acqua tra il corpo e la muta stessa, consentendo il ricambio con l'ambiente esterno solo su specifico intervento del subacqueo. Questo strato di acqua, scaldandosi al contatto con il corpo, mantiene una temperatura pi\u00f9 calda rispetto a quella dell'acqua esterna, favorendo cos\u00ec la resistenza al freddo.\n\u00c8 costruita in neoprene e pu\u00f2 avere uno spessore che varia da 5 a 7\u00a0mm. Si pu\u00f2 indossare anche con un sottomuta leggero (sempre in neoprene). Necessita, rispetto alla muta umida, di una maggiore zavorra e di una cura maggiore: \u00e8 infatti consigliato trattare con attenzione la cerniera di chiusura, perch\u00e9, in caso di rottura, i costi di riparazione sono molto elevati. Anche il costo d'acquisto di una mutua semistagna sono pi\u00f9 elevati rispetto ad una semplice muta umida.\nDi solito una muta semistagna \u00e8 dotata di polsini e cavigliere realizzati in neoprene liscio, in modo da aderire il pi\u00f9 possibile alla pelle; in alcuni casi, sia i polsini che le cavigliere sono a doppio strato, in modo da poter far aderire tra di essi i guanti o i calzari ed aumentare cos\u00ec ulteriormente la tenuta. Il neoprene liscio viene utilizzato anche nel collare, che va rigirato all'interno dopo aver indossato la muta.\n\u00c8 un buon compromesso per immersioni in acque temperate, con temperature che vanno da 11 a circa 26 \u00b0C; nel caso di acque pi\u00f9 fredde si pu\u00f2 utilizzare un sottomuta in neoprene di qualche millimetro o, pi\u00f9 appropriatamente, una muta stagna."}
{"id": "851901", "revid": "767487", "url": "https://it.wikipedia.org/wiki?curid=851901", "title": "Muta umida", "text": "Una muta umida \u00e8 un particolare tipo di muta subacquea, un indumento impermeabile e termoisolante necessario nelle immersioni subacquee per resistere al freddo.\nPoich\u00e9 una generica immersione dura da un quarto d'ora ad alcune ore, salvo casi particolari un subacqueo, un apneista o chiunque debba restare in acqua per periodi prolungati non pu\u00f2 fare a meno di una muta di qualche tipo, pena l'ipotermia o comunque un'esperienza tutt'altro che piacevole.\nCaratteristiche.\nLa \"muta umida\" utilizzata ad esempio per la pesca in apnea \u00e8 realizzata in neoprene, materiale impermeabile, ma l'acqua circoler\u00e0 comunque dalle estremit\u00e0: in particolare pi\u00f9 la muta \u00e8 aderente al corpo del sub meglio svolger\u00e0 la sua funzione di isolante termico, riducendo il ricircolo tra l'ambiente esterno e il sottile strato di acqua che si mantiene tra la muta e la pelle del sub.\n\u00c8 commercializzata in differenti forme, \"shorty\" (a maniche e gambe corte) oppure a maniche lunghe, monopezzo oppure \"salopette\" e giacca, e in differenti spessori, da 1 o 2 mm per immersioni in acque particolarmente temperate fino a mute di 8\u00a0mm per immersioni in acque fredde.\nInoltre \u00e8 possibile realizzarla in diversi tipi di neoprene (microcellulare o macrocellulare) con o senza fodera, a seconda dell'uso specifico che se ne far\u00e0.\nLiscio-spaccata, foderata-spaccata, foderata-foderata.\nIl primo aggettivo indica la parte di neoprene all'esterno, il secondo la parte a contatto con la pelle. \nLa muta in Liscio-spaccato grazie alle bollicine (\"Spaccate\" al momento del taglio del neoprene) che a contatto con la pelle fanno da microventose \u00e8 quella che aderisce di pi\u00f9 al corpo limitando (se fatta su misura quasi azzerando) il ricambio di acqua, consentendo quindi un ottimo isolamento termico.\nL'assenza di fodera e cerniere le conferiscono un'elasticit\u00e0 eccezionale.\nLa parte esterna liscia permette all'acqua di scivolare via rapidamente e quindi una rapida asciugatura.(ottima caratteristica per chi fa spostamenti in gommone).\nD'altro canto \u00e8 molto delicata (sensibile a tagli sugli scogli) e per essere indossata ha bisogno di un lubrificante (acqua saponata ecc...).\nLa foderata-spaccata unisce alle caratteristiche coibenti della liscio-spaccata una elevata resistenza all'abrasione.\nSar\u00e0 per\u00f2 meno elastica e fuori dall'acqua si asciugher\u00e0 molto pi\u00f9 tardi. \u00c8 sempre necessario un lubrificante per indossarla.\nLa foderata-foderata \u00e8 senza dubbio la pi\u00f9 pratica.\nNon necessita di lubrificante per indossarla ed \u00e8 molto resistente.\nPer\u00f2 \u00e8 la pi\u00f9 fredda (consigliata solo per il periodo estivo) e la pi\u00f9 rigida.\nDa notare che la muta tende a galleggiare, rendendo positivo l'assetto del sub: la galleggiabilit\u00e0 e l'isolamento termico si riducono per\u00f2 con la profondit\u00e0, in quanto l'aumento di pressione tende a comprimere le cellule gassose di cui \u00e8 composto il neoprene."}
{"id": "851902", "revid": "1632387", "url": "https://it.wikipedia.org/wiki?curid=851902", "title": "Black Forever/Goodbye America", "text": "Black Forever/Goodbye America \u00e8 il ventiquattresimo singolo del gruppo musicale heavy metal statunitense W.A.S.P., pubblicato in Europa nel 1995 dalla Castle.\nPresenta in un'unica pubblicazione due delle tracce pi\u00f9 note dell'album in studio \"Still Not Black Enough\" del 1995. In aggiunta \"Skinwalker\" e \"One Tribe\", presenti nell'edizione statunitense dello stesso.\nEdizioni.\nIn una seconda versione (intitolata \"Part. 2\"), come tracce numero 3 e 4, erano presenti due cover degli AC/DC: \"It's a Long Way to the Top (If You Wanna Rock 'n' Roll)\" e \"Whole Lotta Rosie\""}
{"id": "851912", "revid": "1632387", "url": "https://it.wikipedia.org/wiki?curid=851912", "title": "Kill Kill Die", "text": " \nKill Kill Die \u00e8 il venticinquesimo singolo degli W.A.S.P..\nRegistrata nel 1996, la canzone \u00e8 stata pubblicata, con il titolo \"Kill Fuck Die\", per la prima volta nell'album \"Kill Fuck Die\" dello stesso anno. Quella inserita in questo singolo \u00e8 una versione dimostrativa della traccia, nella quale la parola \"Fuck\" venne sostituita da una ripetizione di \"Kill\", allo scopo di evitare eventuali problemi con la censura. "}
{"id": "851914", "revid": "21079", "url": "https://it.wikipedia.org/wiki?curid=851914", "title": "Teorema di Brouwer", "text": ""}
{"id": "851915", "revid": "1632387", "url": "https://it.wikipedia.org/wiki?curid=851915", "title": "Kill Fuck Die (singolo)", "text": " \nKill Fuck Die \u00e8 il ventiseiesimo singolo degli W.A.S.P..\nRegistrata nell'ottobre 1997, la canzone \u00e8 stata pubblicata per la prima volta nell'omonimo album \"Kill Fuck Die\" dello stesso anno. Questo singolo \u00e8 praticamente introvabile, avendo una tiratura di sole 3,333 copie."}
{"id": "851918", "revid": "1776051", "url": "https://it.wikipedia.org/wiki?curid=851918", "title": "Trasporti in Armenia", "text": "Questa voce raccoglie le principali tipologie di Trasporti in Armenia.\nTrasporti su rotaia.\nRete ferroviaria.\nIn totale: 845\u00a0km di linee ferroviarie pubbliche (gestite dal 2010 dal gruppo ferroviario russo \"Ferrovie del Sud Caucaso\").\nReti metropolitane.\nIn Armenia sono presenti convogli di metropolitana soltanto a Erevan.\nReti tranviarie.\nL'ultimo sistema tranviario nella citt\u00e0 di Erevan \u00e8 stato smantellato nel 2004, rimpiazzato dalla metropolitana.\nTrasporti su strada.\nRete stradale.\nStrade pubbliche: in totale 15.998\u00a0km (dati 1998)\nReti filoviarie.\nGli unici sistemi filoviari sono presenti a Gyumri (dal 1962) ed a Erevan (dal 1949).\nAutolinee.\nIn tutte le zone abitate sono presenti aziende pubbliche e private che gestiscono trasporti urbani, suburbani, interurbani e turistici esercitati con autobus.\nIdrovie.\nNon sono presenti acque perennemente navigabili.\nPorti e scali.\nSono inesistenti.\nTrasporti aerei.\nAeroporti.\nIn totale: 11 (dati 1996)\na) con piste di rullaggio pavimentate: 5\nb) con piste di rullaggio non lastricate: 6."}
{"id": "851921", "revid": "120649834", "url": "https://it.wikipedia.org/wiki?curid=851921", "title": "Saturday Night's Alright for Fighting", "text": "Saturday Night's Alright For Fighting (talvolta riportata come Saturday Night's Alright (For Fighting)) \u00e8 un brano rock, scritto ed interpretato dal compositore britannico Elton John; il testo \u00e8 di Bernie Taupin. \nStoria.\nQuesta \u00e8 una delle composizioni pi\u00f9 rock di Elton John, come \"Grow Some Funk of Your Own\" e \"The Bitch Is Back\" (potrebbe essere considerata anche hard rock), composta nella tonalit\u00e0 di Do Maggiore, con il ritornello che sembra chiudere in Mib. Proveniente dall'album del 1973 Goodbye Yellow Brick Road, fu pubblicata nello stesso anno, raggiungendo la Top 10 britannica e la Top 20 statunitense. Da sempre un cavallo di battaglia di John nei live (particolarmente degna di nota la versione solo piano eseguita nel corso del tour del 1979 nei Paesi europei dell'Est, accompagnata solo dalle percussioni del funambolico Ray Cooper), oggi \"Saturday Night\" rimane una delle sue hits pi\u00f9 conosciute.\nIn seguito \u00e8 stata utilizzata per la colonna sonora del film Fandango, dove accompagna i titoli di testa, e nel videogioco in cui la si pu\u00f2 ascoltare nella stazione radio Los Santos Rock Radio.\nComposizione e ispirazione.\nIl brano, classificabile anche nel glam rock, fu il primo (e l'unico) dell'album di provenienza ad essere effettivamente creato, su un pianoforte elettrico, in Giamaica, come era stato progettato inizialmente. Ma per una serie di problemi (dovuti soprattutto alle pessime condizioni dello studio di registrazione) si procedette a registrare il resto dell'album in Francia, anche perch\u00e9 questa prima versione di 'Saturday Night' non raggiunse i risultati sperati.\nNelle sonorit\u00e0 viene riscontrata una certa ovvia britannicit\u00e0, lo stesso Elton decise di scrivere una canzone che potesse apparire immediatamente \"inglese\", e in effetti possiamo riscontrare sonorit\u00e0 simili in alcuni pezzi dei Rolling Stones o degli Who (i quali peraltro effettueranno una cover del brano nel 1991). \nMa anche nel testo ci sono evidenti richiami all'Inghilterra: pare che Bernie Taupin si fosse accorto di scrivere perennemente testi riguardanti l'America e varie vicende americane, e allora decise di scriverne uno che fosse totalmente inglese. In effetti il brano parla di una notte decisamente tumultuosa, passata in un pub tra un bicchiere di birra e una lite di troppo, e si ispira all'adolescenza del celebre paroliere, periodo in cui passava le notti nei locali del Lincolnshire, soprattutto all'Aston Arms a Market Rasen.\nCover.\nDel brano esistono parecchie cover: i Queen l'hanno eseguito molte volte dal vivo, il gruppo Flotsam and Jetsam ne effettu\u00f2 una cover nell'album del 1988 \"No Place For Disgrace\". Una cover \u00e8 stata anche effettuata dai W.A.S.P.; nel 1991, poi, gli Who inserirono la propria versione nel tribute album \"\", mentre nel 2003 il brano fu eseguito dai Nickelback (insieme a Kid Rock e Dimebag Darrell) e incluso nella colonna sonora di , come in certe copie dell'album The Long Road. \"Saturday Night\" \u00e8 stata utilizzata anche dal canale a pagamento statunitense Showtime, nel programma della CBC \"Hockey Night in Canada\" e come canzone trainante del programma della TBS \"Saturday Night College Football\"\n. In Italia anche gli Elio e Le Storie Tese l'hanno eseguita spesso dal vivo durante il tour del 2012. Elton ha anche eseguito il brano in duetto con Anastacia al Madison Square Garden, pubblicato sull'album \"One Night Only\" nel 2000. Nel novembre 2003, inoltre, \"Saturday Night\" \u00e8 stata reinterpretata in Francia dal reality 'Star Academy 3', e ha raggiunto il 5\u00ba posto in Francia, l'8\u00ba in Belgio (Vallonia) e il 37\u00ba in Svizzera.\nTracce.\nTutti i brani sono stati composti da Elton John e Bernie Taupin.\nClassifica.\nNegli Stati Uniti, il brano entr\u00f2 nella Billboard Top 40 la settimana dell'11 agosto 1973, al 12\u00ba posto, e rimase nella Top 40 per nove settimane. Fu l'unico singolo di Elton John a non raggiungere la Top 10, in tre anni (con 13 hits eltoniane), tra il maggio del 1972 (Rocket Man) e l'ottobre del 1975 (Island Girl). Fu anche l'unico singolo di Elton John a non conseguire il riconoscimento oro/platino durante un periodo di tre anni (11 hits) tra il dicembre del 1972 (Crocodile Rock) e l'ottobre del 1975 (Island Girl). Nel Regno Unito, il brano entr\u00f2 nella Music Week Top 50 la settimana del 7 luglio 1973, al 7\u00ba posto, rimanendo nelle classifiche per 9 settimane. A \"Saturday Night\" seguir\u00e0, qualche mese dopo, il singolo \"Goodbye Yellow Brick Road\", \"title track\" dell'omonimo album."}
{"id": "851931", "revid": "486946", "url": "https://it.wikipedia.org/wiki?curid=851931", "title": "Teorema del punto fisso di Banach", "text": ""}
{"id": "851935", "revid": "1632387", "url": "https://it.wikipedia.org/wiki?curid=851935", "title": "3 Song Sampler", "text": "3 Song Sampler \u00e8 il ventottesimo singolo degli W.A.S.P..\nRegistrato nel 2004, il disco presenta canzoni pubblicate per la prima volta nell'album \"The Neon God part 1 - The Rise\" dello stesso anno. \u00c8 l'unico singolo estratto da questo disco."}
{"id": "851947", "revid": "599013", "url": "https://it.wikipedia.org/wiki?curid=851947", "title": "Dominator", "text": ""}
{"id": "851952", "revid": "1776051", "url": "https://it.wikipedia.org/wiki?curid=851952", "title": "Live at the Lyceum, London", "text": "Live at the Lyceum, London, registrato live nel 1984 e pubblicato nel 1985, \u00e8 il primo video della band heavy metal W.A.S.P.. \u00c8 stato messo in commercio in VHS."}
{"id": "851959", "revid": "1776051", "url": "https://it.wikipedia.org/wiki?curid=851959", "title": "Videos in the Raw", "text": "Videos in the Raw, pubblicato nel 1988, \u00e8 il secondo video della band heavy metal W.A.S.P.. Fu pubblicato in VHS."}
{"id": "851960", "revid": "1228648", "url": "https://it.wikipedia.org/wiki?curid=851960", "title": "Mesiano", "text": "Mesiano \u00e8 una frazione del comune di Trento. Sorge sulla collina ad est della citt\u00e0.\nAssieme a Celva, Cimirlo, Gabbiolo, Oltrecastello e Povo, \u00e8 parte della circoscrizione amministrativa numero 7 del comune di Trento.\nDescrizione.\nIl nucleo abitato \u00e8 molto piccolo e sono presenti solo qualche decina di abitazioni. L'elemento caratterizzante \u00e8 l'edificio che ospita il Dipartimento di Ingegneria Civile, Ambientale e Meccanica (DICAM) dell'Universit\u00e0 di Trento. In precedenza tale edificio \u00e8 stato sede della Facolt\u00e0 di Ingegneria.\nQuesto edificio \u00e8 stata costruito come sanatorio negli anni 20 del ventesimo secolo secondo il progetto dell'ing. Guido Segalla ed usato a tale scopo fino al 1971. La configurazione attuale \u00e8 il risultato della ristrutturazione della seconda met\u00e0 degli anni 80 progettata dall'architetto Giovanni Leo Salvotti de Bindis.\nFesta di Mesiano.\nOgni anno, dal 1993 fino al 2008, in corrispondenza dell'ultimo sabato di maggio o del primo di giugno, il parco della facolt\u00e0 di ingegneria diventava sede di una delle pi\u00f9 famose feste universitarie del Nord Italia, la cosiddetta Festa di Mesiano, non pi\u00f9 organizzata a causa di notevoli problemi di ordine pubblico .\nTale festa era organizzata interamente da studenti, membri del direttivo dell'Associazione Studenti di Ingegneria Leonardo, o pi\u00f9 semplicemente A.S.I. Leonardo.\nDal 2013, l'evento ha riaperto come \"aperitivo di Mesiano\" sotto nuovo nome: \"Over The Hill\" . Sono state organizzate diverse feste, nel maggio ed il 19 novembre 2014, il 27 maggio 2015 , il 18 maggio 2016 e il 16 maggio e 9 novembre 2017 . L'organizzazione di questi eventi \u00e8 terminata nel 2018 a causa di danneggiamenti alle strutture .\nLa festa \u00e8 rinata nel 2019 come M.E.S.I.A.N.O. , con una edizione in maggio ed una in novembre. L'edizione 2020 si \u00e8 tenuta in streaming a causa della pandemia COVID-19, con 5 palchi DJ virtuali, il 16 maggio 2020.\nAltre informazioni.\nLungo la salita Manci, a ridosso dell'edificio del DICAM, si trova la cappella del Crocifisso, eretta nel 1711 e fatta restaurare dal conte Filippo Manci a met\u00e0 dello stesso secolo .\nA nord-est della frazione, al confine con Povo, si trova la Stazione di Povo-Mesiano della linea ferroviaria Trento \u2013 Venezia.\nMesiano \u00e8 servita dalle linee 5 e 16 degli autobus del Servizio urbano di Trento di Trentino Trasporti."}
{"id": "851961", "revid": "36426", "url": "https://it.wikipedia.org/wiki?curid=851961", "title": "Valis", "text": "Valis \u00e8 un romanzo di fantascienza di Philip K. Dick, il primo della Trilogia di Valis, scritto nel marzo 1978 e pubblicato nel 1981, insieme ai libri \"Divina invasione\" e \"La trasmigrazione di Timothy Archer\", le ultime opere realizzate da Dick prima della morte. Valis, in particolare, pu\u00f2 essere considerato una rielaborazione di un romanzo del 1978, \"Radio libera Albemuth\" (pubblicato nel 1985), con cui in effetti condivide molte caratteristiche.\nGenesi della trilogia.\nNegli ultimi anni della sua vita Philip K. Dick dedic\u00f2 la sua attivit\u00e0 di scrittore alla spiegazione filosofica e teologica di quella che descrisse come una esperienza mistica, avvenuta nel febbraio-marzo 1974, quando, come raccont\u00f2 lo stesso Dick, un raggio di luce rosa lo colp\u00ec rivelandogli informazioni sulla natura del mondo e sulla malattia del figlio. La fase successiva della vita dello scrittore statunitense fu quindi rivolta alla stesura di una esegesi nella quale Dick rivers\u00f2 il risultato delle sue riflessioni filosofiche sul divino e sulla natura del mondo e della realt\u00e0. La Trilogia di Valis \u00e8 la messa in opera narrativa di questa visione ontologica della realt\u00e0 e della cosmogonia elaborata da Dick, basandosi sugli scritti dello gnosticismo, sui vangeli apocrifi e sulla filosofia di Platone.\nTrama.\nFortemente ispirato a vari episodi della vita di Dick negli anni settanta, \"Valis\" \u00e8 incentrato sull'amicizia tra un alter ego letterario dell'autore, che come lui fa lo scrittore e come lui si chiama Phil Dick (l'io narrante del romanzo), e un perdigiorno sballato di nome Horselover Fat (il vero protagonista). Il secondo \u00e8 convinto di essere stato contattato da Dio, o meglio da una rete di intelligenza divina chiamata VALIS (Vast Active Living Intelligence System); quest'ultimo avrebbe scaricato nel suo cervello un'enorme quantit\u00e0 di informazioni che Fat non sa come interpretare, e per questo chiede l'aiuto di Phil.\nBuona parte del romanzo \u00e8 una tragicomica indagine teologica che funziona come un giallo: Dio \u00e8 lo scomparso, e i due detective dilettanti devono rintracciarlo, decifrando gli indizi pi\u00f9 improbabili. Ovviamente, come sempre accade nei romanzi di Dick, c'\u00e8 anche la possibilit\u00e0 che VALIS sia una truffa e che Fat sia semplicemente impazzito di dolore per il suicidio della sua amica Gloria. Nella migliore tradizione narrativa americana, poi, che risale a Henry James e prima ancora a Nathaniel Hawthorne, non c'\u00e8 da fidarsi neanche del narratore, perch\u00e9 Horselover Fat potrebbe essere null'altro che l'altra met\u00e0 di una personalit\u00e0 schizoide scissa, quella dello stesso Dick, autore del libro. Phil allora sarebbe la sua met\u00e0 ragionevole e letteraria, mentre Fat corrisponderebbe a quella sballata e mistica.\nL'inchiesta dei due protagonisti \u00e8 sempre sull'orlo di una rivelazione clamorosa (viviamo nell'illusione di duemila anni di storia, in realt\u00e0 ci troviamo ancora a Roma nel 70 d.C., prigionieri dell'Impero che non \u00e8 mai crollato) regolarmente smentita o trasformata in una nuova verit\u00e0 della quale la precedente era solo un'ombra.\nInframmezzata alla narrazione, una serie di citazioni del libro che Horselover Fat starebbe scrivendo, l'Esegesi, commento infinito all'esperienza mistica nella quale Dio avrebbe colpito Fat con un misterioso raggio rosa, versione psichedelica della visione dei mistici cristiani. I frammenti altro non sono che parti dell'Esegesi che Dick stesso aveva scritto cercando di decifrare le proprie esperienze mistiche (o psicotiche) del febbraio-marzo 1974. Ma essi complicano il romanzo, nella misura in cui implicano l'idea che sia Phil Dick l'invenzione di Horselover Fat (quest'ultimo nelle primissime pagine sostiene di star scrivendo in terza persona per dare oggettivit\u00e0 alla propria vicenda), e non viceversa.\nLa vicenda si snoda nell'ambiente della controcultura californiana, tra sballati di ogni genere, santoni, visionari, scrittori di fantascienza (dietro gli amici di Fat, Kevin e David, \u00e8 facile riconoscere K.W. Jeter e Tim Powers), rock star con velleit\u00e0 cinematografiche (come Eric Lampton, ispirato a David Bowie, il cui film \"Valis\" echeggia \"L'uomo che cadde sulla Terra\" di Nicolas Roeg) e musicisti elettronici (Brent Mini, un semiserio ritratto di Brian Eno), per non parlare dei gatti morti (la querelle teologica in merito al felino defunto di Kevin \u00e8 uno degli episodi pi\u00f9 irresistibili mai uscito dalla macchina da scrivere di Dick).\nCritica.\nMentre i primi commentatori (tra cui Rabkin), disorientati dalla fittissima serie di citazioni da testi sacri e teologici, ritennero questo romanzo pi\u00f9 il parto di una mente malata che letteratura degna di un'analisi attenta e circostanziata (anche a causa di chiusure ideologiche), nel tempo si \u00e8 cominciato a prendere sul serio questo primo capitolo della Trilogia di Valis, anche da parte di chi era stato inizialmente scettico (come per esempio Darko Suvin). Si \u00e8 notato che con il meccanismo del doppio narratore Dick comincia a prendere le distanze dalla propria esperienza mistica (processo che si completer\u00e0 nel terzo romanzo della serie, \"La trasmigrazione di Timothy Archer\"), e che con l'insistita citazione di un testo \u201cinesistente\u201d (l'Esegesi di Fat) si avvicina a tematiche tipiche della letteratura postmoderna (il libro nel libro, l'indecidibilit\u00e0 dello status finzionale dei personaggi). Particolarmente importante per una comprensione del testo l'oscillazione irrisolta fra diverse ipotesi di lettura (pazzia di Phil o di Fat? Irrealt\u00e0 del primo o del secondo? Esperienza mistica o allucinazione psicotica?), che rimanda a un classico della letteratura statunitense, \"Il giro di vite\" di Henry James.\nLa cosmogonia di Valis.\nValis contiene molti elementi biografici della vita stessa di Dick, al punto che il romanzo cambia continuamente punto di vista, dalla prima alla terza persona, fino a che lo stesso scrittore non riconosce Horselover Fat come una creazione della sua mente. Valis \u00e8 quindi un romanzo profondamente introspettivo per Dick, che ha tentato di spiegare narrativamente ci\u00f2 che accadeva nella sua vita e alla sua percezione del mondo.\nLa teoria che Dick sviluppa in Valis, e spiegher\u00e0 sotto forme narrative diverse nei due romanzi successivi, si basa su una concezione dell'universo e della realt\u00e0 visti come il risultato del pensiero di una Mente che si \u00e8 scissa in due diverse entit\u00e0 divine, dando luogo a due livelli di realt\u00e0, superiore ed inferiore, la Forma I e la Forma II di Parmenide (oppure, rispettivamente, Yang e Yin). L'umanit\u00e0 sarebbe intrappolata nell'universo inferiore, meccanico e deterministico, e vi sarebbe un velo di Maya a nascondere il livello superiore, la vera realt\u00e0. La scissione della Mente divina sarebbe la causa di una sospensione del tempo intorno al 100 d.C., per cui solo un velo illusorio, trasformando lo spazio circostante, imiterebbe lo scorrere temporale.\nParte delle teorie elaborate nella trilogia di Valis richiamano lo gnosticismo cristiano."}
{"id": "851965", "revid": "287204", "url": "https://it.wikipedia.org/wiki?curid=851965", "title": "Pamela Melroy", "text": "Biografia.\nMelroy si \u00e8 diplomata nel 1979, nel 1983 ha ricevuto il Bachelor of science in fisica ed astronomia al Wellesley College nel Massachusetts, nel 1984 ha conseguito un master in Scienze della Terra e planetarie al Massachusetts Institute of Technology.\n\u00c8 un pilota della USAF e, nel 1991, ha combattuto nella Guerra del Golfo.\nMelroy \u00e8 stata selezionata come astronauta della NASA nel 1994 ed \u00e8 stata addestrata come pilota dello Shuttle.\n\u00c8 partita in due missioni dello Shuttle: STS-92 (del 2000) ed STS-112 (del 2002).\nIl 19 giugno 2006 la NASA ha annunciato che \u00e8 stata selezionata come comandante della missione STS-120, che \u00e8 stata lanciata il 23 ottobre 2007 ed \u00e8 rientrata il 7 novembre nella quale ha partecipato anche Paolo Nespoli. \u00c8 la seconda donna a comandare una missione dello Shuttle."}
{"id": "851969", "revid": "1776051", "url": "https://it.wikipedia.org/wiki?curid=851969", "title": "The Story of Jonathan", "text": "The Story of Jonathan, pubblicato nel 1992, \u00e8 il terzo video della band heavy metal W.A.S.P.. Fu commercializzato in VHS e ottenne la pubblicazione del singolo omonimo, il quale \u00e8 una canzone recitata con l'accompagnamento della chitarra ed \u00e8 la narrazione, fatta da Blackie Lawless, della storia contenuta nell'album \"The crimson idol\"."}
{"id": "851976", "revid": "1305772", "url": "https://it.wikipedia.org/wiki?curid=851976", "title": "Mirra (disambigua)", "text": "Mirra pu\u00f2 riferirsi a:"}
{"id": "851977", "revid": "436907", "url": "https://it.wikipedia.org/wiki?curid=851977", "title": "Mama Said (Metallica)", "text": "Mama Said \u00e8 un singolo del gruppo musicale statunitense Metallica, pubblicato il 25 novembre 1996 come terzo estratto dal sesto album in studio \"Load\".\nIl singolo \u00e8 stato commercializzato per il solo mercato internazionale.\nDescrizione.\nComposto da James Hetfield, il brano parla di un uomo che sta cercando di trovare la via da seguire nella vita in assenza della madre. La canzone per la maggior parte riguarda la difficile relazione tra Hetfield e la madre, morta di cancro. Questo \u00e8 evidente in alcuni passaggi del testo, come \"I took your love for granted\" (\"davo il tuo amore per scontato\") e \"A cold stone is all I see\" (\"tutto quello che vedo \u00e8 una fredda pietra\" che fa riferimento alla lapide della madre). Hetfield ha suonato pi\u00f9 volte questo brano da solo, utilizzando una steel guitar.\nA causa delle influenze country del brano, Hetfield lo ha spesso suonato assieme alla cantante country Jessi Colter, con la quale ha spesso suonato anche la cover di un brano di Waylon Jennings, \"Don't You Think This Outlaw Bit Done Got Out of Hand\"."}
{"id": "851980", "revid": "1776051", "url": "https://it.wikipedia.org/wiki?curid=851980", "title": "First Blood Last Visions", "text": "First Blood Last Visions, pubblicato nel 1993, \u00e8 il quarto video della band heavy metal W.A.S.P.. Esso fu pubblicato in VHS."}
{"id": "851983", "revid": "287204", "url": "https://it.wikipedia.org/wiki?curid=851983", "title": "Breaking the Law", "text": "Breaking the Law \u00e8 un singolo del gruppo musicale britannico Judas Priest, pubblicato nel 1980 come secondo estratto dal sesto album in studio \"British Steel\".\nDescrizione.\nDal momento della sua nascita ad oggi, la canzone \u00e8 immediatamente diventata un classico del gruppo, e molti gruppi mondiali l'hanno infatti reinterpretata, su propri album o su compilation metal. \"Breaking the Law\" fa parte della lista stilata da VH1 che riguarda le 40 canzoni metal pi\u00f9 belle di sempre, risultando al quarantesimo e ultimo posto (40 Greatest Metal Songs).\nLa canzone \u00e8 stata usata nel film \"Scarface: The World Is Yours\" ed \u00e8 apparsa nel famoso cartone di Beavis and Butt-head.\nIn Italia \u00e8 stata usata come sigla per la quinta edizione del programma \"In onda\", trasmesso su LA7 nell'estate 2012.\nVideo musicale.\nIl videoclip mostra i membri del gruppo spostarsi per la citt\u00e0 in automobile per poi ironicamente entrare in una banca armati con i loro strumenti, rubare un loro pezzo di discografia e fuggire.\nCover.\nArtisti e gruppi che le hanno realizzato una cover:"}
{"id": "851990", "revid": "1776051", "url": "https://it.wikipedia.org/wiki?curid=851990", "title": "The Sting - Live at the Key Club, L.A.", "text": "The Sting - Live at the Key Club, L.A. , pubblicato nel 2001, \u00e8 il quinto video della band heavy metal W.A.S.P.. Esso fu pubblicato in DVD."}
{"id": "851991", "revid": "174925", "url": "https://it.wikipedia.org/wiki?curid=851991", "title": "Mausoleo di Santa Costanza", "text": "Il mausoleo di Costantina, meglio conosciuto come mausoleo di santa Costanza, \u00e8 un luogo di culto cattolico di Roma situato in via Nomentana, all'interno del complesso monumentale di Sant'Agnese fuori le mura.\nStoria.\nFu fatto costruire tra il 340 e il 345, come proprio mausoleo, da Costantina, figlia di Costantino I, a ridosso della basilica costantiniana, presso la sepoltura di sant'Agnese, della quale Costantina era una devota. Vi furono sepolte sia Costantina sia la sorella Elena. L'edificio fu detto \"di Santa Costanza\" quando Costantina venne venerata come santa. \nIl mausoleo, come la basilica (oggi allo stato di rudere) al cui fianco sinistro era collegato, fu di propriet\u00e0 imperiale, e non ecclesiastica, e dopo esser stato utilizzato come battistero della basilica di Sant'Agnese fuori le mura, divenne chiesa autonoma nel 1254 per volere di papa Alessandro IV.\nNel Rinascimento, a causa delle sue caratteristiche spaziali e del suo grado di conservazione, fu oggetto di un grande interesse da parte degli architetti, anche se le scene di vendemmia presenti nei mosaici hanno fatto s\u00ec che per secoli l'edificio sia stato erroneamente identificato come un tempio di Bacco.\nArchitettura.\nL'edificio introduce motivi dell'architettura paleocristiana, pur rappresentando la fase finale dell'architettura romana tardo antica.\nIl mausoleo ha una pianta centrale con un vano circolare coperto da una cupola ed illuminato da dodici finestre superiormente concluse ad arco che definiscono una fascia luminosa intorno al tamburo. La cupola poggia su 12 coppie di colonne, binate in senso radiale, disposte ad anello. Le colonne hanno capitelli compositi di reimpiego. Esternamente le colonne delimitano un deambulatorio (corridoio anulare) coperto da volte.\nTale struttura crea spazi fortemente caratterizzati dal contrasto tra luce e penombra.\nLa pianta circolare di questo come di altri edifici paleocristiani viene riferita a modelli provenienti dall'architettura romana, utilizzati in mausolei funebri o ninfei come il cosiddetto tempio di Minerva Medica, dell'inizio del IV secolo, (ninfeo degli Horti Liciniani), anche se la presenza del deambulatorio esterno rappresenta un elemento tipico dell'architettura paleocristiana che qui trova una delle sue prime applicazioni.\nAll'esterno dell'ambulacro correva un altro anello, oggi scomparso, in modo simile alla di poco posteriore, chiesa di Santo Stefano Rotondo.\nLa spessa parete esterna presenta numerose nicchie verso l'ambulacro, una delle quali ospitava il sarcofago in porfido di Costantina, ora ai Musei Vaticani.\nQuando il mausoleo fu trasformato in battistero, all'esterno fu realizzato un nartece, costituito da un piccolo atrio con absidi sui due lati, che precede la chiesa vera e propria. All'interno si notano ancora i basamenti di un fonte battesimale.\nMosaici.\nLa cupola dell'edificio era, in origine, ricoperta di mosaici, distrutti intorno al 1620 Ne resta testimonianza in un disegno del portoghese Francisco de Hollanda: nel circolo pi\u00f9 esterno era rappresentata una scena fluviale nella quale puttini pescavano in acque in cui pullulavano pesci e crostacei; dal fiume emergevano alcune isolette dalle quali si staccavano dei candelabri-cariatidi che raggiungevano a raggiera il clipeo centrale della cupola, decorato con un velario a conchiglia. Da questi candelabri si distaccavano alcuni racemi, che incorniciavano medaglioni disposti su due ordini circolari nei quali erano raffigurate storie dell'Antico e del Nuovo Testamento. La simbologia era ovviamente legata alla salvezza attraverso l'adempimento delle Scritture.\nLe pareti del tamburo erano invece decorate ad \"opus sectile\", con tarsie di marmi preziosi. Di tali opere rimangono alcune testimonianze in disegni del XVI secolo.\nEsistono ancora, invece, i mosaici originari del IV secolo, nella volta anulare che copre il deambulatorio. I settori individuati dalle coppie di colonne delimitano spazi di forma trapezoidale, che accolgono decorazioni con motivi che si ripetono uguali alle estremit\u00e0 opposte, ad eccezione del riquadro situato in corrispondenza dell'ingresso, a cui corrisponde sul lato opposto l'apertura della torretta dell'ambulacro. Vi sono rappresentati motivi geometrici e naturalistici (pavoni, colombe, rami con frutti) e scene di vendemmia, oltre a \"emblemata\" con protomi femminili, in una delle quali secondo alcuni studiosi sarebbe riconoscibile la stessa Costantina. Per quanto lo schema ricordi i mosaici pavimentali (molti dei motivi usati sono confrontabili con mosaici pavimentali africani), non \u00e8 certo che vi avessero lavorato \"\u00e9quipe\" musive di solito addette alla decorazione pavimentale.\nIn questo soffitto si pu\u00f2 individuare uno dei primi casi di adattamento di temi pagani alla nuova iconografia cristiana ed \u00e8 stata sottolineata la difficolt\u00e0 dei nuovi committenti alle prese, a met\u00e0 del IV secolo, con la realizzazione di immagini in grado di comunicare contenuti non pi\u00f9 legati alla Salvezza, ma a quelli della Chiesa trionfante.\nNelle due nicchie sono presenti mosaici che rappresentano una \"Traditio legis\" e una \"Traditio clavium\" a san Pietro che, seppure pesantemente restaurata nel XIX secolo (san Pietro appare senza barba), rappresenta uno dei primi esempi di tale raffigurazione che simboleggia il primato del papato. Del tutto particolare tuttavia \u00e8 che il Cristo appaia sul globo terracqueo, secondo un'iconografia che si ricorda prima di allora solo nelle catacombe di Commodilla: un ulteriore segno della volont\u00e0 di ribadire il primato della chiesa romana attraverso il Cristo-dominatore del mondo.\nQuanto alla \"Traditio legis\", si tratta pi\u00f9 esattamente di una \"Traditio pacis\", per lo meno stando al cartiglio porto a san Pietro dal Cristo imberbe, poggiante su una collinetta da cui sgorgano i quattro fiumi paradisiaci, sul quale campeggia la scritta \"Dominus pacem dat\" (allusione alla pace costantiniana). Perduta l'abside costantiniana dell'antica basilica di San Pietro in Vaticano, che pare riportasse una \"Traditio legis\", \u00e8 questa una delle prime rappresentazioni di questo tema in sede monumentale. I mosaici di Santa Costanza sono i pi\u00f9 antichi mosaici monumentali cristiani sopravvissuti a Roma (360)."}
{"id": "851992", "revid": "1305772", "url": "https://it.wikipedia.org/wiki?curid=851992", "title": "Somebody Someone", "text": "Somebody Someone \u00e8 un singolo promozionale del gruppo musicale statunitense Korn, estratto dal quarto album in studio \"Issues\" e pubblicato nel 2000.\nVideo musicale.\nPer esso \u00e8 stato realizzato un videoclip, diretto da Martin Weisz, nel quale il gruppo suonava in uno scantinato."}
{"id": "851997", "revid": "726373", "url": "https://it.wikipedia.org/wiki?curid=851997", "title": "Il Pontifex Valentine", "text": "Il Pontifex Valentine (\"Valentine Pontifex\") \u00e8 un romanzo di science fantasy del 1983 di Robert Silverberg, terzo capitolo della serie di Majipoor.\nTrama.\nValentine sta per diventare Pontifex, e dovr\u00e0 rinchiudersi a vivere nel Labirinto. Il suo successore, il duro Hissune, gli crea qualche problema.\nTra beghe di palazzo e minacce di ribellione, lo sfondo turbolento di Majipoor ed i suoi personaggi."}
{"id": "851999", "revid": "64860", "url": "https://it.wikipedia.org/wiki?curid=851999", "title": "Paolo Poeti", "text": "Carriera.\nInizi\u00f2 sul finire degli anni 1960 come montatore e assistente alla regia di Ruggero Deodato nei suoi primi film. In seguito \u00e8 passato alla televisione, dove ha curato numerosi programmi culturali e format musicali, collaborando contemporaneamente alle sceneggiature per film televisivi del regista Luigi Perelli. Per il cinema ha diretto film come l'erotico \"Inhibition\" e \"Ciao n\u00ec!\", commedia musicale con Renato Zero come protagonista. Tuttavia, la sua attivit\u00e0 \u00e8 maggiormente focalizzata sulla televisione, per la quale ha diretto numerose serie tra cui \"Senza Scampo\", \"Amico mio\", \"Tutti i sogni del mondo\", \"Amiche\" e \"Il generale dei briganti\"."}
{"id": "852016", "revid": "339392", "url": "https://it.wikipedia.org/wiki?curid=852016", "title": "Hagia Irene", "text": ""}
{"id": "852029", "revid": "6923", "url": "https://it.wikipedia.org/wiki?curid=852029", "title": "Santa Costanza", "text": ""}
{"id": "852033", "revid": "36426", "url": "https://it.wikipedia.org/wiki?curid=852033", "title": "Oratorio del Santissimo Nome di Ges\u00f9", "text": ""}
{"id": "852046", "revid": "65435", "url": "https://it.wikipedia.org/wiki?curid=852046", "title": "Eric David Harris e Dylan Bennet Klebold", "text": ""}
{"id": "852049", "revid": "287204", "url": "https://it.wikipedia.org/wiki?curid=852049", "title": "Battaglia di Bedriaco", "text": ""}
{"id": "852055", "revid": "793215", "url": "https://it.wikipedia.org/wiki?curid=852055", "title": "Ducato di Bar", "text": "Il Ducato di Bar, originariamente Contea di Bar, era un feudo imperiale che si trovava nella parte nord-occidentale della Lorena tra i fiumi Marna e Reno, nella zona delle Ardenne. La sua capitale \u00e8 sempre stata la cittadina di Bar-le-Duc.\nVicende storiche.\nIl territorio di Bar \u00e8 stato costituito in contea nel X secolo da Ferry d'Ardennes, fratello del vescovo di Metz, Adalberone I. Ferry divenne nel 959 duca dell'Alta Lorena. La contea di Bar ne venne distaccata nel 1033 a favore di Sofia, figlia del duca Ferry II, che spos\u00f2 il conte Luigi di Mousson e di Ajoie, che include Ferrette e Montb\u00e9liard. Alla morte di Ferry II, al figlio primogenito, Thierry, and\u00f2 Montb\u00e9liard, al secondo Ferrette ed al terzo il Bar, che rimase al casato di Bar-Mousson fino al XV secolo.\nVinto e catturato da Filippo il Bello nel 1301, il conte Enrico III dovette rendere omaggio al re di Francia con la parte della sua contea che si situava ad ovest della Mosa: da allora si distinse il \"Barrois mouvant\", cio\u00e8 quella parte del feudo sottomessa alla sovranit\u00e0 feudale del re di Francia, dal \"Barrois comitale o ducale\", per il quale prima i conti, poi i duchi, rimasero invece vassalli direttamente all'Imperatore del Sacro Romano Impero. Di conseguenza i conti e poi i duchi di Bar (ed in seguito anche duchi di Lorena), si ritrovarono paradossalmente ad essere in contemporanea vassalli sia dei Re di Francia sia degli Imperatori tedeschi del Sacro Romano Impero.\nL'imperatore Carlo IV di Lussemburgo elev\u00f2 la contea a ducato nel 1354 ed il conte Roberto, genero di Giovanni il Buono re di Francia, divenne cos\u00ec duca di Bar.Alla morte di Edoardo III, nel 1415, dopo la Battaglia di Azincourt, il ducato pass\u00f2 al fratello, il cardinale Luigi I di Bar, che lo cedette nel 1420 al pronipote Renato d'Angi\u00f2, che derivava il suo diritto di successione dalla nonna materna Jolanda di Bar, sorella del cardinale, e da sua madre Jolanda d'Aragona, figlia di Giovanni I d'Aragona. Quest'ultima, divenuta moglie di Luigi II d'Angi\u00f2, era la suocera di Carlo VII, re di Francia.\nNel 1430 il cosiddetto \"Barrois mouvant\" pass\u00f2 sotto l'influenza diretta della corona francese.\nAlla morte di Renato, il ducato pass\u00f2 alla figlia Iolanda d'Angi\u00f2, quindi nel 1484 al figlio di quest'ultima Renato II di Lorena e di Bar (intanto nel 1483 dal ducato erano state scorporate le signorie di Ch\u00e2tel-sur-Moselle e Bainville a favore della corona francese). Dopo di ci\u00f2 i destini del Ducato di Bar si fusero con quelli del ducato di Lorena.\nNel 1735, dopo una lunga trattativa fra Luigi XV di Francia (tramite il suo ministro cardinale Andrea Ercole de Fleury) e l'imperatore Carlo VI d'Asburgo a proposito della guerra di successione polacca, si giunse all'accordo che i ducati di Bar e di Lorena sarebbero stati assegnati a vita al conte Stanislao Leszczy\u0144ski, gi\u00e0 re di Polonia e suocero di Luigi XV, e dopo la morte di quest'ultimo, sarebbero stati incorporati nel regno di Francia (per questo motivo l'amministrazione del ducato venne affidata ad un intendente francese ed ai suoi collaboratori). In cambio il duca di Lorena Francesco III Stefano (futuro imperatore con il nome di Francesco I di Lorena) avrebbe ricevuto il granducato di Toscana. Ci volle tuttavia quasi un anno per ottenere la firma di quest'ultimo sull'accordo.\nIl 5 maggio 1736 Stanislao, che aveva lasciato K\u00f6nigsberg, si installava nel castello di Meudon e l'8 febbraio 1737 il cancelliere francese Antoin-Martin de Chaumont de la Galazi\u00e8re prese possesso del ducato a nome di Stanislao Lesczinski, che vi si install\u00f2 ufficialmente il 3 aprile a Lun\u00e9ville, come duca di Lorena e di Bar. Alla morte di Stanislao, avvenuta il 23 febbraio 1766 nella stessa Lun\u00e9ville, il Ducato di Bar insieme a quello di Lorena, pass\u00f2 direttamente sotto la corona francese, costituendo una nuova provincia di quel regno."}
{"id": "852058", "revid": "3082", "url": "https://it.wikipedia.org/wiki?curid=852058", "title": "Bedriaco", "text": ""}
{"id": "852063", "revid": "34928", "url": "https://it.wikipedia.org/wiki?curid=852063", "title": "Museo dei Senza Storia", "text": ""}
{"id": "852066", "revid": "287204", "url": "https://it.wikipedia.org/wiki?curid=852066", "title": "Stanislao Leszczynski", "text": ""}
{"id": "852077", "revid": "15756", "url": "https://it.wikipedia.org/wiki?curid=852077", "title": "Valentino (stilista)", "text": "Il brand Valentino produce abiti di alta moda per uomo e donna, accessori, profumi e pret-a-porter. Ancora oggi \u00e8 un simbolo di eleganza e raffinatezza made in Italy all'interno del panorama internazionale.\nBiografia.\nNato a Voghera nel 1932, secondogenito, dopo la sorella maggiore Wanda (1925-1997), di Mauro Garavani e Teresa de Biaggi, fin da giovanissimo attratto dal mondo della moda e dalla creativit\u00e0 sartoriale della stilista vogherese Ernestina Salvadeo, frequenta una Scuola di figurino a Milano e contemporaneamente studia francese alla Berlitz School e viaggia all'estero, trascorrendo un lungo periodo a Parigi. Studia stilismo all'\u00c9cole de La Chambre Syndicale de la Couture.\nNegli anni cinquanta, dopo essersi fatto notare partecipando a un importante concorso, si trasferisce a Parigi ed entra come collaboratore nella Casa di Moda di Jean Dess\u00e8s e nell'\"atelier\" di Guy Laroche. Fa ritorno in Italia e a fine degli anni cinquanta \u00e8 a Roma, allievo di Emilio Schuberth per poi collaborare presso l'atelier di Vincenzo Ferdinandi prima di aprire una propria \"maison\".\nNel 1957 fonda la \"Valentino\" insieme ad alcuni soci, fra cui il padre. Tuttavia gli alti costi di gestione, unitamente al gusto per il lusso dello stilista, portarono i soci a ritirarsi dall'attivit\u00e0, facendo quasi andare la casa di moda in bancarotta. Fu risolutiva l'entrata nella societ\u00e0 del compagno Giancarlo Giammetti, studente di architettura con il quale Garavani avvi\u00f2 una nuova casa di moda, occupandosi esclusivamente dell'aspetto creativo, e lasciando al socio l'aspetto finanziario.\nNel 1959 apre il suo \"atelier\" a Roma in via dei Condotti e nel 1960 inizia la sua collaborazione con Giancarlo Giammetti che seguir\u00e0 lo sviluppo del suo marchio. Nel 1962, dopo il trionfo della sua prima collezione a Pitti Moda di Firenze, Valentino diviene in breve uno dei pi\u00f9 apprezzati e dei pi\u00f9 popolari \"couturiers\" del mondo. Le due pagine che l'edizione francese di \"Vogue\" gli dedica sono il segno della sua consacrazione tra i grandi della Moda.\nNel 1967 gli viene conferito a Dallas il Premio Neiman Marcus, equivalente, nel mondo della Moda, all'Oscar cinematografico. In questo stesso anno disegna le divise per gli assistenti di volo della TWA e presenta la prima collezione Valentino Uomo. Nel 1968 inizia ad usare come griffe la celebre \"V\", e, ormai parte del Gotha degli stilisti, crea l'abito da sposa per le nozze di Jacqueline Bouvier con Onassis. Inizia ufficialmente l'internazionalizzazione del brand, grazie a un'intelligente politica di collaborazioni con nuove realt\u00e0 produttive. Nella nuova decade, gli anni '70, lo stilista italiano apre nuovi ateleier nelle pi\u00f9 importanti citt\u00e0 della moda internazionali, tra cui Parigi, Tokyo, Ginevra, New York e Losanna.\nNegli anni ottanta Valentino affida alla Italiana Manifatture dei fratelli Castelletti di San Benedetto del Tronto la produzione e distribuzione mondiale delle linee Valentino Jeans, Oliver, Valentino Junior, 18:18. Dagli anni settanta in poi Valentino veste le donne pi\u00f9 famose del mondo ed apre \"boutique\" a New York, Parigi, Ginevra, Losanna, Tokyo. Viene creato anche un profumo che porta il suo nome, che nel 1991 sar\u00e0 seguito dal profumo \"Vendetta\".\nNel 1971 \u00e8 ritratto dal pittore statunitense Andy Warhol. Nel 1985 riceve dal Presidente della Repubblica la decorazione di Grand'Ufficiale dell'Ordine al Merito, nel 1986 il titolo di Cavaliere di Gran Croce, nel 1996 \u00e8 nominato Cavaliere del Lavoro; nel luglio 2006 gli viene conferita la Legion d'onore, la pi\u00f9 alta onorificenza della Repubblica francese.\nValentino segue anche le tematiche sociali: insieme a Giancarlo Giammetti d\u00e0 vita nel 1990 all'Associazione L.I.F.E, che si propone di combattere l'AIDS mediante campagne di informazione, supporto ai parenti degli ammalati e incentivazione della ricerca. Il celebre marchio, venduto nel 1998 alla casa tedesca HDP, \u00e8 stato rilevato nel 2002 dal Gruppo Marzotto.\nIl 4 settembre 2007 Valentino dice addio alla moda. La griffe da lui fondata oltre 45 anni prima non si avvarr\u00e0 pi\u00f9 della sua creativit\u00e0. Sar\u00e0 sostituito da Alessandra Facchinetti. Cinque mesi dopo, Matteo Marzotto lascia la presidenza. Dopo solo due stagioni Alessandra Facchinetti lascia l'azienda. Grazia Chiuri e Pier Paolo Piccioli, che per dieci anni hanno disegnato gli accessori per Valentino, sono nominati direttori creativi. Il 20 novembre \u00e8 stato distribuito nei cinema italiani il film-documentario \"\", diretto dal regista statunitense Matt Tyrnauer, pellicola che segue gli ultimi due anni di attivit\u00e0 dello stilista. Il logo con l'inconfondibile V maiuscola, diventato iconico non solo nella moda e riconosciuto come simbolo di fascino ed eleganza, \u00e8 stato raccontato nel libro \u201cValentino Garavani VLogo Signature Uncensored Project\u201d a cura di Pierpaolo Piccioli. Nel volume il logo viene analizzato e reinterpretato grazie al contributo di sedici tra i pi\u00f9 famosi magazine di moda. Il brand Valentino dopo la vendita da parte del suo fondatore \u00e8 stato oggetto di un'estesa opera di rebranding e di una nuova corsa verso la modernit\u00e0, pur senza mai scostarsi dalla figura di Valentino Garavani. Anzi, allo stilista sono stati dedicati eventi e mostre, come la mostra multisensoriale svoltasi a Shanghai.\nNel 2010 Garavani viene indagato dalla Procura della Repubblica di Roma per reati fiscali. Il 7 settembre 2011 Valentino \u00e8 stato onorato presso il Fashion Institute of Technology di New York con il premio \"Couture Council Award 2011\", durante il pranzo di beneficenza al David H. Koch Theater, Lincoln Center..\nIl 18 febbraio 2018 si aggiudica il Premio la Moda Veste la Pace, il riconoscimento che l'Organizzazione Mondiale contro le Discriminazioni nella Moda, nell'arte e nello sport African Fashion Gate conferisce ogni anno presso il Parlamento Europeo di Bruxelles.\n45\u00ba anniversario della maison di Valentino: 6-8 luglio 2007, Roma.\nValentino Garavani ha celebrato a Roma il 45\u00ba anniversario della sua nota maison con tre giorni di festeggiamenti, tra il 6 e l'8 luglio 2007, prima di dire addio al suo lavoro di creatore di alta moda. Il 6 luglio un gala per 600 invitati d'eccezione ha avuto luogo al Tempio di Venere, cuore del Foro romano, ricostruito dallo scenografo premio Oscar Dante Ferretti con un doppio filare di colonne corinzie in vetroresina. Per l'occasione Valerio Festi ha progettato lo spettacolo che animava la location con fuochi d'artificio e danzatrici aeree (vestite con un'apposita versione degli abiti da sera rosso Valentino).\nLe ballerine si muovevano sulle note dell'aria \"Oh mio babbino caro\" dall'opera Gianni Schicchi cantata da Maria Callas, mentre la superficie del Colosseo era illuminata di rosso, il colore creato e lanciato dallo stilista, onnipresente nelle sue collezioni. Proprio la sequenza di una ballerina di Studio Festi in volo che si allontana \u00e8 l'immagine-simbolo con la quale Matt Tyrnauer chiude il suo documentario \"\".\nVita privata.\nValentino Garavani \u00e8 stato sentimentalmente legato per 12 anni a Giancarlo Giammetti. I due hanno vissuto insieme alle loro madri, Teresa e Lina fino alla loro scomparsa, Teresa Garavani nel 1977 e Lina Giammetti nel 1996.\nValentino vive tra il Castello di Wideville, a Davron, Crespi\u00e8res, nei pressi di Parigi, acquistato nel 1995, residenza cinquecentesca con un parco annesso di oltre 120 ettari, la villa a Roma sulla Via Appia, il palazzo ottocentesco a Holland Park a Londra, nel cui salone si trovano i cinque quadri di Pablo Picasso che fanno parte della collezione dello stilista, l'attico newyorkese a Park Avenue e lo \"Chalet Gifferhorn\", dimora invernale dello stilista a Gstaad. A Roma si trova anche Palazzo Mignanelli, sede dell'omonima casa di moda.\nLo stile di vita di Valentino e Giammetti \u00e8 sempre stato caratterizzato da un'estrema opulenza. John Fairchild, storico ex direttore della rivista di moda \"Women's Wear Daily\" e \"W\", ha dichiarato in un'intervista a \"Vanity Fair\" (Agosto 2004):\nNel 2007, in un'intervista a La Repubblica, ha rivelato di aver amato l'attrice Maril\u00f9 Tolo, di averle chiesto la mano ma di essere rimasti amici, visto il rifiuto dell'attrice.\nValentino appare sempre circondato da una corte di amici che \u00e8 divenuta una vera e propria famiglia per lui. Il gruppo comprende il suo socio negli affari ed ex compagno nella vita Giancarlo Giammetti, l'attuale fidanzato ed ex modello americano Bruce Hoeksema, i fratelli brasiliani Sean e Anthony de Souza e i loro genitori Carlos Souza e la socialite brasiliana Charlene Shorto de Ganay, ex moglie di Souza, entrambi PR di Valentino. Valentino incontr\u00f2 l'allora diciottenne Carlos nel 1973 durante il carnevale di Rio de Janeiro quando, secondo le cronache, era il pi\u00f9 bel ragazzo del Brasile. Carlos accett\u00f2 di seguire Valentino e Giammetti a New York e ha lavorato come PR per la maison Valentino per pi\u00f9 di trent'anni fino al dicembre 2007. Valentino e Giammetti sono oggi i padrini di Anthony e Sean.\nGiammetti ha confidato al mensile \"Vanity Fair\":\nValentino ha fatto una breve apparizione nel film \"Il diavolo veste Prada\" interpretando se stesso.\nMuse brasiliane e spagnole: Charlene Shorto de Ganay e Nati Abascal.\nValentino ha sempre avuto al suo fianco come amiche e muse bellissime donne del jet-set ed alcune di loro sono diventate membri della sua famiglia estesa. Rientrano in questo gruppo le brasiliane Charlene Shorto De Ganay, detta Chacha' e la spagnole Naty Abascal, duchessa di Feria e la principessa franco-brasiliana Georgina Brandolini, nuora di Cristiana Agnelli, che lavor\u00f2 per Valentino per 18 anni prima di lasciarlo per Balmain. Charlene \u00e8 l'ex moglie del PR storico di Valentino Carlos de Souza, dei cui figli, Sean e Anthony, Valentino e Giammetti sono i padrini. Valentino incontr\u00f2 invece Nati Abascal, allora diciannovenne, nel 1968 ad una festa e la invit\u00f2 a Capri. Altre muse storiche di Valentino sono state Rosario di Bulgaria, che incontr\u00f2 Valentino a Maiorca negli anni novanta ad una festa del jet-set spagnolo, divenendo poi per un po' di tempo la sua donna immagine. Altri amici molto importanti sono stati la modella brasiliana Dalma Callado, e le PR Daniela Giardina, Olivia Berghauer e Noona Smith Petersen.\nIl \"rosso Valentino\" e l'estetica del brand.\nRosso Valentino \u00e8 una particolare sfumatura di rosso creata da Valentino e usata di massima solo per alcuni dei suoi abiti. Si tratta di una tonalit\u00e0 di rosso molto acceso tra il carminio, il porpora e il rosso di cadmio, tende all'arancione senza mai diventare davvero arancione. Valentino ne ha avuto ispirazione dai vivaci toni cromatici visti durante una vacanza in Spagna. Lo stile delle collezioni Valentino \u00e8 sempre stato classico ed elegante, emblema di una raffinatezza quasi mai semplice ma che si adatta al corpo che la indossa valorizzandolo e senza mai rubandone l'attenzione. Non mancano i tocchi di stravaganza, abilmente inseriti negli abiti di alta classe, che donano un fascino senza tempo al brand italiano. I capi Valentino sono emblema di lusso e delicatezza.\nCollaborazioni per VIP.\nSono molte le celebrit\u00e0 che hanno scelto Valentino per le loro occasioni speciali, sfoggiando abiti su misura che hanno accresciuto la notoriet\u00e0 del brand. Ad esempio Anne Hathaway, protagonista de Il diavolo veste Prada, lo ha scelto per il suo matrimonio, ed \u00e8 passata alla cronache per l'ampia gonna di tulle bianco con una leggerissima sfumatura di rosa. Nel 1995 lo stilista italiano ha curato l'abito da sposa della bellissima Marie-Chantal Miller per il matrimonio con Pavlos, principe della Corona di Grecia, collaborazione che ha dato subito un'impennata di visibilit\u00e0 alla maison di moda. Il vestito firmato Valentino oltre ad essere diventato iconico \u00e8 tra le creazioni pi\u00f9 costose del mondo della moda sposa, con un valore di 327.159 euro."}
{"id": "852081", "revid": "1982", "url": "https://it.wikipedia.org/wiki?curid=852081", "title": "Valentino Garavani", "text": ""}
{"id": "852082", "revid": "287204", "url": "https://it.wikipedia.org/wiki?curid=852082", "title": "Alois Loser", "text": ""}
{"id": "852087", "revid": "344646", "url": "https://it.wikipedia.org/wiki?curid=852087", "title": "Cuore nero (botanica)", "text": "Il cuore nero \u00e8 una malattia della patata e di altre piante tuberose. La malattia colpisce i tuberi, sia sul campo che in magazzino o durante il trasporto, causandone l'annerimento della parte centrale. \nSintomi.\nIn particolare la parte centrale, che resta comunque soda e inodore, diventa in modo irregolare di un colore tra il bluetto e il nero e a volte vi si possono formare delle cavit\u00e0 circondate da un tessuto scolorito.\nNonostante l'irregolarit\u00e0 complessiva, tuttavia, si pu\u00f2 notare ben netta la linea di demarcazione fra la parte sana e quella malata.\nIn alcuni casi rari si possono notare delle macchie marroncine o nere sulla superficie.\nCause.\nLa malattia pu\u00f2 svilupparsi quando la patata \u00e8 sottoposta a una forte umidit\u00e0 o a temperature particolarmente alte (oltre i 32 \u00b0C), oppure se il raccolto viene posto in mucchi, a causa della mancanza di ossigeno.\nFra le cause della malattia si pu\u00f2 annoverare anche l'eccesso di Anidride carbonica e la mancanza di boro."}
{"id": "852089", "revid": "65603270", "url": "https://it.wikipedia.org/wiki?curid=852089", "title": "Teoria dei Modelli (logica matematica)", "text": ""}
{"id": "852091", "revid": "1982", "url": "https://it.wikipedia.org/wiki?curid=852091", "title": "Valentino Clemente Ludovico Garavani", "text": ""}
{"id": "852092", "revid": "344646", "url": "https://it.wikipedia.org/wiki?curid=852092", "title": "Cuore cavo", "text": "Il cuore cavo \u00e8 una malattia della patata. Colpisce la patata direttamente sul terreno.\nSintomi.\nLa malattia si manifesta con la formazione di una cavit\u00e0, pi\u00f9 o meno vasta, nella parte centrale del tubero. Le superfici della cavit\u00e0 appaiano legnose. \nLe foglie appiono necritiche e prostrate comparsa di nuove foglie dalle gemme ascellari.\nCause e prevenzione.\nLa malattia pu\u00f2 essere dovuta alla dilavazione superficiale del terreno o alla siccit\u00e0, che causano una carenza di boro, il quale tende ad accumularsi negli strati superficiali del terreno e non viene assorbito quando \u00e8 secco, non raggiungendo i tuberi. Anche la presenza di calcare pu\u00f2 impedire l'assorbimento del boro da parte della pianta.\nPer prevenire la malattia bisogna irrigare regolarmente il terreno, concimare con fertillizzanti a base di boro i terreni dilavati, non concentrare troppo le piante per diminuire la competizione per le sostanze nutritive."}
{"id": "852094", "revid": "11910828", "url": "https://it.wikipedia.org/wiki?curid=852094", "title": "Space shattle", "text": ""}
{"id": "852095", "revid": "767487", "url": "https://it.wikipedia.org/wiki?curid=852095", "title": "Phantom Blue", "text": "Le Phantom Blue sono state un gruppo heavy metal californiano tutto al femminile. L'unico membro presente in tutti i loro dischi fu la batterista Linda McDonald. Sono state spesso etichettate come gruppo hair metal per via del loro look, ma la loro musica \u00e8 definita un heavy metal dalle tinte speed e neoclassical.\nStoria del gruppo.\nSi formarono a Hollywood (California) nel 1987.\nDopo aver registrato un demo autoprodotto, firmarono un contratto con la Shrapnel Records (etichette specializzata, perlopi\u00f9, nella produzione di musicisti virtuosi). Nel 1989 esce il loro debutto omonimo, che ebbe un buon successo e fu prodotto con la collaborazione del chitarrista Marty Friedman.\nLe Phantom Blue non rinnovarono il contratto con la Shrapnel per motivi ignoti e dopo un certo periodo senza una casa discografica, riuscirono a firmare per la Geffen Records, la quale produsse il loro secondo album, \"Built to Perform\" nel 1993 e l'anno successivo, le cinque ragazze partirono per un tour europeo.\nI continui cambi di formazione tormentarono il gruppo (solamente con la batterista Linda McDonald, unico membro fisso, a cercare di mantenere in vita la band), che riusc\u00ec a pubblicare un terzo disco, Prime Cuts and Glazed Donuts nel 1995 (allegato con una rivista a fumetti del quintetto). Nel 1997 usc\u00ec il loro primo disco dal vivo, \"Caught Live\", e nel 1998 un EP intitolato \"Full Blown\".\nDopo lo scioglimento, tutte le componenti sparirono dalla scena musicale, con qualche eccezione. La bassista Kim Nielsen divenne una richiesta turnista, la chitarrista Michelle Meldrum form\u00f2 la sua band omonima, le Meldrum, e spos\u00f2 John Norum, chitarrista degli Europe, mentre la batterista Linda McDonald suon\u00f2 in una cover band degli Iron Maiden denominata \"The Iron Maidens\", e ha suonato nel disco dell'aprile 2007 delle Meldrum.\nNel 2008 Michelle Meldrum \u00e8 morta a causa di un grave male al cervello. Il 26 maggio 2009 la band si riun\u00ec per il Michelle Meldrum Memorial Concert tenutosi al Whisky a Go Go, West Hollywood, a cui parteciparono solo Hangach, Wood, Marsh, Nielsen e McDonald; per l'occasione suon\u00f2 con loro Courtney Cox delle Iron Maidens."}
{"id": "852097", "revid": "123630298", "url": "https://it.wikipedia.org/wiki?curid=852097", "title": "Ritmomachia", "text": "La ritmomachia \u00e8 un gioco da tavolo a due giocatori, ideato nell'XI secolo nel sud dell'odierna Germania.\nIl gioco fu utilizzato in ambito universitario all'interno dell'insegnamento di materie del Quadrivio (aritmetica, geometria, musica e astronomia); i pezzi e le regole vennero costruite principalmente sulla base del \"De institutione arithmetica\" e del \"De institutione musica\" di Severino Boezio.\nCon la modifica dei programmi universitari, a partire dal XVII secolo cadde progressivamente nell'oblio.\nStoria.\nIl gioco nasce nell'XI secolo (si suppone che la data esatta sia il 1030) e inizia ad avere forte interesse tra l'XI e il XII secolo in Francia e Germania.\nIl nome.\nIl nome risulta composto da due parti di origine greca per indicare una \"battaglia di armonie numeriche\".\nLa prima parte \u00e8 legata sia ad \u1f00\u03c1\u03b9\u03b8\u03bc\u03cc\u03c2 (\"arithmos\"), numero, sia a \u1fe5\u03c5\u03b8\u03bc\u03cc\u03c2 (\"rhythmos\"), ritmo o proporzione. La seconda parte \u00e8 data da \u03bc\u03b1\u03c7\u03af\u03b1 (\"-machia\") che indica battaglia, combattimento.\nLa sovrapposizione dei due termini per la prima parte ha dato origine a varianti nel nome del gioco, che \u00e8 indicato anche come \"arithmimachia\", \"rythmimachia\" e \"rythmomachia\".\nLa diffusione in Europa.\nSuccessivamente si diffonde anche in Inghilterra (XII e XIII secolo). Ma la massima divulgazione sar\u00e0 nel XVI secolo, anche grazie al fatto che le sue regole vengono stampate.\nDescrizione.\nLa tavola.\nLa tavola pi\u00f9 frequentemente riportata aveva dimensioni di 8 caselle per 16, pari a due scacchiere standard; nell'XI secolo era richiesta una tavola almeno da 8 caselle per 12.\nI pezzi.\nI due giocatori sono indicati come \"Pari\" e \"Dispari\" e ognuno dispone inizialmente di 24 pezzi con un proprio colore identificativo (distinti tra bianchi e neri oppure tra bianchi e rossi); sono di forme diverse e ognuno riporta un numero intero. Nonostante i nomi, entrambi gli schieramenti contengono met\u00e0 pezzi segnati con numeri pari e met\u00e0 con numeri dispari.\nI pezzi del giocatore \"Pari\" sono determinati da sequenze numeriche basate sui primi numeri interi pari (2,4,6,8), mentre i pezzi del \"Dispari\" su numeri interi dispari (3,5,7,9). I rapporti tra i numeri sono ricavati dalle proporzioni (\"proportiones\") definite da Boezio nel \"De institutione arithmetica\".\nCerchi.\nI primi 8 pezzi di ogni giocatore sono di forma circolare; riportano il numero iniziale della sequenza e il suo quadrato.\nTriangoli.\nI successivi 8 pezzi sono di forma triangolare. Il primo numero \u00e8 dato dalla somma dei due precedenti.\nIl rapporto con il numero precedente \u00e8 legato alle proporzioni dette \"superparticulares\".\nLo stesso rapporto \u00e8 utilizzato anche per determinare formula_5 sulla base di formula_6, che risulta pertanto medio proporzionale tra formula_7 e formula_5.\nQuadrati e piramidi.\nOgni giocatore dispone anche di sette pezzi quadrati e un pezzo piramidale.\nAnche in questo caso per il primo numero si utilizza la somma dei due precedenti.\nIl rapporto che si ottiene tra formula_11 e formula_5 \u00e8 tipico delle proporzioni \"superpartientes\" ed \u00e8 utilizzato per determinare formula_13, come gi\u00e0 fatto per i pezzi di forma triangolare.\nTra i pezzi cos\u00ec calcolati come quadrati, ci sono il numero 91 per i \"Pari\" e il numero 190 per i \"Dispari\" che hanno forma a piramide, cio\u00e8 sono raffigurati come sovrapposizione di pi\u00f9 pezzi. Ci\u00f2 \u00e8 dovuto al fatto che possono essere ottenuti dalla somma di quadrati di numeri interi consecutivi.\nTipologie di vittoria.\nScopo del gioco \u00e8 quello di eliminare il re nemico. A questo punto il gioco non \u00e8 ancora terminato: il giocatore deve realizzare un trionfo. La partita ha termine con un \u201ctrionfo eccellente\u201d.\nEsistono altri tipi di conclusioni del gioco, come ad esempio il \u201ctrionfo mediocre\u201d e il \u201cgrande trionfo\u201d. In questi casi il gioco prosegue, ma i giocatori possono accordarsi tra loro per decidere chi ha vinto."}
{"id": "852110", "revid": "729019", "url": "https://it.wikipedia.org/wiki?curid=852110", "title": "Uveite", "text": "L'uveite \u00e8 un'infiammazione di parte o di tutta la tonaca media (vascolare) dell'occhio.\nIl termine si riferisce, inoltre, all'infiammazione che interessa le altre tonache (sclera, cornea e retina).\nUtile identificare l'uvea come componente della tonaca media, la sua funzione \u00e8 prettamente vascolare; da qui il motivo dei frequenti fenomeni infiammatori che la colpiscono.\nLe uveiti si distinguono mediante una classificazione anatomica in:\nUveite anteriore o iridociclite.\nLe uveiti anteriori (o iridociclite) sono le pi\u00f9 frequenti. La loro eziologia \u00e8 spesso autoimmunitaria (ossia i propri globuli bianchi attaccano l'uvea), vi \u00e8 una forte correlazione con l'HLAB27, un aplotipo di frequente riscontro in artrite reumatoide, malattia di Crohn, rettocolite ulcerosa e spondilite anchilosante. A seconda del tratto colpito si distinguono in iriti (iride), cicliti (corpo ciliare), iridocicliti (entrambi) o cheratouveiti. Tra le anteriori -in genere- vanno inserite anche le cosiddette uveiti focali, originate nella maggior parte dei casi da granulomi dentari (altrimenti detti lisi periapicali) che, anche se silenti, ma non curati, possono diffondere in circolo una infezione che si localizza nell'uvea.\nChi \u00e8 colpito da uveite riferisce dolore, fotofobia, lacrimazione e annebbiamento visivo. All'esame obiettivo mediante lampada a fessura si pu\u00f2 osservare iperemia pericheratica congiuntivale per congestione vasale, edema corneale, pigmenti depositati sulla superficie della cornea, fino ad un quadro grave di cheratopatia a bandelletta (opacit\u00e0 orizzontali da lesioni della lamina di Bowman); la camera anteriore risulta ripiena di liquido torbido per la presenza di cellule infiammatorie con effetto Tyndall positivo. L'iride risulta congestionata, con pupilla in miosi, noduli sulla superficie, sinechie (aderenze) pupillari (fino alla completa seclusione pupillo-cristallina), occlusione fibrinosa della pupilla, fino all'atrofia della stessa. Il cristallino presenta sulla membrana cristalloide anteriore dei pigmenti e depositi per rottura delle sinechie, oltre che cataratta secondaria complicata, che determina opacit\u00e0. Il corpo vitreo risulta opaco per la flogosi e l'IOP (pressione endooculare) \u00e8 in ipotono o in ipertono.\nUveite posteriore o coroidite.\nNelle uveiti posteriori (o coroidite) il paziente riferisce dolore profondo moderato, miodesopsia, morfodesopsie, scotomi, annebbiamento, iperemia pericheratica, fotofobia e lacrimazione. All'esame obiettivo si osserva un'essudazione vitreale, alterazioni corioretiniche e quadro di vasculite retinica.\nUveite intermedia.\nLe uveiti intermedie sono abbastanza enigmatiche e si presentano con dolore lieve associato a miodesopsia e annebbiamento visivo. Si verificano solo alterazioni vitreali, fino a casi gravi di degenerazione maculare.\nPanuveite.\n\u00c8 la condizione in cui si ritrova un'infiammazione di tutta la struttura uveale."}
{"id": "852115", "revid": "3082", "url": "https://it.wikipedia.org/wiki?curid=852115", "title": "Antonio Primo", "text": ""}
{"id": "852118", "revid": "125750405", "url": "https://it.wikipedia.org/wiki?curid=852118", "title": "Festa del gatto", "text": "La festa del gatto, nata in Italia nel 1990, \u00e8 celebrata il 17 febbraio.\nStoria.\nLa Festa Nazionale del Gatto ricorre il 17 febbraio ed \u00e8 nata nel 1990.\nLa giornalista gattofila Claudia Angeletti propose un referendum tra i lettori della rivista \"Tuttogatto\" per stabilire il giorno da dedicare a questi animali.\nLa proposta vincitrice fu quella della signora Oriella Del Col che cos\u00ec motiv\u00f2 la sua idea nel proporre questa data che racchiude molteplici significati:\nIn varie citt\u00e0 d'Italia si festeggia questa giornata con iniziative artistiche o di solidariet\u00e0 a favore di questi animali.\nNel mondo.\nLa data della Festa del Gatto \u00e8 diversa da Paese a Paese (vedi tabella). Nel 2002 the International Fund for Animal Welfare fiss\u00f2 come \"World Cat Day\" l'8 agosto."}
{"id": "852121", "revid": "54253", "url": "https://it.wikipedia.org/wiki?curid=852121", "title": "Central'nyj Sportivnyj Klub Armii", "text": "Il Central'nyj Sportivnyj Klub Armii (, \"Club Sportivo Centrale dell'Esercito\") \u00e8 la societ\u00e0 polisportiva del Ministero della difesa russo con sede a Mosca, meglio nota con l'acronimo CSKA (\u0426\u0421\u041a\u0410) o come CSKA Mosca.\nDal novembre 2011 il nome completo ufficiale \u00e8 \"Istituzione federale autonoma del Ministero della Difesa della Federazione Russa \"Club Sportivo Centrale dell'Esercito\"\" (FAI MO RF CSKA), .\nStoria.\nLa nascita della societ\u00e0 viene fatta risalire al 29 aprile 1923, data di una partita di calcio giocata da atleti-soldati sotto la sigla OPPV del \"Centro sportivo militare sperimentale di educazione generale\" (\u041e\u043f\u044b\u0442\u043d\u043e-\u043f\u043e\u043a\u0430\u0437\u0430\u0442\u0435\u043b\u044c\u043d\u043e\u0439 \u0432\u043e\u0435\u043d\u043d\u043e-\u0441\u043f\u043e\u0440\u0442\u0438\u0432\u043d\u043e\u0439 \u043f\u043b\u043e\u0449\u0430\u0434\u043a\u0435 \u0432\u0441\u0435\u0432\u043e\u0431\u0443\u0447\u0430, \u041e\u041f\u041f\u0412).\nNel febbraio 1928 il centro sportivo divenne parte del centro culturale dell'esercito russo (\"Casa Centrale dell'Armata Rossa\", \u0426\u0435\u043d\u0442\u0440\u0430\u043b\u044c\u043d\u044b\u0439 \u0414\u043e\u043c \u041a\u0440\u0430\u0441\u043d\u043e\u0439 \u0410\u0440\u043c\u0438\u0438, \u0426\u0414\u041a\u0410) costituendone il dipartimento sportivo: gli atleti iniziarono quindi a gareggiare sotto la sigla \u0426\u0414\u041a\u0410 (CDKA), mutata poi nel 1946 in \u0426\u0414\u0421\u0410 (CDSA) per il cambio di nome da Armata Rossa a Armata Sovietica. \nNel 1960 il centro sportivo venne rinominato in \"Club sporivo centrale dell'esercito\" (\u0426\u0435\u043d\u0442\u0440\u0430\u043b\u044c\u043d\u044b\u0439 \u0421\u043f\u043e\u0440\u0442\u0438\u0432\u043d\u044b\u0439 \u041a\u043b\u0443\u0431 \u0410\u0440\u043c\u0438\u0438) in sigla CKSA (\u0426\u0421\u041a\u0410), che \u00e8 mantenuta ancora oggi.\nIl Ministro della difesa russo ha nominato nel 2014 il generale Baryshev Mikhail Nikolaevich a capo del CSKA.\nSezioni.\nTra le numerose sezioni sportive ricordiamo:"}
{"id": "852123", "revid": "196390", "url": "https://it.wikipedia.org/wiki?curid=852123", "title": "Aulo Caecina Alieno", "text": ""}
{"id": "852124", "revid": "7336", "url": "https://it.wikipedia.org/wiki?curid=852124", "title": "Creoli", "text": ""}
{"id": "852125", "revid": "2095514", "url": "https://it.wikipedia.org/wiki?curid=852125", "title": "Piano regolatore generale intercomunale", "text": "Il Piano regolatore generale intercomunale (P.R.G.I.) \u00e8, nell'ordinamento italiano, uno strumento normativo che regola l'attivit\u00e0 edificatoria in un'area sulla quale insistono pi\u00f9 territori appartenenti a comuni diversi.\nSostanzialmente consiste in un Piano regolatore generale redatto da pi\u00f9 comuni, che vi partecipano in maniera congiunta. Pu\u00f2 essere richiesto anche da enti sovracomunali (Provincia o Regione) o dai singoli Comuni.\nDisciplina normativa.\nLa legge 17 agosto 1942, n. 1150 disciplinava forme insediative che si prestavano male ad essere regolate da un semplice Piano regolatore generale, ad esempio le cosiddette \"conurbazioni\".\nLa disciplina normativa del 1942 regolava le seguenti materie:\nCaratteristiche degli elaborati.\nNon differiscono da quelli del Piano regolatore generale.\nDal 1968 con il D.M. n\u00b0 1444 ho altre due tavole:\nProcedura per l'entrata in vigore.\nHa avvio con la redazione dello strumento dalla regione o dai comuni. La regione individua un \"comune guida\" chiamato a gestire la procedura mantenendo i rapporti con la regione stessa. Il Comune Guida redige lo strumento e, tramite delibera consiliare, lo adotta e lo trasmette agli altri comuni interessati.\nLa procedura risulta poi uguale a quella di un normale Piano regolatore generale: viene pubblicato mediante affissione all'albo pretorio per 30 giorni, per questi 30 giorni e per i successivi 30 giorni chiunque pu\u00f2 fare delle osservazioni che sono un contributo che singoli o associazioni possono dare per perfezionare il piano adottato. Si avvia successivamente la fase delle controdeduzioni terminante con un successivi rigetto e accoglimento.\nI comuni lo ritrasmettono al comune guida che a sua volta lo presenter\u00e0 alla in Regione. La giunta regionale pu\u00f2:\nIl piano entra in vigore con la pubblicazione sul Bollettino ufficiale regionale il giorno dopo l'approvazione.\nProblemi applicativi pratici del P.R.G.I..\nSpesso nell'attuazione del piano si riscontrano diversi problemi: ogni singolo comune, essendo sovrano sul proprio territorio, ha infatti diritto di veto. Il limite principale del P.R.G.I \u00e8 il non far capo ad alcuna entit\u00e0 amministrativa propria, quindi non si pu\u00f2 imporre automaticamente con valore cogente ai comuni interessarti. "}
{"id": "852127", "revid": "767487", "url": "https://it.wikipedia.org/wiki?curid=852127", "title": "Judoka", "text": " letteralmente si traduce come uomo del j\u016bd\u014d. Indica una persona che segue e/o pratica la filosofia della \"via della cedevolezza\" (cfr. j\u016bd\u014d).\nLa capacit\u00e0 di un allievo o \"ky\u016b\" \u00e8 indicata dal colore della sua cintura. In ordine di bravura crescente: bianca, gialla, arancione, verde, blu, marrone e nera.\nDurante un allenamento i \"judoka\" si suddividono in \"tori\" (colui che porta la tecnica) e \"uke\" (\u53d7\u3051 colui che subisce la tecnica)."}
{"id": "852129", "revid": "3082", "url": "https://it.wikipedia.org/wiki?curid=852129", "title": "Battaglia di Bedriacum", "text": ""}
{"id": "852148", "revid": "88295", "url": "https://it.wikipedia.org/wiki?curid=852148", "title": "Yesterday Was Dramatic \u2013 Today Is OK", "text": ""}
{"id": "852152", "revid": "729019", "url": "https://it.wikipedia.org/wiki?curid=852152", "title": "Seconda battaglia di Bedriaco", "text": "La seconda battaglia di Bedriaco fu combattuta il 24 ottobre 69 (l'anno dei quattro imperatori) tra le forze di due pretendenti al trono dell'Impero romano: Vitellio e Vespasiano. La sconfitta di Vitellio permise a Vespasiano di diventare imperatore, iniziando la dinastia dei Flavi.\nContesto storico.\nVitellio era divenuto imperatore sconfiggendo il suo rivale Otone nella prima battaglia di Bedriaco (14 aprile). Le legioni che si trovavano in oriente, per\u00f2, acclamarono il proprio generale Tito Flavio Vespasiano imperatore. Vespasiano era stato inviato nella regione da Nerone con un forte contingente per combattere le forze giudaiche nella prima guerra giudaica, scoppiata nel 66. Venuto a conoscenza degli eventi successivi alla morte di Nerone, Vespasiano si mise d'accordo col governatore della Siria, Gaio Licinio Muciano, e invi\u00f2 una forza composta di vessillazioni delle legioni giudaiche e siriane in occidente, agli ordini di Muciano.\nPrima che le legioni orientali raggiungessero Roma, le legioni del confine del Danubio, poste in Rezia e Mesia, acclamarono Vespasiano imperatore: la III \"Gallica\", VIII \"Augusta\" e VII \"Claudia\" avevano infatti inizialmente sostenuto Otone, ma non erano potute intervenire prima della sua sconfitta a Bedriaco, e avevano quindi accettato Vitellio imperatore. Quando per\u00f2 seppero della candidatura di Vespasiano, queste legioni abbandonarono Vitellio, convincendo persino altre due legioni, la VII \"Galbiana\" e la XIII \"Gemina\" a sostenere il generale dell'esercito orientale. La XIII aveva un'ulteriore buona ragione per avversare Vitellio, in quanto era stata sconfitta a Bedriaco e i suoi legionari erano stati messi a costruire a Cremona un anfiteatro per i due generali vitelliani vincitori, Fabio Valente e Aulo Cecina Alieno, come punizione.\nVenuto a conoscenza dell'arrivo di Antonio Primo, legato della VII Galbiana che guidava l'esercito che avrebbe spianato la strada a Muciano, Vitellio gli invi\u00f2 contro un esercito composto dalle legioni XXI \"Rapax\", V \"Alaudae\", I \"Italica\" e XXII \"Primigenia\", pi\u00f9 vessillazioni di altre sette legioni e truppe ausiliarie, al comando di Cecina (Valente era rimasto a Roma bloccato da una malattia).\nLe prime legioni di Antonio raggiunsero Verona, ma Cecina, sebbene in superiorit\u00e0 numerica e nonostante gli fosse stato richiesto di attaccarle, si rifiut\u00f2 di cercare battaglia. Egli aveva deciso infatti, con l'appoggio del comandante della \"classis Ravennatis\" (la flotta di Ravenna) Lucilio Basso, di passare dalla parte di Vespasiano. Tuttavia quando rivel\u00f2 le proprie intenzioni le truppe di Vitellio, ad iniziativa della V Alaudae, si rifiutarono di abbandonare il proprio imperatore ed imprigionarono Cecina. Si scelsero come capo il legato della legio V Fabio Fabullo ed il prefetto del campo Cassio Longo. Quindi decisero di muovere verso Cremona per ricongiungersi alla I Italica ed alla XXI Rapace mandate avanti da Cecina con una parte di cavalleria per occupare Cremona.\nAntonio decise di attaccare battaglia prima che si riunissero a Cremona sotto capi autoritari tutte le legioni e le vessillazioni inviate da Vitellio al comando di Cecina e che giungessero in loro soccorso Valente, che si era ripreso dalla malattia ed avrebbe accelerato la marcia alla notizia della defezione di Cecina, e le truppe ausiliarie della Germania (sulla cui natura si discute, potrebbero essere ausiliari oppure il grosso delle legioni delle quali Vitellio si era portato dietro solo delle vessillazioni). Inoltre Vitellio aveva mandato a chiamare ausiliari dalla Britannia, dalla Gallia e dalla Spagna, quindi Antonio Primo si sentiva giustificato nel combattere prima dell'arrivo di Muciano, che voleva essere aspettato. Spost\u00f2 in due giorni quindi il campo da Verona a Bedriaco. Giunto sul posto, trattenne le legioni e mand\u00f2 a compiere razzie nel territorio di Cremona la fanteria ausiliaria, mentre con 4000 cavalieri avanz\u00f2 fino ad otto miglia da Bedriaco per razziare ancora pi\u00f9 liberamente, mentre gli esploratori agivano oltre.\nBattaglia.\nPrima battaglia (giorno).\nAlle undici del mattino Antonio fu avvisato del movimento ostile dell'esercito nemico e dell'avvicinamento di un'avanguardia esigua, sebbene seguita da un pi\u00f9 nutrito esercito. Mentre pensava al da farsi, Arrio Varo, volendo farsi notare, attacc\u00f2 l'avanguardia con i cavalieri pi\u00f9 audaci e la respinse, ma non per molto, poich\u00e9 l'accorrere di molte altre forze ribalt\u00f2 la situazione, ed Arrio Varo fu scacciato. Antonio, conscio della situazione, dispose i suoi cavalieri lasciando nel mezzo uno spazio vuoto per accogliere i fuggiaschi e chiam\u00f2 a s\u00e9 le legioni e tutti gli ausiliari. Varo, tornato tra le file di Antonio, comunic\u00f2 ai cavalieri rimasti con quest'ultimo il suo spavento, e molti si misero ad indietreggiare in quel territorio pi\u00f9 adatto alla coltivazione della vite che alla ritirata di un esercito, con i suoi canali, le sue vigne ed i suoi boschi.\nAntonio, da buon comandante, richiam\u00f2 svelto gli spaventati in fuga, giungendo persino a trafiggere lui stesso un portainsegna che fuggiva, per poi prendere l'insegna e rivolgerla contro i nemici; il gesto ferm\u00f2 circa un centinaio di cavalieri, presi da vergogna, ma non di pi\u00f9. Fu invece provvidenziale per Antonio Primo la presenza da quelle parti di una strada stretta e di un ripido canale con il ponte spezzato del quale i cavalieri non conoscevano la profondit\u00e0 e quindi non volevano attraversare. Impossibilitati nella fuga, serrarono le file al nemico che li aveva raggiunti in ordine sparso. Di nuovo le sorti si ribaltano, giacch\u00e9 coloro che si erano volti alla fuga, richiamati dalle grida gioiose dei compagni, tornavano unendosi alla vittoria.\nLa legio XXI Rapax e la I Italica si trovavano a quattro miglia da Cremona (nello stesso luogo della prima battaglia di Bedriaco), attirate dall'esito inizialmente favorevole della cavalleria, quando si videro venire incontro i fuggiaschi vitelliani, e non aprirono nello schieramento dei varchi per il loro passaggio, n\u00e9 mossero contro il nemico che sopraggiungeva, nonostante la stanchezza di quest'ultimo dopo aver compiuto circa otto miglia. Risentivano infatti della mancanza di un capo, la cui importanza avevano sottovalutato nella vittoria, ma che in circostanze tali rimpiangevano. La cavalleria flaviana si scagli\u00f2 contro le due legioni incolonnate insieme a molti legionari che riuscivano a tenere il passo del tribuno Vipsanio Messala, della settima Claudiana, che li aveva condotti velocemente dal campo. La vicinanza delle mura di Cremona smorz\u00f2 lo spirito di resistenza dei vitelliani, che vi cercarono rifugio, mentre Antonio Primo decise di interrompere la carneficina data la stanchezza dei propri uomini.\nSeconda battaglia (notte).\nSull'annottare arriv\u00f2 sul luogo la maggior parte dell'esercito flaviano, che non era riuscito a raggiungere il luogo in tempo, e tutti chiesero la conquista di Cremona, o per resa o con le armi. L'intima speranza era di attaccare Cremona di notte, espugnarla facilmente, e, in quella stessa notte, di depredarla liberamente con il favore delle tenebre; con il giorno, le legioni all'interno avrebbero chiesto la resa, i soldati avrebbero guadagnato inutile clemenza ed i legati ed i prefetti si sarebbero presi le ricchezze della citt\u00e0.\nMentre i soldati scuotevano le armi per non dare retta ai centurioni ed ai tribuni, Antonio con la sua autorit\u00e0 li fece zittire ed afferm\u00f2 che spettava ai comandanti decidere, non ai soldati. Sarebbe stato imprudente assaltare la citt\u00e0 di notte, al buio, con le molte possibili insidie, senza sapere come e dove fosse pi\u00f9 opportuno attaccare le mura e soprattutto senza che si fossero portati dietro gli strumenti necessari. Manda dunque portatori, vivandieri e parte della cavalleria a prendere l'occorrente al campo. Se in un primo momento i soldati non accettarono quanto detto e giunsero quasi alla ribellione, non appena alcuni cavalieri ebbero catturato alcuni abitanti di Cremona che affermavano la vicinanza di sei legioni vitelliane che avevano percorso quel giorno 30 miglia e si preparavano alla battaglia, la paura li rese obbedienti.\nAntonio Primo dispose le legioni per affrontare quelle nemiche quella notte stessa. Sulla via Postumia, al centro, pose la legione XIII Gemina, con a sinistra prima la VII Galbiana, sulla rasa pianura, e poi la VII Claudiana, protetta da un fossato gi\u00e0 presente. A destra invece c'erano prima l'VIII Augusta, lungo un sentiero scoperto, e poi la III Gallica, riparata dagli arbusti. Questo quantomeno fu l'ordine delle aquile e delle insegne, i soldati invece al buio si posizionarono in ordine sparso. Infine il distaccamento dei pretoriani era vicino alla legione terza e la fanteria ausiliaria alle ali, mentre la cavalleria era ai fianchi e dietro lo schieramento. I principi Svevi Sidone ed Italico, con i loro migliori sudditi, si trovavano in prima linea.\nIntanto l'esercito Vitelliano, che avrebbe invece dovuto riposarsi a Cremona per poi sconfiggere la mattina un esercito sfinito dal freddo, dalla stanchezza e dalla fame, non avendo un capo, attacc\u00f2 battaglia contro il nemico pronto ed ordinato verso le nove di sera. Le schiere erano disordinate per il buio e la furia dell'esercito, ma si tramanda che tenessero il centro la V Alaudae, la XV Primigenia, con le vessillazioni della IX, della II e della XX Valeria Victrix, l'ala destra la IIII Macedonica e l'ala sinistra la XVI Gallica, la XXII Primigenia e la I Germanica. La XXI Rapax e la I Italica, che non avevano pi\u00f9 potuto riorganizzarsi, si frammischiarono a tutti i manipoli, mentre cavalieri ed ausiliari si posizionavano come volevano.\nLa battaglia fu confusa e funesta ora a questi ed ora a quelli. A nulla servivano il coraggio o la forza fisica, n\u00e9 gli occhi, poich\u00e9 si era al buio. La parola d'ordine della battaglia, domandata continuamente, era saputa da tutti, e le insegne si confondevano.\nPi\u00f9 di tutti era in difficolt\u00e0 la legio VII Galbiana, posizionata su un tratto di pianura spianata ed arruolata da Galba di recente. Le morirono sei centurioni della prima coorte, e le furono prese alcune insegne; l'aquila fu salvata dal primipilo Atilio Vero che per questa uccise molti nemici e mor\u00ec.\nAntonio in questa situazione fece avanzare i pretoriani a sostegno della legione VII, a cui diedero man forte facendo indietreggiare il nemico, per poi essere tuttavia a loro volta ricacciati, poich\u00e9 i Vitelliani avevano posizionato le loro macchine da lancio sull'argine della strada per poter vibrare i colpi in un luogo aperto, mentre in un primo tempo i proiettili avevano colpito pi\u00f9 gli alberi che i nemici. Due soldati, probabilmente pretoriani, ma avendo preso gli scudi da un mucchio di cadaveri erano irriconoscibili, riuscirono al costo della vita a recidere i nervi (corde) all'enorme balista della legione XV, che lanciava grandi massi sullo schieramento nemico.\nLa vittoria non volgeva in favore di nessuno, finch\u00e9 non spunt\u00f2 la luna a notte inoltrata, con la sua luce ingannatrice, favorevole ai Flaviani, ma sfavorevole ai Vitelliani. I Flaviani infatti l'avevano alle spalle, quindi le loro ombre si allungavano ed i nemici, cercando di colpire le ombre, sbagliavano il bersaglio; i Vitelliani invece erano illuminati di fronte, ed erano quindi esposti a coloro che li colpivano nell'ombra.\nAntonio pass\u00f2 di legione in legione ad incitarli ad un pi\u00f9 duro combattimento, accanendosi poi sui pretoriani, che erano stati congedati con ignominia da parte di Vitellio e che avevano avuto modo di riprendere le armi solo grazie alla guerra portata avanti da Vespasiano. Per loro una sconfitta avrebbe significato la morte. Ad un tratto insieme al sole sorse un grande clamore: la legione III, della schiera flaviana, salutava il sole all'uso della Siria, nella quale aveva prestato servizio. Si diffuse la voce, forse grazie all'ingegno di Antonio, che la legio III stesse salutando le legioni di Muciano, giunte in soccorso. I Flaviani, incoraggiati, avanzavano; i Vitelliani, intimoriti, si sfaldavano, e quando Antonio se ne accorse, ordin\u00f2 di procedere a ranghi serrati a far cedere definitivamente la linea nemica. Ne segu\u00ec una grande strage: per la mancanza di comandanti ed il terreno sfavorevole a tal fine, i vitelliani non riuscirono a ricomporsi. Durante la strage, i pianti e le suppliche di un figlio, della legio VII Galbiana ai mani paterni di non rinnegarlo quale parricida dopo l'uccisione del padre nella XXI Rapax non placarono la strage stessa, sebbene un moto di piet\u00e0 e di odio verso la guerra civile avesse percorso le file dei soldati dopo questo fatto.\nConseguenze.\nI soldati, spinti dall'inseguimento, raggiunsero Cremona e la assediarono, iniziando subito l'assalto nonostante la stanchezza di due giorni di combattimento. Occupato le fortificazioni costruite attorno alla citt\u00e0 per proteggere le legioni accampate sotto le mura, si procedette all'attacco contro la parte della citt\u00e0 protetta dalla cinta muraria. All'interno, gli assediati di pi\u00f9 alto rango, temendo per la loro vita, preferirono arrendersi subito a Vespasiano e liberarono Cecina; quindi tutti uscirono dalla citt\u00e0 disarmati. Dopo la resa, i soldati flaviani, volendo comunque depredare la citt\u00e0, pur non essendosi espresso Antonio contro la citt\u00e0, mentre egli si era recato alle terme la incendiarono e vi compirono ogni sorta di nefandezza.\nIn seguito il terreno ammorbato dal sangue e dai cadaveri non permise di tenere il campo sulle rovine della citt\u00e0 a lungo, quindi si allontanarono di quattro miglia, raccolgono i Vitelliani terrorizzati, li riordinarono nelle loro insegne ed inviarono le legioni nell'Illirico, da dove provenivano le legioni vincitrici. Furono inviati messi in Britannia e nelle Spagne, un tribuno eduo ed un prefetto di coorte dei Treviri, entrambi vitelliani, furono inviati come testimoni rispettivamente in Gallia ed in Germania. I valichi delle Alpi furono quindi presidiati, per timore che la Germania si armasse in favore di Vitellio.\nIn definitiva la vittoria a Bedriaco, dove sei mesi prima era stata decretata l'ascesa al trono di Vitellio, permise a Vespasiano di divenire imperatore. In seguito Antonio, infatti, avanz\u00f2 su Roma, dove prese prigioniero Vitellio, che fu qualche tempo dopo ucciso."}
{"id": "852157", "revid": "88295", "url": "https://it.wikipedia.org/wiki?curid=852157", "title": "Teorema di Sylvester\u2013Gallai", "text": ""}
{"id": "852159", "revid": "339392", "url": "https://it.wikipedia.org/wiki?curid=852159", "title": "Storie di Giuditta \u2013 La scoperta del cadavere di Oloferne", "text": ""}
{"id": "852160", "revid": "47767", "url": "https://it.wikipedia.org/wiki?curid=852160", "title": "San Bartolomeo Apostolo", "text": ""}
{"id": "852162", "revid": "110157", "url": "https://it.wikipedia.org/wiki?curid=852162", "title": "Tribler", "text": "Tribler \u00e8 un client BitTorrent serverless e anonimo sviluppato dall'Universit\u00e0 tecnica di Delft e rilasciato come software libero con licenza LGPL.\nCaratteristiche.\nLe caratteristiche principali del client sono:"}
{"id": "852165", "revid": "339392", "url": "https://it.wikipedia.org/wiki?curid=852165", "title": "Shogun \u2013 Il signore della guerra", "text": ""}
{"id": "852166", "revid": "486946", "url": "https://it.wikipedia.org/wiki?curid=852166", "title": "Sovrano Ordine Militare di Malta", "text": ""}
{"id": "852169", "revid": "88295", "url": "https://it.wikipedia.org/wiki?curid=852169", "title": "Marabunta \u2013 Minaccia alla Terra", "text": ""}
{"id": "852170", "revid": "88295", "url": "https://it.wikipedia.org/wiki?curid=852170", "title": "Omen IV \u2013 Presagio infernale", "text": ""}
{"id": "852175", "revid": "11497", "url": "https://it.wikipedia.org/wiki?curid=852175", "title": "Decesso", "text": ""}
{"id": "852176", "revid": "1305772", "url": "https://it.wikipedia.org/wiki?curid=852176", "title": "LEI", "text": ""}
{"id": "852177", "revid": "120503962", "url": "https://it.wikipedia.org/wiki?curid=852177", "title": "Blastocistosi", "text": "La blastocistosi \u00e8 una parassitosi causata dall'organismo monocellulare \"Blastocystis hominis\", classificato nel gruppo degli \"Stramenopiles\". Il ruolo patogeno del Blastocystis \u00e8 comunque questione controversa.\nModalit\u00e0 di trasmissione.\n\"Blastocystis\" \u00e8 un genere di protozoi presente nell'intestino di molte specie animali, come patogeno o commensale. Le specie rinvenibili nell'intestino umano vengono classificate come \"Blastocystis hominis\".\nL'agente eziologico della blastocitosi possiede un ciclo vitale complesso e non del tutto chiarito. Secondo quanto attualmente ipotizzato, assume quattro forme: \nLe sue dimensioni possono variare notevolmente, all'incirca tra 5 e 40\u00a0\u00b5m. Manca di parete cellulare e contiene mitocondri e l'apparato del Golgi, oltre a un reticolo endoplasmatico tipico dei protozoi.\nLa ciste \u00e8 rinvenibile nelle feci dell'ospite ed \u00e8 una forma cellulare dotata di una parete cellulare assai spessa e di notevole resistenza agli agenti esterni. \u00c8 probabilmente quella che permette la trasmissione dell'infestazione nell'uomo per via orale. \"B. hominis\" infatti infesta principalmente l'intestino di alcuni comuni animali da allevamento, quali maiali o pollame, che rappresentano il suo ospite primario. La sua presenza \u00e8 stata comunque rilevata nell'intestino di molte specie di animali superiori. Pu\u00f2 poi transitare, allo stadio di ciste, nelle feci di questi animali (dove si rinviene comunque anche in forma vacuolare), ed in seguito venire a contatto con l'uomo (ospite secondario), tramite alimenti o liquidi, installandosi nel suo intestino. Qui pu\u00f2 dare origine all'infestazione sintomatica vera e propria.\nLe cisti infestano le cellule epiteliali del tratto digestivo, passando alla forma vacuolare. Da essa si passa alla forma granulosa o a quella ameboide, dalla quale si moltiplica in forma asessuata, per divisione. Si passa quindi a una forma pre-cistica e quindi a quella cistica vera e propria, nella quale il parassita viene espulso con le feci. La forma ameboide \u00e8 da alcuni autori correlata maggiormente alle manifestazioni sintomatiche dell'infestazione, ma l'ipotesi non \u00e8 confermata.\nSintomi.\nNon tutte le infestazioni dovute a \"Blastocystis\" presentano sintomi, in quanto \u00e8 stata rilevata la presenza dell'organismo anche in individui, sia adulti che bambini, che non lamentano problemi particolari. Anche quando i sintomi sono presenti, nella maggior parte dei casi non sono univoci e possono essere confusi con quelli dovuti a comuni malattie intestinali, rendendo difficile la diagnosi. Quelli comunemente presenti sono diarrea, spasmi addominali, prurito perianale e nausea. Nei casi pi\u00f9 acuti, pu\u00f2 essere presente diarrea acquosa abbondante e febbre. Altri possibili sintomi includono affaticamento, anoressia, flatulenza e altri effetti gastrointestinali. Alcuni altri sintomi segnalati sono presenza di globuli bianchi nelle feci aumento nel numero di granulociti eosinofili nel sangue ingrossamento del fegato e della milza.\nEpidemiologia.\nStudi epidemiologici hanno dimostrato che la blastocistosi \u00e8 distribuita uniformamente in tutto il mondo, sebbene la sua incidenza sia maggiormente concentrata nella aree a clima tropicale, subtropicale e nei paesi in via di sviluppo. Date le peculiari modalit\u00e0 di trasmissione della malattia, dovute all'ingestione di cibi e acque contaminate dalle feci di animali infetti, la diffusione della malattia raggiunge i picchi pi\u00f9 elevati nelle aree in cui li livelli sanitari sono bassi.\nEsistono evidenze tese a dimostrare che \"B. hominis\" sia un agente patogeno opportunistico, cio\u00e8 che i pazienti la cui salute sia gi\u00e0 minata da infezioni o malattie siano pi\u00f9 suscettibili alle infezioni di Blastocystis. In particolare i pazienti che soffrono di infezione di HIV sembrano essere maggiormente vulnerabili alla blastocistosi; ci\u00f2 pu\u00f2 essere dovuto al fatto che i pazienti HIV-positivi hanno un sistema immunitario pi\u00f9 debole, e quindi un livello pi\u00f9 basso di anticorpi circolanti.\nDiagnosi e trattamento.\nLa diagnosi viene effettuata tramite la ricerca di cisti nelle feci e richiede una certa esperienza specifica.\nIl protocollo farmacologico non \u00e8 consolidato e i risultati ottenuti sono variabili. Il trattamento coinvolge l'utilizzo di farmaci antibatterici e antiprotozoari, come sulfamidici e metronidazolo. Vengono inoltre sperimentate terapie che utilizzano probiotici che competono con il parassita."}
{"id": "852179", "revid": "16066", "url": "https://it.wikipedia.org/wiki?curid=852179", "title": "Barton Fink - E' successo a Hollywood", "text": ""}
{"id": "852186", "revid": "339392", "url": "https://it.wikipedia.org/wiki?curid=852186", "title": "Histoire d'O \u2013 Edizione Integrale", "text": ""}
{"id": "852189", "revid": "88295", "url": "https://it.wikipedia.org/wiki?curid=852189", "title": "L'esorcista \u2013 La genesi", "text": ""}
{"id": "852190", "revid": "88295", "url": "https://it.wikipedia.org/wiki?curid=852190", "title": "Instinct \u2013 Istinto primordiale", "text": ""}
{"id": "852194", "revid": "88295", "url": "https://it.wikipedia.org/wiki?curid=852194", "title": "Lo squalo 4 \u2013 La vendetta", "text": ""}
{"id": "852198", "revid": "1106276", "url": "https://it.wikipedia.org/wiki?curid=852198", "title": "Giancarlo Catarsi", "text": "Biografia.\n\u00c8 uno studioso e saggista di storia dell'automobile, autore di volumi monografici per Giorgio Nada Editore: \u201cAlfa Romeo Alfetta\u201d, del settembre 1994, \u201cAlfa Romeo Giulia\u201d, del maggio 1995 (ristampato nel gennaio 2005), \u201cCitro\u00ebn 2CV\u201d, del luglio 1997, \u201cCitro\u00ebn DS\u201d, del settembre 1998, \u201cAlfa Romeo Giulietta Sprint\u201d, del novembre 2001, Fiat 850 coup\u00e9 e spider, del novembre 2004, la nuova edizione \"riscritta\" ed ampliata di \u201cCitro\u00ebn 2CV\u201d, dell'ottobre 2008, \u201cAlfa Romeo Alfasud\u201d, pubblicato a febbraio 2011, la nuova edizione \"riscritta\" ed ampliata di \u201cCitro\u00ebn DS\u201d, dell'ottobre 2015, \"Alfa Romeo Duetto e Spider\", del settembre 2016, \"Alfa Romeo Alfetta Berlina e GT\", dell'ottobre 2017 e \"Fiat 600 e derivate\", del giugno 2019, \"Lancia Fulvia berlina, coup\u00e9 e sport\" in pubblicazione nel 2021.\nGiornalista freelance e fotografo dal 1990, collabora con quotidiani come \"La Nazione\" di Firenze, periodici di cultura e informazione e varie testate del settore, tra cui \"Auto d'Epoca\", \"Automobilismo,\" \"Ruoteclassiche\" e \"Epocauto\". Dal 2001 si occupa di contenuti e progetti per la comunicazione visiva: gestisce e riprogetta un sito web istituzionale, si specializza nella grafica promozionale (progettazione ed editing), \u00e8 webmaster di altri due siti web e poi amministratore di gruppi e pagine sui social network.\nDopo varie esperienze come responsabile di uffici stampa di manifestazioni nazionali, per la televisione realizza servizi andati in onda in settimanali di sport motoristici. Esperto d'arte ed antiquariato per gli autoveicoli di interesse storico (iscritto al Tribunale e alla C.C.I.A.A. di Pisa), \u00e8 stato segretario della commissione scientifica de La Manovella, l'organo ufficiale dell\"Automotoclub Storico Italiano\", nonch\u00e9 membro dell\"Associazione Italiana per la Storia dell'Automobile\".\n\u00c8 attivo negli sport motoristici dal 1993: sia come pilota che come navigatore, ha partecipato a gare di regolarit\u00e0 per auto storiche e moderne conseguendo numerosi risultati anche in campo nazionale. A partire dal 1996 \u00e8 alla \"Scuderia Automobilistica Kinzica\" per promuoverne l'ingresso nel mondo delle auto storiche. Dal 1998 \u00e8 al \"Valdelsa Classic Motor Club\", e l'anno dopo partecipa alla costituzione della \"Scuderia Piloti Toscani\". Per il club aretino cura anche la comunicazione e lancia il \u201cChallenge Fogliense\u201d, che eredita le sorti del campionato regionale di regolarit\u00e0 CSAI per diventare poi un trofeo \u201copen\u201d tosco - emiliano. Nel 2001 si avvicina alla UISP con il \"Chimera Classic Motor Club\", mentre dal 2002 coordina le attivit\u00e0 motoristiche del Centro Sportivo Italiano e introduce la disciplina della regolarit\u00e0 automobilistica. Organizza inoltre vari corsi di regolarit\u00e0 e manifestazioni (tra cui \"Le Principesse del Lago\" e la \"Da Ponte a Ponte\" sui lungarni pisani), e rilancia il Club Automobilistico \"La Gherardesca\". \nNel 2006 istituisce il \"Registro Italiano Ciao\", per certificare la storicit\u00e0 degli esemplari ultratrentennali di uno dei modelli pi\u00f9 famosi della Piaggio di Pontedera, il Ciao. Dal 2007 al 2013 \u00e8 stato responsabile a livello nazionale delle attivit\u00e0 motoristiche del Centro Sportivo Italiano. \nDal 2014 ritorna alla presidenza dello storico club pisano (fondato nel 1969), promuovendone l'immagine ben oltre i confini regionali e diversificando le attivit\u00e0 verso nuove ed importanti manifestazioni, come \"Le Dieci Auto\" a Vinci, un concorso di eleganza \"dinamico\" che prevede la partecipazione di dieci capolavori di alta collezione, da votare in forma statica e in movimento, con modalit\u00e0 interattive. \nNel 2018 si avvicina anche alla mobilit\u00e0 elettrica, sia per motivi di studio e approfondimento, che sportivi. Con una Nissan Leaf del Volta Team partecipa infatti al campionato \"Green Endurance\". \nNel cinquantesimo anniversario del Club Automobilistico \"La Gherardesca\" promuove e coordina \"Hola 50\", il marchio degli eventi di avventura che esordisce con un viaggio di due ciclomotori Piaggio dal museo di Pontedera alla Rambla di Barcellona, dal 9 al 20 marzo 2019, seguitissimo da tutti i media locali e nazionali. "}
{"id": "852200", "revid": "339392", "url": "https://it.wikipedia.org/wiki?curid=852200", "title": "La iena \u2013 L'uomo di mezzanotte", "text": ""}
{"id": "852208", "revid": "34928", "url": "https://it.wikipedia.org/wiki?curid=852208", "title": "Rangitoto ki te Tonga", "text": ""}
{"id": "852209", "revid": "834", "url": "https://it.wikipedia.org/wiki?curid=852209", "title": "Lek", "text": ""}
{"id": "852211", "revid": "34928", "url": "https://it.wikipedia.org/wiki?curid=852211", "title": "Rangitoto", "text": ""}
{"id": "852213", "revid": "38120", "url": "https://it.wikipedia.org/wiki?curid=852213", "title": "Rovescio della Medaglia", "text": ""}
{"id": "852214", "revid": "228587", "url": "https://it.wikipedia.org/wiki?curid=852214", "title": "LEK", "text": ""}
{"id": "852232", "revid": "287818", "url": "https://it.wikipedia.org/wiki?curid=852232", "title": "Del principe e delle lettere", "text": "Del principe e delle lettere \u00e8 un trattato scritto da Vittorio Alfieri.\nFu iniziato a Firenze nel 1778, e concluso a Martinsbourg in Alsazia nel 1786.\nL'opera \u00e8 suddivisa in tre libri:\nIl \u201cLibro primo\u201d \u00e8 rivolto \"ai principi che non proteggono le lettere\".\nSi rivolge alle autorit\u00e0 del periodo, i principi, che non devono rendere conto a nessuno del loro operato, ragionando sull'influenza e sulla necessit\u00e0 di dare o meno protezione a letterati e scrittori...\n...precisando che, a parer suo, il principe si avvale sempre di uomini mediocri, che non possano offendere il suo ideale di superiorit\u00e0, ottenendone gloria.\nIl \u201cLibro secondo\u201d \u00e8 rivolto \"ai letterati che non si lasciano proteggere\"\nIn questa parte dell'opera fa riferimento a numerosi scrittori, antichi e moderni, Omero, Sofocle, Rousseau, Machiavelli, e collocandoli nel loro tempo, analizza se siano stati protetti dai regnanti e quale influenza ne abbiano avuto.\nE ben precisa che un'opera meditata ed accurata non pu\u00f2 che crescere fra i posteri, mentre un'opera profluvio di parole e armonica, muore con lo scrittore\nSeppur lesse molto di Virgilio, lo colloca tra i protetti e asserisce che scrisse al di sotto delle sue capacit\u00e0\nCon il \u201cLibro terzo\u201d si rivolge \"alle ombre degli antichi liberi scrittori\"\nAlfieri, dopo aver trattato delle varie forme di oppressione che pu\u00f2 avere il principe nel confronti degli scritti, vuole analizzare e capire se le lettere possano perfezionarsi senza protezione, quale ruolo abbia avuto lo sviluppo della scienza e quale ruolo abbiano giocato gli scritti nelle poche \u201clibere\u201d.\nE conclude nel capitolo \"duodecimo\" che il principe riporr\u00e0 sempre in silenzio le vere lettere, poich\u00e9 da esse nasce l'idea della fine del principato."}
{"id": "852235", "revid": "7336", "url": "https://it.wikipedia.org/wiki?curid=852235", "title": "Jazz-rock", "text": ""}
{"id": "852238", "revid": "767487", "url": "https://it.wikipedia.org/wiki?curid=852238", "title": "Programma di fabbricazione", "text": "Il programma di fabbricazione \u00e8 uno strumento regolatore utilizzato in urbanistica e nella pianificazione territoriale. \u00c8 stato introdotto dalla legge urbanistica nazionale n\u00b01150 del 1942 per assicurare ai comuni meno importanti un minimo livello di disciplina edilizia. Ebbe grandissimo successo grazie alla sua snellezza procedurale.\nCaratteristiche.\nIl legislatore del 1942 si pose il problema di rendere obbligatorio il piano regolatore generale per tutti i comuni. Il P.R.G. era infatti obbligatorio per i comuni contenuti nella lista del Ministero dei Lavori Pubblici (poi la lista fu affidata alle regioni). Per i Comuni pi\u00f9 piccoli si decise di allegare al proprio Regolamento Edilizio un programma di fabbricazione con il fine di ordinare un minimo di pianificazione urbanistica.\nIl programma di fabbricazione non ha il potere di stabilire l'edificabilit\u00e0 dei suoli.\nProcedura per l'entrata in vigore.\nIl consiglio comunale adotta il piano e lo trasmette direttamente alla Regione. \nLa giunta regionale ha quattro possibilit\u00e0:\nIl piano entra in vigore con la pubblicazione sul Bollettino ufficiale regionale il giorno dopo l'approvazione.\nI motivi del suo successo.\nPer la sua snellezza procedurale, il P.F. divenne assai ambito ed utilizzato dai piccoli Comuni e spesso adottato anche dai Comuni che erano compresi nella lista delle regioni per i quali la L.U.N. non lo prevedeva.\nCon la legge ponte n\u00b0765 del 1967 si ha una equiparazione fra P.R.G e P.F.: infatti, tutte le volte che \u00e8 menzionato il P.R.G. viene aggiunto -(oppure P.F.)- portando erroneamente a pensare che siano la stessa cosa. Da questo momento si redigono centinaia di P.F. ma, a partire dagli anni '80, venne progressivamente bandito dalle legislazioni regionali imponendo cos\u00ec l'obbligatoriet\u00e0 del P.R.G. per tutti i comuni."}
{"id": "852239", "revid": "1305772", "url": "https://it.wikipedia.org/wiki?curid=852239", "title": "LES", "text": ""}
{"id": "852240", "revid": "1345126", "url": "https://it.wikipedia.org/wiki?curid=852240", "title": "Capoeira", "text": "La capoeira (pronuncia portoghese: //) \u00e8 un'arte marziale brasiliana, caratterizzata da elementi espressivi come la musica e l'armonia dei movimenti (per questo spesso scambiata per una danza).\nPraticamente si tratta di una sintesi di lotta, acrobazie, canti e musica mutuata dal periodo schiavista in piena colonizzazione portoghese: gli schiavi africani, destinati alle piantagioni, si allenavano nei combattimenti utilizzando tecniche di attacco e difesa, calci, prese, schive, dissimulando la lotta con elementi di danza, al fine di non insospettire i colonizzatori.\nNata e diffusa inizialmente a Bahia, si \u00e8 trasformata poi in una pratica spettacolare: i capoeiristi formano un grande cerchio, suonano le percussioni e incitano cantando i lottatori che a due a due si confrontano con una tecnica unica e affascinante, per molti versi simile a una danza.\nStoria.\nLa storia della capoeira \u00e8 molto complessa e difficile da tracciare in maniera precisa, soprattutto per la carenza di documenti scritti al riguardo e per la loro distruzione dopo l'abolizione della schiavit\u00f9 in Brasile; di certo sappiamo che trae le sue origini dalla mescolanza di rituali di lotta e danza di alcune trib\u00f9 africane gi\u00e0 colonie dei portoghesi, catturate e fatte schiave in massa per essere deportate in Brasile.\nIl 22 aprile 1500 Pedro \u00c1lvares Cabral sbarca in Brasile e, con lui, inizia cos\u00ec la storia del colonialismo portoghese. I colonizzatori per risolvere il problema di manodopera schiava cominciano a catturare africani (pi\u00f9 robusti fisicamente degli indios autoctoni, decimati dalle malattie portate dai colonizzatori). Gli schiavi venivano sfruttati nelle piantagioni (canna da zucchero, tabacco, caff\u00e8, ecc.) per molte ore al giorno, ritirandosi poi nelle \"Senzalas\" (sem = senza, ala = lato di muro), grandi e miseri dormitori sotterranei, bui e senza mura divisorie, vivendo in condizioni pessime. Con le ingerenze olandesi nelle colonie portoghesi (1624-1654) in Brasile gli schiavi approfittarono degli scontri per darsi alla fuga. \nAlcuni si organizzarono in comunit\u00e0 indipendenti, nei villaggi detti \"quilombos\". Questo periodo fu sicuramente un catalizzatore dello sviluppo della capoeira. Uno di questi villaggi, Palmares, all'epoca probabilmente collocato nello Stato nordestino Alagoas, \u00e8 assurto a simbolo della lotta degli schiavi contro i loro carnefici. Fondato nel 1610, il primo Palmares sopravvisse per pi\u00f9 di ottant'anni resistendo all'incalzare dei portoghesi; fu distrutto nel 1695 dopo un assedio di 5 anni e 9000 soldati impiegati.\nI primi documenti che parlano di capoeira risalgono al 1624, si tratta di diari dei capi di spedizione incaricati di catturare e riportare indietro gli schiavi neri che tentavano di scappare. Questi documenti fanno riferimento ad uno strano modo di combattere, \"usando calci e testate come fossero veri animali indomabili\".\nIl mito diffuso \u00e8 che la capoeira fosse un modo per gli schiavi di allenarsi a combattere dissimulando, agli occhi dei carcerieri, la lotta con la danza. Questo pu\u00f2 essere vero solo per uno stadio molto primitivo del suo sviluppo, perch\u00e9 in realt\u00e0 la pratica della capoeira a partire dal 1814 venne vietata agli schiavi, assieme ad altre forme di espressione culturale, principalmente per impedirne l'aggregazione, anche se alcune fonti dicono che questa forma di arte marziale ha continuato ad esistere e svilupparsi considerando il fatto che sia sopravvissuta fino ai nostri giorni.\nIl 1888 fu l'anno di liberazione dalla schiavit\u00f9, ma gli schiavi liberati non ebbero modo di integrarsi facilmente nel tessuto socio-economico. Specie nelle grandi citt\u00e0, molti di loro si diedero al crimine per sopravvivere, facendo spesso ricorso alla capoeira negli scontri con altri delinquenti o con la polizia. La capoeira fu quindi presto associata alla delinquenza di strada, tanto da venire proibita a livello nazionale gi\u00e0 dal 1892. La pratica della capoeira rimase clandestina (da questo deriva l'uso per ogni capoeirista di un \"apelido\", un soprannome), spesso violenta e praticata solo nelle strade da individui malfamati, schedati appunto dalla polizia come \"capoeiristas\".\nNel 1930 la politica nazionalistica del presidente/dittatore Get\u00falio Vargas, in cerca di uno sport da promuovere come sport nazionale, diede l'opportunit\u00e0 a Mestre Bimba di riscattare la fama negativa della capoeira mediante lo stile di \"Lotta Regionale di Bahia\", da lui ideato. Nel 1932 gli venne permesso di aprire la prima \"academia\" nella quale impose anche delle regole di disciplina per ripulire la cattiva immagine che l'opinione pubblica aveva della capoeira. Dopo una pubblica esibizione di Mestre Bimba e dei suoi allievi finalmente lo sport ebbe il suo riscatto, e cominci\u00f2 la sua lenta ascesa.\nNel 1974 la capoeira \u00e8 stata riconosciuta come sport nazionale brasiliano.\nIl 26 novembre 2014 la Roda di Capoeira viene proclamata patrimonio immateriale dell'umanit\u00e0 da parte dell'UNESCO.\nIn Italia, nel 1982 il Grao Mestre Canela (1951-2022) fond\u00f2 a Viterbo la prima scuola di Capoeira italiana con il nome di Capoeira Mangang\u00e0. Da allora, la Capoeira ha visto la nascita di diversi gruppi, molti dei quali, come il primo, ancora attivi su tutto il territorio nazionale.\nSport.\nLa capoeira \u00e8, nella sua origine, una lotta di liberazione dissimulata nella danza, in un gioco di arguzia. Con ogni probabilit\u00e0 affonda le sue origini nelle tecniche di lotta tribali dell'Africa centro-occidentale, ma si sviluppa in Brasile durante l'epoca coloniale, quando vi vennero deportati gli schiavi africani. La tradizione vuole che gli schiavi di origini africane si esercitassero nella lotta con l'intento di conquistare la libert\u00e0; l'apparenza di danza tribale li avrebbe messi al sicuro dalla punizione dei padroni. L'origine del suo nome \u00e8 incerta in quanto si crede che derivi dal nome del capotrib\u00f9 della fazione di schiavi che riusc\u00ec a fuggire liberandosi dalla schiavit\u00f9 e a formare una comunit\u00e0 che col tempo divenne un villaggio nascosto nelle foreste amazzoniche che secondo fonti storiche incerte prese poi anch'esso lo stesso nome, appunto Capoeira.\nLa capoeira \u00e8 divisa in diversi stili: la \"Capoeira primitiva\", la \"Capoeira Angola\", la \"Capoeira Regional\", la \"Capoeira Estilizada\", la \"Capoeira Contemporanea\". Mentre nel resto del Brasile continuarono a praticare la capoeira che conoscevano, a Bahia nacquero due stili: negli anni trenta Mestre Bimba apr\u00ec la sua palestra di capoeira come attivit\u00e0 culturale (la sua Acad\u00e9mia si chiamava \"Centro de Cultura Fisica e Regional Baiana\"), perci\u00f2 la sua capoeira fu denominata \"\"Regional\" ed ebbe un ruolo centrale nel processo di integrazione di questa disciplina nella societ\u00e0 brasiliana, accettando nella sua scuola soltanto lavoratori (poveri, neri) e studenti (nella maggioranza bianchi): tecnicamente, senza snaturare la capoeira adott\u00f2 alcune tecniche derivate dal \"Batuque\"\" e da altre arti marziali per restituire alla capoeira la sua valenza di lotta, persa nel tempo in favore di valori puramente folcloristici, ed introdusse un metodo di insegnamento sistematico con 8 sequenze. Nella sua scuola si enfatizza la verticalit\u00e0 e l'oggettivit\u00e0 del \"jogo\", integrando anche l'aspetto musicale con l'introduzione di nuovi \"toques\" appositamente creati per ogni situazione. \nEra un'epoca di rinnovamento, quindi sulla scia dell'esempio di Mestre Bimba, che aveva evidenziato questa esigenza di organizzazione nella capoeira, altri \"capoeiristas\" di Bahia, a un'impostazione pi\u00f9 tradizionale, decisero a loro volta di riunirsi fondando lo stile Angola, che fu organizzato e perfezionato da Mestre Pastinha. Questo stile conservava la capoeira praticata all'epoca \"pre-Bimba\" con i suoi aspetti originali e rituali: i movimenti a seconda del ritmo eseguito al \"berimbau\" possono essere veloci, portando il capoeirista ad avere una postura ed un gioco pi\u00f9 alto, o pi\u00f9 lenti e pi\u00f9 vicini al suolo. Il \"jogo\" dura pi\u00f9 a lungo ed enfatizza il dialogo fra i due corpi, l'estetica e la ritualit\u00e0 dei movimenti, le strategie e le tattiche, la \"malandragem\" (cio\u00e8 l'astuzia, la malizia nel gioco); venne codificata come disciplina sportiva nel \"Centro Esportivo de Capoeira Angola\" di Pastinha.\nOggi, in realt\u00e0, la mescolanza di stili e tecniche non permette una classificazione cos\u00ec netta per molti gruppi di capoeira, tranne che per chi pratica la Capoeira Regional di Mestre Bimba, che ha sue specifiche e rigorose regole.\nElemento comune a qualsiasi stile di capoeira \u00e8 la musica. Il ritmo del \"berimbau\" (lo strumento simbolo della capoeira) scandisce ogni fase del gioco nella \"roda\" (il cerchio di persone che si forma attorno ai due capoeiristi che stanno giocando). Esistono tipi di gioco diversi a seconda del ritmo: infatti, attraverso la musica, i suonatori possono modificare il gioco, comunicare messaggi al pubblico e ai giocatori. Come diceva Mestre Canjiquinha: \"Io sono capoeira, quindi io gioco il ritmo che fa il berimbau\". Nel 2014 l'UNESCO ha iscritto la \"Roda di Capoeira\" nella Lista Rappresentativa del Patrimonio Culturale Immateriale dell'Umanit\u00e0.\nRegole.\nLe modalit\u00e0 del gioco, che di solito vengono assegnate al capoeirista pi\u00f9 anziano presente nella roda. Lo stile, praticante nei \"fondamentos\" (es. fondamento tecnico, fondamento storico e ). Con il berimbau, tramite un ritmo specifico, si pu\u00f2 ogni anno la roda, iniziare il gioco, far uscire dalla roda, interrompere il gioco e terminare la roda. Per questa ragione si dice che il berimbau comanda la roda.\nQuando la batteria di strumenti al completo sta suonando il ritmo \"Angola\" e il solista canta una \"ladainha\", poi passa alla \"louva\u00e7ao\" e di seguito al \"corrido\" e quando si sente le note del \"vamo s'imbora\" oppure Ie \"voltas do mundo\", si entra in roda in coppia a partire dal berimbau e si comincia a giocare. Si esce dalla roda quando uno dei due giocatori fa capire di non volere continuare a giocare, o quando il berimbau lo comanda. In questo caso subentrano altri due giocatori (sempre passando dal berimbau). Certi ritmi del berimbau permettono il gioco di \"compra\" (inserirsi in mezzo ai due giocatori nella roda per prendere il posto di uno dei due). Un giocatore stanco pu\u00f2 chiedere all'altro di fare assieme a lui un giro defaticante della roda per recuperare le energie, ma in realt\u00e0 spesso si tratta di \"imboscate\" in cui si rischia di essere colpiti a sorpresa.\nRiguardo al contatto, dipende dal ritmo suonato al berimbau. Alcuni ritmi non permettono il contatto (es. Banguela, Iuna, jogo-de-dentro) altri invece lo propongono proprio (es. Sao Bento di Bimba, Sao Bento Grande) Ma quando si tratta di un gioco realizzato tra amici, mentre fra i giocatori non esistono regole specifiche. Tutto dipende dal contesto, dall'abilit\u00e0 e dalle intenzioni dei giocatori. Spesso i colpi non vengono portati al bersaglio: se un giocatore viene sorpreso scoperto, il colpo viene accennato per dimostrare che lo si sarebbe potuto colpire, se il giocatore \u00e8 coperto non si tenta di portare il colpo a segno forzando la sua difesa. In entrambi i casi quindi non si avr\u00e0 contatto fisico. Questa non \u00e8 una regola. \nCi sono scuole in cui, in base alla conoscenza della modalit\u00e0 di gioco proposta dal ritmo eseguito al berimbau, vengono insegnate tecniche (prese, proiezioni a terra) che implicano il contatto fisico, e ci sono contesti in cui un giocatore scoperto viene effettivamente colpito. \u00c8 molto importante rendersi conto, quando si vuole entrare nella roda, del contesto, delle modalit\u00e0 di gioco, dell'intenzione dell'altro giocatore e delle proprie possibilit\u00e0 di confrontarsi con lui. Comunque, molto spesso un giocatore molto pi\u00f9 abile dell'altro si accontenta di mostrare la sua superiorit\u00e0 senza colpire fisicamente, magari ironizzando sull'avversario, facendo acrobazie o mostrandosi scoperto per poi reagire in modo fulmineo ad un tentativo di attacco (un esempio di \"malandragem\").\nCorde e gradi.\nNella maggior parte dei gruppi di Capoeira Angola non esistono corde, n\u00e9 gradi che distinguano l'abilit\u00e0 o il tempo di pratica di un capoeirista (ad eccezione del \"Mestre\"). Alcuni maestri di Capoeira Angola concedono il titolo di \"trenel\" o \"professor\" ad alunni gi\u00e0 in grado di insegnare. Nell'accademia di Mestre Bimba esistevano gradi molto semplici, che servivano a distinguere - con l'attribuzione di un fazzoletto colorato - gli allievi principianti da quelli avanzati (\"formados\"). Oggi molte scuole di Capoeira Regional Contemporanea usano il \"\"cordao\" o \"cordel\"\" (corda): nella capoeira \u00e8 l'equivalente delle cinture nelle arti marziali come karate e j\u016bd\u014d. Viene assegnato durante una cerimonia detta \"batizado\" (battesimo). Spesso consiste in una treccia di nove fili ed \u00e8 adottato nella Capoeira Regional e da alcuni gruppi di Angola. Ogni scuola ha il suo peculiare sistema di \"corde\"l, il che rende impossibile giudicare il livello di un capoeirista solo dal colore del \"cordel\" se non si conosce la scuola.\nComune a molte scuole \u00e8 invece il riconoscimento del livello raggiunto con un titolo.\nLivelli di base degli allievi in ordine crescente di esperienza:\nAllievi specializzati:\nIn alcune scuole e/o gruppi esiste soltanto un'unica graduazione di Maestro (\"Mestre\"). Altre scuole e/o gruppi suddividono in gradi con colori diversi che possono variare da 3 a 5 cinture.\nDi solito \u00e8 l'ultimo livello di Maestro per le scuole e/o gruppi che utilizzano il sistema di gradi per i Maestri.\nAbbigliamento.\nL'abbigliamento della capoeira \u00e8 caratterizzato da dei pantaloni chiamati \"abad\u00e0\" (favoriscono i movimenti del capoeirista); la differenza tra Angola e Regional si pu\u00f2 notare anche nel vestiario: infatti nella Capoeira Angola i colori predominanti sono il bianco (tradizionale), il nero e il giallo (erano i colori della popolare squadra di calcio Ypiranga, di cui il Mestre Pastinha era tifoso), nella Capoeira Regional, invece, il colore predominante \u00e8 il bianco, in ricordo degli abiti da festa della domenica.\nColpi e movimenti.\nI nomi dei colpi di capoeira variano da gruppo a gruppo, ma i principali sono:\nMusica.\nLa musica \u00e8 un ingrediente fondamentale della capoeira. La batteria di strumenti al completo comprende:\nRitmi.\nI differenti ritmi utilizzati nella capoeira sono conosciuti con il nome di \"toques\".\nLo strumento principe \u00e8 il berimbau, di cui esistono tre tipi: Gunga, Medio e Viola. Esistono diversi \"toque\" del berimbau che dovrebbero dettare lo stile di gioco e guidare la \"roda\".\nI toques pi\u00f9 comunemente utilizzati:\nIl ritmo degli strumenti \u00e8 accompagnato dalle canzoni della capoeira. La \"roda de Angola\" inizia con la \"ladainha\" cantata da un singolo, mentre la \"roda de regional\" inizia con la \"chula\" (o \"ouva\u00e7\u00e3o\") dopo il primo coro \"corridos\", al quale tutta la \"roda\" risponde, il gioco inizia. I testi di queste canzoni sono in portoghese ed attingono ad un repertorio vastissimo di canzoni tradizionali della capoeira che si compongono, solitamente, di pochi versi.\nIn nessun caso \u00e8 permesso giocare nella roda se la musica si ferma.\nDanza.\nIl batuque, maculel\u00ea, puxada de rede e la samba de roda sono danze fortemente legate alla capoeira.\nRoda di Capoeira.\nLa \"roda di Capoeira\" \u00e8 un circolo di persone al centro del quale si pratica la capoeira sotto forma di gioco o di lotta.\nI capoeristi si dispongono in circolo battendo i palmi delle mani al ritmo del berimbau e cantando mentre due capoeristi praticano la capoeira al centro del circolo. La lotta/gioco mimata tra due capoeristi pu\u00f2 terminare a seguito di un cenno del suonatore del berimbau (solitamente un capoeirista esperto) o quando qualche altro capoeirista \"compra\" il posto ad uno dei due, col quale inizia a giocare.\nLa grandezza della roda pu\u00f2 variare da un diametro di tre metri fino a un diametro di pi\u00f9 di dieci metri, e pu\u00f2 essere formata da una dozzina di capoeristi come da pi\u00f9 di cento.\nNormalmente il gioco inizia di fronte al berimbau. La roda si pu\u00f2 formare in qualsiasi luogo, in ambienti chiusi o all'aperto, sul cemento, sull'asfalto, sulla terra, sulla sabbia, per strada, in spiaggia in campagna, in palestra.\nAffinch\u00e9 si formi una roda \u00e8 necessaria la presenza di un'orchestra di strumenti (batteria).\nLa roda di capoeira \u00e8 un microcosmo che riflette il macrocosmo della vita e del mondo. Gli elementi che la caratterizzano sono la malizia, il rispetto, la responsabilit\u00e0, la provocazione, la competizione, la libert\u00e0, ma ogni gioco \u00e8 diverso dagli altri e in ognuno si ritrovano elementi pi\u00f9 marcati rispetto ad altri.\nIn generale nella capoeira non si cerca di distruggere il rivale sebbene non siano rare le contusioni a seguito del gioco. In generale il capoerista preferisce dimostrare la sua superiorit\u00e0 senza completare i colpi.\nLa ginga \u00e8 il movimento base della capoeira, ed \u00e8 un movimento delle gambe al ritmo del tocco del berimbau e ricorda una danza.\nIl gioco di capoeira pu\u00f2 durare pochi secondi o alcuni minuti a seconda del numero di capoeristi che vogliono giocare.\nDurante i combattimenti pi\u00f9 lunghi capita che un capoerista richieda una pausa girando nella roda, dopo due o tre giri i capoeristi ritornano ai piedi del berimbau e riprendono a giocare.\nOgni tocco di capoeira richiede una forma differente di gioco, il toque Angola richiede un gioco pi\u00f9 lento e pi\u00f9 \"mandingueiro\" (sottile, dissimulato), S\u00e3o Bento Grande de Bimba un gioco veloce e molti colpi rotatori, I\u00fana (nella capoeira Regional) un gioco con molte acrobazie (floreios) e riservato agli alunni formati e i mestre e cos\u00ec via.\nScuole di capoeira in Italia.\nA partire dal 1982, la capoeira ha iniziato a svilupparsi anche in Italia, grazie al Gran Mestre Canela che, partito da Rio De Janeiro, si trasfer\u00ec a Viterbo dove, in quell'anno, fond\u00f2 il primo gruppo di capoeira italiano, col nome di Capoeira Mangang\u00e0. Al momento, in Italia sono presenti circa un centinaio di scuole di capoeira. La gran parte di queste aderisce a gruppi diffusi a livello internazionale ed aventi radici in Brasile (nella capoeira si intende, per gruppo, un'organizzazione con una propria struttura, metodologia di insegnamento e sistema di graduazione), altre, invece sono indipendenti.\nNei media.\nPer l'alta spettacolarit\u00e0 di alcune acrobazie, in particolare legate alla Capoeira Regional contemporanea, e l'eleganza dei movimenti \u00e8 facile imbattersi nella capoeira nei \"media\" (film, videogiochi, video musicali, pubblicit\u00e0).\nEsempi molto citati sono i personaggi come Eddy Gordo e Christie Monteiro nella serie di videogame di \"Tekken\" cos\u00ec come le scene con Vincent Cassel nel film hollywoodiano \"Ocean's Twelve\". Anche Elle, nel manga giapponese \"Death Note\", pratica la capoeira, o in \"Never Back Down - Combattimento letale\", uno dei protagonisti pratica la capoeira. Inoltre nell'anime/manga \"Inferno e paradiso\" il personaggio di Bob utilizza proprio l'arte dalla capoeira nei suoi combattimenti. C'\u00e8 chi sostiene che la \"break dance\" tragga le sue origini da una rielaborazione di tecniche di capoeira.\nPer quanto riguarda la fiction sono conosciuti almeno tre film che trattano la capoeira: \"Solo la forza\" (\"Only the Strong\") (1993), \"A Capoeira Iluminada\" (2008) che narra la storia di Mestre Bimba e della creazione dello stile Regional, ed infine \"Besouro\" (2009) che racconta la storia del leggendario capoeirista Besouro Mangang\u00e1."}
{"id": "852243", "revid": "104458", "url": "https://it.wikipedia.org/wiki?curid=852243", "title": "\u00c9der Aleixo", "text": ""}
{"id": "852245", "revid": "1305772", "url": "https://it.wikipedia.org/wiki?curid=852245", "title": "Alone I Break", "text": "Alone I Break \u00e8 un singolo promozionale del gruppo musicale statunitense Korn, estratto dal quinto album in studio \"Untouchables\" e pubblicato nel 2002.\nDescrizione.\n\u00c8 una caccia alla power ballad e presenta una voce pulita, una chitarra semplice e una sintetica batteria. In studio, Munky e Head hanno usato 14 corde diverse di chitarra per ottenere un suono pi\u00f9 ampio e dolce.\nVideo musicale.\nCi fu una gara per il videoclip supportato da MTV, nella quale il vincitore venne scelto come direttore del video. Il vincitore fu Sean Dack che inser\u00ec nel video l'oscurit\u00e0 dei Korn. La band, successivamente, ammise che il video doveva essere pi\u00f9 divertente rispetto a quello che aveva girato il regista."}
{"id": "852251", "revid": "729019", "url": "https://it.wikipedia.org/wiki?curid=852251", "title": "Aree metropolitane degli Stati Uniti d'America", "text": "Negli Stati Uniti l'Office of Management and Budget (OMB) ha prodotto una definizione formale di area metropolitana. Quest'ultima \u00e8 riferita alla area statistica metropolitana (MSA) ed all'area statistica combinata (CSA). Una versione precedente della MSA era la standard metropolitan statistical area (SMSA).\nLo United States Census Bureau ha delineato 363 aree metropolitane e 123 aree statistiche combinate negli Stati Uniti d'America. Esistono inoltre 577 \u00b5SA, cio\u00e8 aree statistiche con una popolazione compresa tra e abitanti.\nDefinizioni.\nL'area statistica metropolitana \u00e8 composta da una o pi\u00f9 contee, ed \u00e8 definita sulla base di un'area urbana centrale; vale a dire un'area contigua di relativa alta densit\u00e0 di popolazione. Le contee che contengono il centro urbanizzato sono note come \"contee centrali\" della MSA. Possono essere aggiunte altre contee adiacenti nel caso esse abbiano dei forti legami sociali ed economici con la contea centrale. Negli Stati del New England, per la maggiore importanza delle citt\u00e0 rispetto alle contee, le aree simili sono in genere basate sulle unit\u00e0 cittadine, note come \"City and Town Areas\" (NECTAs).\nUna MSA \u00e8 caratterizzata da una popolazione minima di abitanti. Agglomerati pi\u00f9 piccoli di pi\u00f9 citt\u00e0, aventi una popolazione complessiva compresa tra i e i abitanti, possono essere raggruppati nelle cosiddette aree statistiche micropolitane (\"Micropolitan Statistical Areas, \u03bcSA\"). MSA e \u03bcSA sono assieme chiamate (Core Based Statistical Areas, CBSAs).\nPi\u00f9 unit\u00e0 MSA o \u03bcSA adiacenti possono essere unite a formare un'area statistica combinata. La principale differenza tra le CSA e le MSA \u00e8 che mentre le prime sono monocentriche, nel senso che si sviluppano intorno ad un nucleo urbano centrale, le CSA sono in genere aree policentriche che condividono un certo grado di interdipendenza economica.\nLe CSA possono avere una dimensione notevolmente maggiore delle MSA: un esempio \u00e8 quello della citt\u00e0 di Washington: L'area metropolitana della capitale degli Stati Uniti era, nel 2007, al nono posto tra le MSA statunitensi, con circa 5 milioni di abitanti. L'Area Statistica Combinata di cui fa parte, al contrario, comprendendo anche la vicina metropoli di Baltimora, oltre ad alcuni centri minori, ha una popolazione di 7 milioni di abitanti ed \u00e8 il quarto agglomerato di questo tipo nel paese.\nMSA e CSA non sono le uniche metodologie per stimare la popolazione di un'area. Vi sono molti dibattiti su quale sia il metodo migliore per questo calcolo. Bisogna fare molta attenzione nel paragonare i prospetti delle MSA con altri prospetti usati per la popolazione delle singole citt\u00e0 o delle aree metropolitane al di fuori degli Stati Uniti perch\u00e9 potrebbero essere basati su differenti sistemi di confine e di definizione.\nLe MSA non vanno mai oltre i confini degli USA. Questo sta a significare che le \"reali\" aree metropolitane di alcune citt\u00e0 di confine, come Buffalo o Detroit, possono essere significativamente pi\u00f9 popolose.\nDal giugno del 2003 esiste un'ulteriore classificazione, la Metropolitan Division. Questo termine \u00e8 riferito a contee (o solamente a una singola citt\u00e0) molto vicine che hanno un forte legame generalmente in ambito lavorativo. La Metropolitan Division oltre ad essere una suddivisione della MSA rappresenta anche una distinzione interna alla stessa per quanto riguarda economia e cultura.\nPrincipali aree statistiche metropolitane degli Stati Uniti.\nLa tabella riporta le prime 25 Statistical Areas per numero di abitanti nel 2008, e il confronto con la popolazione delle stesse nell'anno 2000, secondo le stime dello United States Census Bureau\nPrincipali Aree Statistiche Combinate.\nLista delle prime 25 \"Combined Statistical Areas\"\nConfronto tra citt\u00e0, MSA e CSA.\nQuesta tabella permette di confrontare la popolazione relativa ai principali centri urbani, calcolata rispetto ai confini cittadini, alle Aree Statistiche Metropolitane e alle Aree Statistiche combinate. Sono inserite nella tabella le prime 25 voci per ogni indice considerato, pi\u00f9 le voci corrispondenti negli altri indici, secondo i dati dello \"U.S.Census Bureau\""}
{"id": "852256", "revid": "2151891", "url": "https://it.wikipedia.org/wiki?curid=852256", "title": "Zerman", "text": "Zerman (\"Zerman\" // in veneto) \u00e8 una frazione del comune di Mogliano Veneto. Costituisce inoltre una delle nove circoscrizioni del comune (quartiere 2 - Zerman).\nGeografia fisica.\nDista circa 3,5\u00a0km dal centro Mogliano, occupando la porzione nord-orientale del territorio comunale. La zona, con altitudini che variano dai 4 agli 8 m s.l.m., \u00e8 attraversata da alcuni modesti corsi d'acqua che sono, da nord a sud, lo scolo Serva, lo scolo Servetta e il rio Zermanson, il primo affluente del Sile, gli altri dello Zero.\nOrigini del nome.\nSecondo Carlo Agnoletti, il paese trarrebbe il nome dalla sua chiesa: essa era infatti detta \"S. Elena de Zermanis\" per distinguerla dalla vicina \"S. Elena super Silerem\" che si trova a Sant'Elena di Silea; l'appellativo \"de Zermanis\" le sarebbe derivato dal fatto che si trovava sotto la giurisdizione Collalto, nobili di origine germanica.\nIpotesi pi\u00f9 recenti lo credono pi\u00f9 antico, ritenendolo un prediale legato a un \"Germanius\" (\"praedium Germanianum\"), oppure riferito ad un ospizio per genti di origine germanica (\"Germanorum mansio\").\nMonumenti e luoghi d'interesse.\nArchitetture religiose.\nIntitolata a Sant'Elena Imperatrice, la chiesa di Zerman \u00e8 una parrocchiale dipendente dalla diocesi di Treviso, vicariato di Mogliano. Di origini molto antiche, l'edificio risale alla fine del XIX secolo, su progetto di Giuseppe Segusini. Conserva varie opere d'arte, tra cui una \"Madonna con Bambino e santi\" opera di Palma il Vecchio e altre tele artisti come Carletto Caliari e Oleg Supereko.\nIn paese si trovano due preziosi capitelli votivi del XVI secolo. Il primo, in via Preganziol, \u00e8 dedicato alla \"Madonna di Loreto\" e riporta sulle pareti laterali interne \"San Francesco\" e \"San Carlo\"; gli affreschi sono attribuiti - con qualche riserva - alla scuola Veronese. All'esterno, una \"Crocifissione\" che il tempo ha parzialmente cancellato. Il secondo, dietro la parrocchiale, conserva una \"Deposizione\" ritenuta dagli esperti opera di Paolo Veronese, anzi il meglio di quello che egli ha lasciato a Zerman. L'affresco merita un intervento di conservazione prima che questo scompaia del tutto. I danni del tempo sono pesanti, pure lievi sono le tracce dell'ultimo restauro. Le figure poste sulle altre pareti interne sono opera di un pittore alquanto mediocre. Secondo la tradizione pure del Veronese erano le pitture delle pareti esterne di questa edicoletta, purtroppo molto danneggiate e visibili solo a tratti.\nArchitetture civili.\nLa villa si trova in via Preganziol 1. Si tratta di una grande villa a pianta rettangolare fiancheggiata da due barchesse, forse ricavata da un monastero soppresso. L'edificio \u00e8 sede di un albergo.\nDetta anche \"casa Bonaventura\", \u00e8 in via della Croce, ma \u00e8 difficile scorgerla dalla strada perch\u00e9 sorge alla fine di un lungo viale d'accesso. Inoltre, appartenendo oggi allo stesso complesso alberghiero, \u00e8 stata pressoch\u00e9 inglobata dal campo da golf di villa Condulmer.\nIl piccolo edificio, settecentesco, rivolge a sud la facciata principale che segue il tipico schema simmetrico tripartito con le aperture pi\u00f9 ricche disposte lungo l'asse. Ai primi due livelli si aggiunge poi un frontone rialzato e coronato da un timpano. Nel complesso si tratta di una costruzione estremamente semplice, sia nelle linee, sia nei materiali utilizzati (le poche decorazioni aggettanti sono in pietra).\nA fianco si trova un rustico di pi\u00f9 recente costruzione.\nLa villa \u00e8 sempre stata legata alla vicina villa Condulmer e ai suoi proprietari: nell'Ottocento era dei Grassi; ai primi del Novecento fu dei Motta e poi dei Monti.\nAncora in via della Croce, vincolata dal 1966, comprende la casa domenicale, due barchesse arretrate ai lati, l'oratorio privato e altri edifici pi\u00f9 recenti. Il frazionamento della propriet\u00e0 ha portato a uno snaturamento del complesso, per cui \u00e8 oggi difficile averne una visione unitaria.\nDi origine settecentesche (ma il Mazzotti la fa pi\u00f9 tarda), la casa domenicale ha linee molto semplici e prive di elementi notevoli. Le finestre sono tutte quadrangolari, ornate al piano nobile da cornici aggettanti, salvo quella centrale che \u00e8 coronata da un timpano. La tipica tripartizione della facciata si interrompe al terzo livello, il piano attico, in quanto lungo l'asse non si trova un'apertura, ma un pieno.\nIl parco davanti al complesso, oggi in condizioni mediocri, era un tempo delimitato da un filare di pioppi neri dei quali restano solo alcuni esemplari.\nLa villa appartenne agli Antonini (in questo periodo ospit\u00f2 Josef Radetzky, amico di famiglia) e, dal 1874, ai Bane. Pass\u00f2 per eredit\u00e0 ai Francesconi, dal 1966 fu dei Michielan e quindi dei Graziusso. Durante la Grande Guerra vi fu installato un ospedale della 3\u00aa Armata.\nOriginaria del XVI secolo, sorge di fronte alla chiesa, in via della Chiesa.\n\u00c8 stata sottoposta a un accurato restauro che ha recuperato gli affreschi che arricchiscono la facciata e il salone centrale (questi ultimi erano coperti da dipinti pi\u00f9 tardi di Costantino Cedini). Le opere sono state attribuite al Veronese, che avrebbe soggiornato nella villa lasciando, inoltre, i dipinti che ornano la parrocchiale e i capitelli del paese.\nDi Andrea Urbani sarebbero invece gli stucchi colorati degli altri ambienti interni.\nQuesta vecchia costruzione, al civico 6 di via Sant'Elena, qui nasce Mago Zan, era parte della scomparsa villa Vitturi, demolita tra la fine del XVIII e gli inizi del XIX secolo. Sulla facciata dell'attuale edificio si nota un affresco rappresentante uno stemma gentilizio, forse l'arma del conte Samuel Gyulay von Maros-N\u00e9meth und N\u00e1daska (Budapest 26 Marzo 1803 - See-Gries 20 Agosto 1886), proprietario della vicina villa Da Riva. Il portico dell'edificio aveva quattro arcate, di cui tre ancora visibili, divise da lesene che raggiungono la cornice sottostante il tetto.\nNon \u00e8 propriamente una villa veneta, in quanto \u00e8 relativamente tarda, innalzata negli anni 1820. A tre piani, \u00e8 affiancata da due barchesse.\nL'edificio fu commissionato da Giovanni Braida, il cui figlio Tito fu tra i fondatori della SADE, mentre il nipote Nicola ne divenne pure dirigente. La villa, cui poi furono annesse una fabbrica di colori, una cartiera e una piccola fonderia, pass\u00f2 al comandante Giuseppe Cutrone, a Luigi Mastea e agli Ancilotto. Ridotta cos\u00ec a semplice azienda agricola, privata del parco e degli arredi esterni, \u00e8 stata recuperata quando \u00e8 divenuta un albergo.\nSi trova in via Bonfadini e pure questa risale alla prima met\u00e0 Ottocento. Presenta sulla facciata un balconcino con timpano e finestre sormontate da cornici; tra il piano terra e il primo piano vi \u00e8 una fascia marcapiano. A sinistra vi \u00e8 la barchessa con arcate in parte chiuse da vetri.\nCostruita forse dai veneziani Bonfadini, fu acquistata poi da Costante Gris e quindi dai Bolzanello.\nEconomia.\nImportanti sono l'agricoltura e l'industria (\u00e8 a circa 1\u00a0km la zona S.P.Z, una piccola area industriale che serve l'intero comune di Mogliano Veneto).\nA Zerman ha sede uno dei tre uffici postali di Mogliano (gli altri due sono nel capoluogo).\nInfrastrutture e trasporti.\nStrade.\nZerman sorge all'intersezione di due importanti arterie, la SP 64 \"Zermanesa\", che collega Mogliano alla strada Postumia attraverso Casale sul Sile, Roncade e Monastier di Treviso, e la SP 107 \"Est Terraglio\", la quale raggiunge Preganziol, Dosson e infine Treviso.\nLa localit\u00e0 ospita inoltre un importante snodo autostradale, con il Passante di Mestre (A4 Torino-Trieste) che si raccorda all'A27 Mestre-Belluno. Quest'ultima comincia qui il suo tratto a pagamento con la barriera di Mogliano Veneto."}
{"id": "852259", "revid": "1347902", "url": "https://it.wikipedia.org/wiki?curid=852259", "title": "Inno della Repubblica Socialista Sovietica Georgiana", "text": "L\u2019Inno della RSS Georgiana fu l'inno nazionale della Repubblica Socialista Sovietica Georgiana. L'inno fu adottato dal 1946 al 1991, la musica venne composta da Otar Taktakishvili, e il testo venne scritto da Grigol Abashidze e A. Abasheli. L'inno originalmente conteneva dei riferimenti a Stalin, nativo proprio della Georgia; tutti i riferimenti vennero cancellati con la presidenza Hru\u0161\u010dev nel 1956."}
{"id": "852260", "revid": "1305772", "url": "https://it.wikipedia.org/wiki?curid=852260", "title": "Eder (disambigua)", "text": ""}
{"id": "852261", "revid": "2149408", "url": "https://it.wikipedia.org/wiki?curid=852261", "title": "LEV", "text": ""}
{"id": "852266", "revid": "104458", "url": "https://it.wikipedia.org/wiki?curid=852266", "title": "Bondo (Bregaglia)", "text": "Bondo (toponimo italiano; in tedesco \"Bundth\", desueto; in \"lombardo\" \"Bond\" o \"Buond\", desueto) \u00e8 una frazione di 204 abitanti del comune svizzero di Bregaglia, nella regione Maloja (Canton Grigioni).\n\u00c8 abitato tutto l'anno con case in piode ed \u00e8 riconosciuto come uno dei villaggi pi\u00f9 belli della Val Bregaglia e del Grigioni.\nGeografia fisica.\nBondo \u00e8 situato in Val Bregaglia, sulla sponda sinistra della Maira; dista 14\u00a0km da Chiavenna, 36\u00a0km da Sankt Moritz e 101\u00a0km da Coira. \nIl punto pi\u00f9 elevato del territorio \u00e8 la cima del Pizzo Cengalo (3 370\u00a0m s.l.m.), sul confine con Val Masino. Nel territorio di Bondo si trova anche un'altra vetta importante, il Pizzo Badile.\nStoria.\nFino al 31 dicembre 2009 \u00e8 stato un comune autonomo che si estendeva per 28,28\u00a0km\u00b2; il 1\u00ba gennaio 2010 \u00e8 stato accorpato agli altri comuni soppressi di Castasegna, Soglio, Stampa e Vicosoprano per formare il nuovo comune di Bregaglia. \nAttorno alle 9.30 di mercoled\u00ec 23 agosto 2017, una imponente frana staccatasi dal Pizzo Cengalo ha travolto il paese. Nei giorni seguenti altri scoscendimenti hanno obbligato gli abitanti anche delle frazioni vicine a cercare riparo altrove. Il 1\u00ba settembre 2017 un\u2019ulteriore frana ha colpito il nucleo costringendo alla fuga altri abitanti inizialmente non minacciati dall'evento. \nSul sito internet del comune di Bregaglia, il 14 agosto 2017, dunque 9 giorni prima del primo evento, veniva pubblicato un avviso dove si indicava una possibile frana del Cengelo nelle settimane/mesi successivi, in quanto era stato rilevato un aumento della velocit\u00e0 degli scoscendimenti.\nSociet\u00e0.\nLingue e dialetti.\nLa popolazione parla in maggioranza l'italiano e il \"bregagliotto\" .\nInfrastrutture e trasporti.\nLe stazioni ferroviarie pi\u00f9 vicine sono quelle di Chiavenna, in Italia, e di Sankt Moritz."}
{"id": "852271", "revid": "287204", "url": "https://it.wikipedia.org/wiki?curid=852271", "title": "Extracomunitario", "text": "Il termine extracomunitario esprime lo stato giuridico di cittadinanza di un soggetto (persona fisica o giuridica) rispetto alle norme relative alla cittadinanza europea. Un soggetto extracomunitario \u00e8 colui che non possiede cittadinanza di uno degli Stati membri dell'Unione europea, in opposizione ai cittadini UE.\nIl termine si diffonde dal linguaggio legale-burocratico nell'uso comune in Italia negli anni ottanta per designare enfaticamente la diversit\u00e0 di migranti nel territorio italiano; l'espressione \"extracomunitari\" discrimina rispetto alla \"comunit\u00e0 locale\", gruppi eterogenei di persone, connotandoli secondo alcuni come una comunit\u00e0 \"illegale\", \"irregolare,\" velata di segretezza, sovversivit\u00e0 e invisibilit\u00e0. Secondo il docente Grace Russo Bullaro, il sentimento dietro il termine \"extracomunitari\" \u00e8 lo stesso di quello che ha generato il termine \"terroni\".\nNonostante l'iniziale caratterizzazione \"negativa\" del termine, il termine \"extracomunitario\" viene utilizzato dalla dottrina giuridica italiana con maggiore frequenza rispetto al pi\u00f9 neutrale \"non comunitario\". Con il termine \"extracomunitario\" si rafforza l'idea di uno status giuridico diverso rispetto a quello dei cittadini comunitari e dei cittadini stranieri parificati ai cittadini comunitari.\nNel linguaggio comune e in quello dei media il termine \u00e8 generalmente usato per indicare persone immigrate in Europa e provenienti da paesi economicamente disagiati. Nel suo significato letterale sono, invece, extracomunitari, coloro che non godono di una cittadinanza diretta, cio\u00e8 per nascita o per elezione, di uno stato membro dell'unione europea: sia un cittadino svizzero (dal momento che la Svizzera non \u00e8 uno degli Stati membri dell'Unione europea), sia ogni cittadino extraeuropeo, ad esempio proveniente dagli Stati Uniti d'America sono \"extracomunitari\".\nCon l'entrata in vigore del Trattato di Lisbona nel 2009 e l'assorbimento delle Comunit\u00e0 europee da parte dell'Unione europea, dal punto di vista giuridico il termine \"extracomunitario\" \u00e8 divenuto obsoleto. Nel diritto europeo \u00e8 oggi sostituito da locuzioni quali \"cittadini di stati terzi\" o \"cittadini non UE\"."}
{"id": "852280", "revid": "287204", "url": "https://it.wikipedia.org/wiki?curid=852280", "title": "LEY", "text": ""}
{"id": "852285", "revid": "224230", "url": "https://it.wikipedia.org/wiki?curid=852285", "title": "Legge delle citazioni", "text": "L'oratio Valentiniani ad Senatum del 426 voluta da Valentiniano III, imperatore d'Occidente, nota come la Legge delle citazioni, recepita pi\u00f9 tardi da Teodosio II d'Oriente, \u00e8 una \"constitutio principis\" emanata per risolvere lo \"ius controversum\" dovuto all'applicazione del diritto classico in epoca postclassica. Per limitare l\"'interpretatio\" delle opere del passato, la legge restringeva le opere utilizzabili intorno a cinque autori stimati: Papiniano, Gaio, Ulpiano, Modestino e Paolo. Nessun altro autore avrebbe potuto essere utilizzato come fonte in un processo.\nSistema legislativo previsto dalla legge.\nNel processo i suddetti cinque giuristi costituivano le uniche fonti nel processo, sulla base delle quali il giudice decideva della controversia. Il giudice in linea di principio decideva in base a un metodo meccanico esposto da Valentiniano III, quello della maggioranza: si svolgeva una sorta di votazione per cui il giudice era tenuto ad attenersi alla decisione della maggioranza. Se una maggioranza non c'era allora sarebbe prevalsa l'opinione di Papiniano. Mancando anche quest'ultima, il giudice era libero di decidere secondo la propria volont\u00e0, sempre attenendosi alle opinioni dei restanti giuristi.\nPotevano essere inserite come fonti anche altri autori del diritto, se citati dai cinque suddetti e su esibizione dei testi originali. \u00c8 da questo momento che ha inizio il periodo di decadenza del diritto romano, il cosiddetto \"volgarismo\" (diritto del popolo, rozzo) caratterizzato dalla perdita dei testi originali, da un forte frammentismo, da sintesi che disciplinavano solo le fattispecie pi\u00f9 banali.\nMotivazioni che portarono alla legge delle citazioni.\nLe cause che portarono alla legge delle citazioni erano da ricercarsi nella crisi che attraversava tutto l'impero e che colp\u00ec anche la sfera giuridica. Vediamo quindi come si evolve la situazione giuridica nell'impero:\nDa Augusto a Adriano e il ius controversum.\nSe a partire da Augusto viene concesso ad alcuni giuristi il \"ius respondendi ex auctoritate principis\" che concedeva a questi maggior autorit\u00e0 come fonte da presentare nei processi anche se il giudice non era obbligato a seguire la loro opinione, questi giuristi e le loro opinioni cominciarono a aumentare e si crearono due scuole di pensiero a cui facevano capo Labeone e Capitone. La prima, quella di Labeone, era la scuola dei Proculiani (massimo esponente Proculo), mentre la seconda era quella di Capitone, la scuola dei Sabiniani (massimo esponente Masurio Sabino). L'influenza di queste due scuole crebbe sempre di pi\u00f9 tanto che era consuetudine del giudice attenersi alle soluzioni della scuola di pensiero che maggiormente condivideva (e non in base alla opinione di singoli giuristi). Per eliminare questa consuetudine allora Adriano eman\u00f2 un rescritto in base al quale se al parere di un giurista non si contrapponeva quello di un altro, allora il giudice era tenuto a seguire quel parere; infatti Gaio ci informa che se le opinioni dei giuristi erano concordi esse diventavano legge. Solitamente non vi erano opinioni omogenee: in questo caso (\"ius controversum\") la giurisprudenza non era fonte di diritto e il giudice poteva decidere secondo il proprio arbitrio. Lo \"ius controversum\" fu dunque un problema che non trov\u00f2 soluzione e anzi and\u00f2 a intensificarsi con l'avvento della crisi.\nDa Costantino a Valentiniano III: contrasti tra potere imperiale-iura e la decadenza nei tribunali.\nCon Costantino (ma gi\u00e0 con i predecessori, soprattutto Diocleziano) si cerca di limitare il potere legislativo degli \"iura\", le opinioni dei giuristi. Cos\u00ec, al problema del ius controversum si aggiunge il tentativo da parte degli imperatori di detenere il monopolio legislativo (ad es. Codice Gregoriano, Codice Ermogeniano, Codice Teodosiano e altri editti imperiali) e di conseguenza il potere degli iura cala sempre di pi\u00f9.\nSoluzione: Valentiniano III emana la legge delle citazioni.\nSullo sfondo della crisi, complice la vastissima disponibilit\u00e0 di materiale giuridico, diffusasi la prassi di utilizzare come fonti nei processi soltanto cinque giuristi, Valentiniano III trasform\u00f2 questa consuetudine in legge attraverso la cosiddetta \"legge delle citazioni\" (426), poi recepita integralmente in Oriente con l'emanazione del Codice Teodosiano."}
{"id": "852289", "revid": "38427", "url": "https://it.wikipedia.org/wiki?curid=852289", "title": "Destrina", "text": "Le destrine sono carboidrati a peso molecolare medio-basso (oligosaccaridi) che si presentano sotto forma di polvere bianca-giallognola amorfa, igroscopica, solubile in acqua ma non in alcool.\nChiamate in tal modo perch\u00e9 deviano verso destra il piano di vibrazione della luce polarizzata, sono una miscela di polimeri di D-glucosio legato con legami glicosidici \u03b1-(1,4) e \u03b1-(1,6).\nModalit\u00e0 di produzione.\nLa destrina \u00e8 ottenuta tramite reazione di idrolizzazione e ripolimerizzazione delle molecole dell'amido o della fecola mediante degradazione termica, catalisi acida, o diastasi. In particolare si pu\u00f2 ottenere o riscaldando a 160 \u00b0C circa l'amido, o riscaldandolo a 110 \u00b0C con l'aggiunta di acido nitrico diluito, oppure riscaldandolo a 90 \u00b0C con l'aggiunta di acido solforico diluito. In tali processi i polimeri vengono ridotti fino ad un massimo di 1000 unit\u00e0 di glucosio. L'accorciamento delle catene dell'amido rende le destrine parzialmente o totalmente (a seconda del grado di reazione) solubili in acqua.\nNella panificazione, le destrine si formano inoltre sulla superficie del pane durante il processo di cottura e contribuiscono notevolmente al sapore dello stesso.\nLe destrine possono inoltre contenere tracce di amminoacidi, come conseguenza del processo produttivo.\nTipologie.\nIn base al processo utilizzato per produrle, le destrine possono essere classificate in diversi tipi distinguibili in base alla colorazione che assumono nel caso si aggiunga Iodio:\nInoltre una grande importanza rivestono le ciclodestrine, ottenute tramite la degradazione enzimatica con utilizzo di batteri, ad esempio il Bacillus macerans.\nUn esempio di destrina \u00e8 la maltodestrina (numero CAS 9050-36-6), moderatamente dolce e facilmente digeribile, velocemente assorbibile come il glucosio.\nPer i celiaci \u00e8 importante che la maltodestrina non sia derivata dall'amido dell'orzo o del grano, poich\u00e9 potrebbe contenere tracce di glutine.\nUsi.\nLe destrine sono ampiamente usate in molte tipologie di industria, a causa della loro non tossicit\u00e0.\nNell'industria della carta sono utilizzate come rinforzante o in patinatura; vengono utilizzate anche come base per colle solubili in acqua (es. la celebre Coccoina), adesivi, o validi sostituti della gomma naturale; nell'industria alimentare per migliorare la fermentazione, imbrunire il colore o prolungare la conservazione dei prodotti; sempre in quest'ultima, poich\u00e9 non tutti i tipi di destrina sono digeribili, alcuni di questi vengono utilizzati come supplementi di fibra alimentare; nell'industria farmaceutica trovano utilizzo come leganti; nella pirotecnica vengono utilizzati come eccipienti ai fuochi d'artificio colorati, consentendo a questi ultimi di solidificare con una particolare forma; inoltre, nella chimica analitica servono da matrice per la separazione di sostanze idrofobiche."}
{"id": "852290", "revid": "228587", "url": "https://it.wikipedia.org/wiki?curid=852290", "title": "Corpi freddi", "text": "Corpi freddi \u00e8 il primo libro delle avventure dell'antropologa forense Temperance Brennan, scritte dall'autrice statunitense Kathy Reichs nel 1997.\nAmbientato a Montr\u00e9al, Canada, presenta i vari scenari che diverranno poi ricorrenti nei libri successivi.\nTrama.\nTemperance Brennan, antropologa forense di quarant'anni, vive tra Montr\u00e9al, dove esercita la propria professione presso il \"Laboratoire de M\u00e9dicine L\u00e9gale\" (Laboratorio di Medicina legale), ed il Nord Carolina, pi\u00f9 precisamente a Charlotte, dove \u00e8 docente universitaria. \nMentre si appresta a passare un fine settimana come tanti altri, viene chiamata ad esaminare un cadavere decapitato, scoperto all'interno di alcuni sacchetti di plastica sepolti in un terreno appartenente ad una chiesa.\nTuttavia, se inizialmente poteva sembrare un delitto senza alcuna particolarit\u00e0, Temperance sa che qualcosa sulla scena del delitto le \u00e8 familiare. L'istinto la porta ad intuire che non si tratta di un assassinio isolato, bens\u00ec di qualcosa di molto pi\u00f9 complesso.\nNarrazione.\nIl romanzo \u00e8 narrato in prima persona dalla protagonista e vi \u00e8 un intreccio tra descrizioni scientifiche delle procedure utilizzate, la narrazione degli eventi, dei contesti e dei personaggi ed infine le sensazioni e le emozioni della dottoressa."}
{"id": "852291", "revid": "27723", "url": "https://it.wikipedia.org/wiki?curid=852291", "title": "Divisione di Colombo", "text": ""}
{"id": "852294", "revid": "17351", "url": "https://it.wikipedia.org/wiki?curid=852294", "title": "Alenia G-222", "text": ""}
{"id": "852299", "revid": "124854370", "url": "https://it.wikipedia.org/wiki?curid=852299", "title": "Kalpana Chawla", "text": "Biografia.\nChawla, un'hindu, nacque a Karnal, nello stato dell'Haryana, nell'India settentrionale. In sanscrito Kalpana significa \"idea\" o \"immaginazione\".\nStudi\u00f2 ingegneria aeronautica al Punjab Engineering College di Chandigarh, presso cui ottenne il Bachelor of Science nel 1982. \nNello stesso anno, si trasfer\u00ec negli Stati Uniti per seguire un master in ingegneria aerospaziale, riconoscimento che ottenne nel (1984) all'Universit\u00e0 di Arlington, Texas. \nNel 1986 consegu\u00ec un secondo master, pi\u00f9 precisamente in ingegneria meccanica e, nel 1988, il PhD in ingegneria aerospaziale, presso l'Universit\u00e0 del Colorado di Boulder. Quell\u2019anno, inizi\u00f2 anche a lavorare per il Centro di Ricerca Ames della NASA in California.\nNel 1983 spos\u00f2 Jean-Pierre Harrison; nel 1990 divenne cittadina naturalizzata statunitense. Nel marzo del 1995 entr\u00f2 a far parte degli astronauti della NASA: infatti, nel 1996 fu selezionata per il suo primo volo. Part\u00ec con lo Space Shuttle Columbia nella missione STS-87 del 1997.\nNel 2000 fu scelta come membro dell'equipaggio della missione STS-107. La missione, prevista per il 2002, fu ripetutamente posticipata fino al 16 gennaio 2003 quando finalmente part\u00ec, concludendosi per\u00f2 con un incidente che le cost\u00f2 la vita insieme agli altri sei astronauti a bordo. Recuperato il corpo senza vita, dopo i funerali venne cremata. L'ultima visita di Chawla in India risaliva alle vacanze di Natale del 1991, quando lei e il marito trascorsero del tempo con la sua famiglia. Per vari motivi Chawla non pot\u00e8 mai tornare in India, dopo esser diventata un'astronauta.\nCollegamenti esterni.\n Biografia sul sito della NASA"}
{"id": "852300", "revid": "181699", "url": "https://it.wikipedia.org/wiki?curid=852300", "title": "Prove costituende", "text": "Nel diritto processuale civile italiano le prove costituende sono le prove che necessitano di una doppia valutazione da parte del giudice istruttore, devono cio\u00e8 essere ammesse nel processo e in seguito valutate per la validit\u00e0. Le tre prove costituende (non documentali) principali, che sono tutte di tipo orale, sono: la confessione, il giuramento e la testimonianza, introdotte necessariamente all'interno del processo. Si differenziano dalle prove precostituite.\nTipi di prove costituende.\nConfessione.\nLa confessione giudiziale viene fatta direttamente in udienza, basta semplicemente analizzare il contenuto in quanto viene formata gi\u00e0 provata, essendo davanti al giudice (cosiddetta \"probatio probata\").\nAl contrario la confessione stragiudiziale deve essere provata sia nel contenuto che nel suo effettivo accadimento, con testimonianza (se possibile) in caso di confessione orale, o con documento se scritta.\nOggetto della confessione pu\u00f2 essere solo uno o pi\u00f9 fatti della causa. L'autore invece pu\u00f2 essere soltanto la parte, e personalmente, dato che una confessione del difensore ha valore soltanto come ammissione.\nLa confessione ha un'efficacia, almeno di regola, simile alla prova legale e vincola il giudice all'apprezzamento, salvo, per\u00f2, che non verta su fatti relativi a diritti non disponibili. Questo nel caso di confessione giudiziale o stragiudiziale fatta alla controparte, mentre negli altri casi (fatta ad un terzo o in un testamento), \u00e8 liberamente valutabile dal giudice.\nDeve essere, ovviamente, fatta da persona capace relativamente ai diritti oggetto della confessione stessa.\nLa confessione giudiziale, ex art.228 , pu\u00f2 essere fatta spontaneamente o provocata da un interrogatorio formale.\nGiuramento.\nIl giuramento \u00e8 la dichiarazione che una parte fa in giudizio della verit\u00e0 di determinati fatti, accompagnata dal solenne giuramento. Tali fatti sono ad essa sfavorevoli oppure sono favorevoli alla controparte.\nIl giuramento \u00e8 solo giudiziale (tipica prova costituenda). Si distingue in Giuramento decisorio (deferito da una parte all'altra), Giuramento supplettorio (deferito dal giudice ad una parte in caso di \"semiplena probatio\"), Giuramento estimatorio (sempre deferito dal giudice ad una delle parti per determinare il valore dell'oggetto della causa).\nNon \u00e8 ammesso il giuramento: su fatti illeciti, su contratti che richiedono la forma scritta \"ad subtantiam\", su diritti disponibili o su fatti che il pubblico ufficiale attesta esser avvenuti in sua presenza.\nSe una delle parti si rifiuta di giurare si determina la soccombenza della stessa. \u00c8, dunque, una prova legale dotata di estrema forza.\nTestimonianza.\n\u00c8 la dichiarazione resa da una parte estranea al processo, chiamata teste o testimone, su fatti rilevanti per la decisione della causa.\nIl teste \u00e8 invitato ad esporre i soli fatti materiali, senza dare alcun giudizio.\nOvviamente le dichiarazioni rese dovranno essere valutate da parte del giudice, in base alla loro compatibilit\u00e0 con gli altri elementi probatori che si ha a disposizione.\nNel processo civile \u00e8 il giudice che pone le domande, d'ufficio o su istanza dei procuratori-difensori. Le parti e il p.m. (che \u00e8 parte) non possono mai interrogare direttamente il testimone. Il giudice invece di solito si limita a controllare che le domande poste dagli avvocati siano formalmente legittime, e che siano poste in modo preciso e non ambiguo.\nAi sensi dell'art 251 c.p.c., il teste prima di rispondere deve sottoporsi a giuramento. La falsa testimonianza \u00e8 reato punito con la reclusione.\nNel caso in cui il teste: rifiutasse di prestare giuramento, rifiutasse di deporre senza giustificato motivo o qualora facesse dichiarazioni palesemente false, pu\u00f2 essere denunciato dal giudice al p.m."}
{"id": "852301", "revid": "486946", "url": "https://it.wikipedia.org/wiki?curid=852301", "title": "Praxidike (astronomia)", "text": ""}
{"id": "852302", "revid": "247222", "url": "https://it.wikipedia.org/wiki?curid=852302", "title": "Deuce (Korn)", "text": "Deuce \u00e8 il terzo album video del gruppo musicale statunitense Korn, pubblicato l'11 giugno 2002 dalla Epic Records.\nDescrizione.\nInclude il primo VHS della band del 1997 \"Who Then Now?\". Il DVD ricevette un disco di platino dalla RIAA."}
{"id": "852303", "revid": "729019", "url": "https://it.wikipedia.org/wiki?curid=852303", "title": "Arcipelago delle Berlengas", "text": "Arquip\u00e9lago das Berlengas, o arcipelago delle Berlengas, \u00e8 un arcipelago situato nell'Oceano Atlantico, a circa 15\u00a0km dalla citt\u00e0 di Peniche, sulla costa del Portogallo.\nIl sito \u00e8 stato la prima area protetta del mondo. Infatti nel 1465 il re Afonso V (1438-1481) proib\u00ec la pratica di alcuna modalit\u00e0 di caccia nella Berlenga Grande. Nell'intenzione di preservare l'ecosistema e la biodiversit\u00e0 di questo arcipelago dalle caratteristiche cos\u00ec peculiari il 3 settembre 1981 fu creata la Riserva Naturale delle Berlengas.\nGeografia.\nLe isole sono composte di granito rosa ed hanno un'estensione totale di circa 80 ettari. L'arcipelago \u00e8 composto da tre gruppi di isole:\nStoria.\nLa formazione delle isole \u00e8 risalente a 280 milioni di anni fa.\nClima, fauna e flora.\nIl clima dell'arcipelago, frutto dell'influenza atlantica e mediterranea, e il suo isolamento hanno permesso lo svilupparsi di caratteristiche peculiari di flora e fauna, creando un ecosistema unico al mondo che \u00e8 stato dichiarato riserva naturale.\nRiguardo alla fauna sono di rilievo la lucertola di Bocage e la lucertola ocellata, quest'ultima minacciata dalle popolazioni di gabbiani, conigli europei e ratti neri. Tra le molte specie di uccelli, marini e non, che nidificano in punti isolati della costa, troviamo:\n\u00c8 nel mare, comunque, la pi\u00f9 grande ricchezza faunistica dell'arcipelago, in cui troviamo una pescosit\u00e0 impari rispetto a quella delle coste portoghesi.\nIl numero di specie botaniche arriva approssimativamente a cento. Tra le specie che si adattarono all'aridit\u00e0 del suolo dovuta all'azione continua dei venti e alla elevata salinit\u00e0, spiccano:"}
{"id": "852305", "revid": "27723", "url": "https://it.wikipedia.org/wiki?curid=852305", "title": "Hermippe (astronomia)", "text": ""}
{"id": "852306", "revid": "547034", "url": "https://it.wikipedia.org/wiki?curid=852306", "title": "Ermippe", "text": ""}
{"id": "852307", "revid": "27723", "url": "https://it.wikipedia.org/wiki?curid=852307", "title": "Hermippe", "text": ""}
{"id": "852308", "revid": "1573940", "url": "https://it.wikipedia.org/wiki?curid=852308", "title": "Oratorio di San Gaetano da Thiene", "text": "L'oratorio di San Gaetano da Thiene \u00e8 un edificio religioso ubicato ad Ariano nel Polesine, comune in provincia di Rovigo, nei pressi del centro dell'abitato e dell'argine sinistro del fiume Po.\nEdificato alla fine del XVII secolo, \u00e8 dedicato a san Gaetano Thiene, presbitero vicentino fondatore dell'Ordine dei Chierici regolari teatini e proclamato santo da papa Clemente X nella prima parte del secolo.\nDescrizione.\nL'oratorio \u00e8 un edificio modesto nelle dimensioni, principalmente caratterizzato dalla facciata a vento impreziosita dalla presenza di quattro lesene doriche che, tramite una cornice marcapiano, termina in un timpano.\nLa pianta, a navata unica, presenta due cappelle laterali e termina in un'abside semicircolare. Addossato alla parete sinistra, parzialmente integrato nella struttura, sorge il campanile che termina con una cupola sopra la cella campanaria."}
{"id": "852317", "revid": "34947", "url": "https://it.wikipedia.org/wiki?curid=852317", "title": "Bruco (lepidottero)", "text": ""}
{"id": "852320", "revid": "17351", "url": "https://it.wikipedia.org/wiki?curid=852320", "title": "Mi-4", "text": ""}
{"id": "852324", "revid": "1442080", "url": "https://it.wikipedia.org/wiki?curid=852324", "title": "Inno della Repubblica Socialista Sovietica Kazaka", "text": "LInno della RSS Kazaka fu l'inno nazionale del Repubblica Socialista Sovietica Kazaka.\nLa musica fu composta da Muqan T\u00f6lebaev, Yevgeny Brusilovsky (un russo) e Lat\u0131f Ham\u0131d\u0131 (un tartaro), ed il testo venne scritto da \u00c4bdilda T\u00e4jibaev, Qa\u0131ym Muhamedhanov e \u011eab\u0131t M\u00fcsirepov.\nL'inno fu adottato dal 1945 al 1992, quando la neonata repubblica kazaka adott\u00f2 un nuovo inno con la stessa melodia ma con dei cambiamenti nel testo."}
{"id": "852337", "revid": "190914", "url": "https://it.wikipedia.org/wiki?curid=852337", "title": "Ram dinamica", "text": "La ram dinamica \u00e8 il dispositivo di memoria pi\u00f9 usato in ambito informatico, \u00e8 utilizzata in banchi come memoria principale.\n\u00c8 realizzata su un \"chip\" di silicio e svolge la stessa funzione della ram statica, ma a differenza di questa, l'elemento di memoria \u00e8 un semplice condensatore, anzich\u00e9 un flip-flop.\nHa un basso costo ed una capacit\u00e0 elevata, ma a differenza della ram statica, necessita di un circuito di servizio dedicato per l'utilizzo di frequenza d'aggiornamento. Questa operazione \u00e8 necessaria data la natura della cella di memoria, che \u00e8 costituita da un condensatore, il quale risulta a valore logico 1 se \u00e8 carico e a valore 0 se \u00e8 scarico: pertanto, per mantenere carichi i condensatori aventi valore 1, il circuito di \"refresh\" fornisce a intervalli di tempo costante un impulso di corrente di ricarica."}
{"id": "852338", "revid": "486946", "url": "https://it.wikipedia.org/wiki?curid=852338", "title": "... E tu vivrai nel terrore! L'aldil\u00e0", "text": ""}
{"id": "852343", "revid": "2065063", "url": "https://it.wikipedia.org/wiki?curid=852343", "title": "Inno della Repubblica Socialista Sovietica Kirghisa", "text": "L'Inno della RSS Kirghiza ( \u041a\u044b\u0440\u0433\u044b\u0437 \u0421\u0421\u0420 \u041c\u0430\u043c\u043b\u0435\u043a\u0435\u0442\u0442\u0438\u043a \u0413\u0438\u043c\u043d\u0438) fu l'inno nazionale della Repubblica Socialista Sovietica del Kirghizistan. La musica venne composta da Vladimir Vlasov, Abdylas Maldybajev, e Vladimir Fere; e il testo fu scritto da Kubany\u00e7bek Malikov, Tulgebay Sydykbekov, Mukanbet Toktobajev e Aaly Tokombajev. L'inno fu adottato dal 1945 al 1991."}
{"id": "852346", "revid": "287204", "url": "https://it.wikipedia.org/wiki?curid=852346", "title": "Holy Land", "text": "Holy Land \u00e8 il secondo album degli Angra, noto gruppo power/speed metal brasiliano.\nIl disco.\nSi tratta di un \"concept album\" che narra dei viaggi alla scoperta del continente sudamericano nel '500, illustrati anche nella mappa posta all'interno del libretto. Il disco, da molti considerato il capolavoro della band, \u00e8 indubbiamente il pi\u00f9 vario e completo, caratterizzandosi in particolare per una produzione raffinata che vede la presenza di frequenti parti etniche con tipiche percussioni brasiliane, oltre agli arrangiamenti classicheggianti gi\u00e0 presenti nell'esordio \"Angels Cry\"."}
{"id": "852347", "revid": "1543377", "url": "https://it.wikipedia.org/wiki?curid=852347", "title": "142857", "text": " \u00e8 un numero ciclico. \nSi ottiene dividendo 1 \u00f7 7 con risultato 0, ed \u00e8 la base anche per costruire l'enneagramma di Gurdjieff.\nNumero ciclico.\nSe viene moltiplicato per 2, 3, 4, 5 o 6 si ottiene una trasformazione ciclica dello stesso numero. In qualsiasi trasformazione ciclica di se si sommano opportunatamente a coppie le cifre si ottiene un numero composto da soli 9.\nSe moltiplicato per 7 il risultato \u00e8 direttamente composto da soli 9 anzich\u00e9 essere una trasformazione ciclica delle cifre,\nAltre caratteristiche.\nSe moltiplicato per multipli di 7 il risultato sar\u00e0 sempre composto da 9, 0 o due cifre che sommate insieme danno 9.\nSe moltiplicato per numeri non multipli di 7 e maggiori di 6 il risultato sar\u00e0 sempre una variante di \nSe lo si divide per 2 o per 5, si ottiene la trasformazione ciclica decimale:\nLa stessa cosa succede se si divide per , dato che \u00e8 il numero moltiplicato per 7:\nSe si eleva al quadrato le ultime tre cifre e si sottrae il quadrato delle prime tre cifre, si ottiene ancora una trasformazione ciclica:\nIn base 10, \u00e8 un numero di Harshad e un numero di Kaprekar."}
{"id": "852353", "revid": "117992110", "url": "https://it.wikipedia.org/wiki?curid=852353", "title": "Klete Keller", "text": "Ha vinto un oro e un bronzo nella staffetta 4x200\u00a0m rispettivamente ai Giochi olimpici di Atene 2004 e Sydney 2000. Ha vinto anche due bronzi nei 400\u00a0m sl. \u00c8 primatista mondiale dei 4x200 sl.\nControversie.\nIl 6 gennaio 2021 era uno dei partecipanti all'assalto al Campidoglio di Washington.."}
{"id": "852355", "revid": "1522738", "url": "https://it.wikipedia.org/wiki?curid=852355", "title": "Maria di Belgorod", "text": "Biografia.\nLe fonti agiografiche relative a Maria di Belgorod sono state da pochi anni raccolte nell'opera russa \"Molitvennizy zemli Russkoi\", edita a San Pietroburgo nel 2004.\nNata a Biriuci, nell'Oblast' di Belgorod, da una povera famiglia di origine cosacca, dopo essere rimasta vedova ancora in giovane et\u00e0 affid\u00f2 i propri figli a dei vicini e si dedic\u00f2 al bere e alla dissolutezza. Per procurarsi di che vivere aveva iniziato la professione di guaritrice. Nel 1795, scossa dal pentimento per la propria vita dissoluta, part\u00ec in pellegrinaggio per Kiev ove visit\u00f2 il Pe\u010derska Lavra rimanendo stupita dall'alacrit\u00e0 del lavoro dei monaci che, giorno dopo giorno, scavavano nuove grotte attraverso il monte Berestov. Al suo ritorno a Belgorod, avvenuto un anno dopo, Maria inizi\u00f2 sola a scavare una grotta su un monte sito non lontano dalla citt\u00e0, attirando presto la curiosit\u00e0 degli abitanti del territorio circostante, alcuni dei quali giunsero ad aiutarla, spinti dal desiderio di purificazione attraverso la fatica. Inizi\u00f2 allora la sua vita di \"Stolta in Cristo\", cos\u00ec come sono chiamati coloro i quali, seguendo la lettera evangelica (Prima lettera ai Corinti 1:18-24, 2:14, 3:18-19) vivevano di carit\u00e0 simulando pazzia, disprezzando il proprio corpo e credendo in tal modo di prendere parte alla Passione di Cristo.\nIl clero secolare, in osservanza alle rigorose norme zariste in materia religiosa tendenti a reprimere il fenomeno delle sette, tent\u00f2 pi\u00f9 volte di fermare la santa, invano. Nel 1806 fu arrestata, nel 1817 il Consiglio dei ministri denunci\u00f2 addirittura ad Alessandro I gli scavi di Belgorod. Quest'ultimo, dopo aver preso le informazioni del caso dalle autorit\u00e0 civili presenti sul territorio, eman\u00f2 un ordine imperiale con il quale autorizz\u00f2 il proseguimento delle grotte e stanzi\u00f2 dei fondi per la costruzione di una basilica che Maria volle dedicata a Aleksandr Nevskij, santo protettore dell'imperatore.\nTale basilica venne terminata e consacrata il 30 agosto 1819. Dopo 25 anni di lavoro ininterrotto nelle grotte, Maria si spense il 22 giugno 1822."}
{"id": "852356", "revid": "287204", "url": "https://it.wikipedia.org/wiki?curid=852356", "title": "J\u00f1\u0101na", "text": "J\u00f1\u0101na (sanscrito, \"\u00f1\u0101na\", p\u0101li; devanagari: \u091c\u094d\u091e\u093e\u0928) vuol dire conoscenza o gnosi. \nNell'induismo indica la conoscenza vera, la realizzazione che s\u00e9 stesso (\u0101tman) coincide con la realt\u00e0 ultima Brahman. \nLo J\u00f1\u0101na Yoga \u00e8 uno dei cammini (marga) verso la liberazione (moksha) previsti nello yoga. Gli altri cammini includono bhakti e Karma Yoga.\n Nel buddhismo therav\u0101da \"\u00f1\u0101na\" \u00e8 il discernimento, la penetrazione mentale, ma \u00e8 spesso tradotto semplicemente con \"conoscenza\"."}
{"id": "852358", "revid": "1782831", "url": "https://it.wikipedia.org/wiki?curid=852358", "title": "Liberty and Justice For...", "text": "Liberty and Justice For... \u00e8 il terzo album degli Agnostic Front. Venne pubblicato nel 1987 dalla Relativity/Combat Records.\nNote.\nIl gruppo continu\u00f2 ad esplorare il panorama punk metal. La durata delle canzoni era ancora molto breve.\nLa novit\u00e0 principale riguardava la formazione, cambiata per tre quinti. Infatti la sezione ritmica e la seconda chitarra vennero sostituite con nuovi musicisti."}
{"id": "852359", "revid": "762947", "url": "https://it.wikipedia.org/wiki?curid=852359", "title": "Elvira de Hidalgo", "text": "Biografia e carriera.\nEbbe come allieva Maria Callas. Di tutte le insegnanti della Callas, la de Hidalgo fu quella che probabilmente ebbe maggiore influenza su di lei.\nDebutt\u00f2 nel 1908 come Rosina ne \"Il barbiere di Siviglia\" al Teatro di San Carlo di Napoli e prosegu\u00ec la carriera come soprano di coloratura nei maggiori teatri del mondo.\nSempre come Rosina ne \"Il barbiere di Siviglia\" debutta al Grand Th\u00e9\u00e2tre de Monte Carlo il 27 febbraio 1909 con Titta Ruffo, F\u00ebdor \u0160aljapin ed Antonio Pini-Corsi e nel 1910 con Alessandro Bonci ed Antonio Pini-Corsi al Metropolitan Opera House di New York dove \u00e8 anche Gilda in Rigoletto con Enrico Caruso e Amina ne La sonnambula con Bonci.\nSempre nel 1910 \u00e8 Euridice ne L'Orfeo a Montecarlo.\nNel 1911 a Montecarlo \u00e8 Amina ne \"La sonnambula\" e Linda di Chamounix con Ruffo.\nNel 1912 \u00e8 Nedda in pagliacci (opera) e Gilda in \"Rigoletto\" a Montecarlo e Rosina ne \"Il barbiere di Siviglia\" diretta da Rodolfo Ferrari con Ruffo, Giuseppe Kaschmann e Francesco Navarrini al Teatro La Fenice di Venezia e con Ruffo e \u0160aljapinal Palais Garnier di Parigi.\nElvira ne \"I puritani\", Marie nella \"Figlia del reggimento\", \"Lakm\u00e9\", furono alcuni dei ruoli che interpret\u00f2 nella sua carriera. \nNel 1916 fu scelta dal Teatro alla Scala di Milano per il centenario del \"Barbiere\". \nNel 1936 inizi\u00f2 la sua attivit\u00e0 di insegnante di canto al conservatorio \"Odeon Athenon\" di Atene.\nEsistono diverse registrazioni della voce della Hidalgo. La sua \"Una voce poco fa\" dal \"Barbiere di Siviglia\" di Rossini \u00e8 un tipico esempio del canto nell'inizio del Novecento. Il suo timbro e la grande agilit\u00e0 erano peculiari della tecnica di canto che insegnanti come Mathilde Marchesi utilizzavano nel tardo Ottocento.\nMaria Callas ricevette dalla sua insegnante la rigorosa e ben definita preparazione vocale di questa scuola italiana di canto. Gli immacolati abbellimenti, l'uso abile dei suoi registri vocali riflettono l'insegnamento di questo metodo vocale.\nDopo l'insegnamento al conservatorio di Atene, la de Hidalgo tra il 1949 e il 1954 insegn\u00f2 al conservatorio di Ankara e, a partire dal 1959 nel conservatorio di Milano.\nVocalit\u00e0 e personalit\u00e0 interpretativa.\nVoce di timbro argentino, estesa (dal si grave al mi sovracuto), di volume limitato ma molto duttile e agile e sorretta da un'ottima tecnica (anche virtuosistica), \u00e8 stata una delle pi\u00f9 grandi interpreti del repertorio belcantistico di primo Novecento. Come attrice possedeva grazia, vivacit\u00e0 e senso della misura."}
{"id": "852360", "revid": "767487", "url": "https://it.wikipedia.org/wiki?curid=852360", "title": "Miles in the Sky", "text": "Miles in the Sky \u00e8 un album di Miles Davis registrato e pubblicato nel 1968 che ha raggiunto la quinta posizione nella classifica Jazz Albums. In questo album Davis sperimenta per la prima volta gli strumenti elettrici che troveremo nelle produzioni successive. L'album \u00e8 caratterizzato da un sound nuovo e dal genere musicale funky jazz fusion che si discosta dal jazz tradizionale e dagli album precedenti dello stesso Davis.\nIl disco.\nSi tratta del quinto ed ultimo album registrato dal secondo grande quintetto di Davis al completo, poich\u00e9, quando verranno registrate le sessioni di \"Filles de Kilimanjaro\", il quintetto inizier\u00e0 a dissolversi con Ron Carter e Herbie Hancock rimpiazzati da altri musicisti in due delle cinque tracce presenti sul disco. L'insolita copertina \"psichedelica\" di \"Miles in the Sky\", pi\u00f9 consona ad un gruppo psichedelico della West Coast che a un gruppo jazz, fece presagire gli importanti cambiamenti di stile musicale che di l\u00ec a qualche anno troveranno completa realizzazione in album come \"In a Silent Way\" e soprattutto \"Bitches Brew\". La particolare tendenza all'inversione di stile si nota fin dal titolo del disco, evidente riferimento alla traccia \"Lucy in the Sky with Diamonds\" presente sull'LP capolavoro dei Beatles \"Sgt. Pepper's Lonely Hearts Club Band\" uscito l'anno prima.\nAnche se l'album fu pubblicato poco tempo dopo la registrazione delle ultime due canzoni, le tracce sul disco provengono da sessioni di diversi periodi temporali e illustrano l'evoluzione della musica di Davis da un jazz prettamente acustico alla \"fusion\" elettrica che tanto influenzer\u00e0 il jazz anni settanta. \"Paraphernalia\" (incisa il 16 gennaio 1968) contiene il suono della chitarra elettrica di George Benson, anche se in maniera pi\u00f9 lieve e maggiormente tradizionale rispetto alla precedente \"Circle in the Round\" (che vedr\u00e0 la luce soltanto a fine anni settanta). \"Black Comedy\" e \"Country Son\" (15 e maggio 1968 rispettivamente) costituiscono l'ultimo ritorno di Davis alla classica formazione a quintetto acustico in studio. \"Stuff\" (registrata il 17 maggio 1968), con il suo basso elettrico, il pianoforte Fender Rhodes, e il suo tempo raddoppiato, possiede uno stile a venire, che si concretizzer\u00e0 nel successivo \"Filles de Kilimanjaro\". \"Paraphernalia\" \u00e8 l'unica composizione dell'album ad essere stata eseguita dal vivo in concerto da Davis."}
{"id": "852362", "revid": "2184915", "url": "https://it.wikipedia.org/wiki?curid=852362", "title": "Bag\u00f2ss", "text": "Il bag\u00f2ss \u00e8 un formaggio semigrasso a latte crudo a pasta extra dura, cotta e con l'aggiunta di zafferano, prodotto nel comune di Bagolino in provincia di Brescia. \u00c8 iscritto tra i PAT e riconosciuto come presidio Slowfood.\nNotizie generali.\nSi tratta di un prodotto espressione non solo del territorio ma anche della specifica tipologia produttiva.\nLa zona di produzione del bagoss \u00e8 il comune di Bagolino, piccolo comune bresciano dell'alta Val Sabbia o, meglio, della sua afferente Valle del Caffaro.\nBagossi \u00e8 il nome degli abitanti di Bagolino, e dal nome dialettale del territorio di Bagolino prende quindi il nome del formaggio.\nIl bag\u00f2ss si fa con il latte crudo di vacca bruno-alpina.\nSeguendo un'antichissima tradizione, durante la fase di rottura della cagliata i casari aggiungono un cucchiaino di zafferano. Stagiona a lungo: il disciplinare (del presidio Slow Food) prevede almeno 12 mesi, ma la media \u00e8 pi\u00f9 alta (24 o 36 mesi).\nDurante l'affinamento, la crosta \u00e8 unta con olio di lino pastorizzato che le conferisce una tipica colorazione bruno-ocra (originariamente si utilizzava olio di lino crudo, ora non pi\u00f9 a norma).\nLa pezzatura \u00e8 pi\u00f9 grande di quella delle tome di montagna: pesa solitamente 16-18 chilogrammi, ma alcuni bag\u00f2ss arrivano anche a 20-22 chilogrammi.\nI produttori di tale formaggio usano il fuoco a legna e grandi pentoloni di rame. D'estate caseificano in alpeggio, d'inverno la prassi (non esistendo, attualmente, un disciplinare codificato per la produzione) \u00e8 quella di alimentare gli animali soprattutto con fienagione locale.\nLe versioni estive, ovvero quelle ottenute a partire da latte prodotto dalla vacche al pascolo in alpeggio (latte di malga), hanno caratteristiche peculiari e distintive. Le zone utilizzate (sempre e solo all'interno dei confini comunali) sono quelle del Maniva e della valle Dorizzo.\nQuando \u00e8 ben stagionato, si presta ad essere grattugiato.\nTutti gli anni nel secondo fine settimana di ottobre, in occasione del rito della transumanza (ovvero il ritorno delle vacche dall'alpeggio estivo in montagna alle stalle invernali in paese), si svolge un concorso caseario sul miglior bagoss dell'anno, presieduto dalla delegazione ONAF di Brescia.\nIl bagoss ha un \"cugino\" in provincia di Brescia molto simile per tipologia di formaggio, tipo di latte e vacche, procedimento produttivo e caratteristiche organolettiche, nonch\u00e9 perch\u00e9 i territori di produzione sono confinanti: il Nostrano Valtrompia, che per\u00f2 \u00e8 DOP.\nSul sito del comune di Bagolino nella sezione \"cultura\" \u00e8 possibile reperire contenuti interessanti (leggende, tradizioni) legati al Bagoss. \nQualit\u00e0 organolettiche.\nIl bag\u00f2ss comincia ad esprimere tutta la complessit\u00e0 dopo almeno 10-12 mesi di stagionatura, quando la pasta inizia a diventare granulosa e tende a rompersi in scaglie."}
{"id": "852364", "revid": "767487", "url": "https://it.wikipedia.org/wiki?curid=852364", "title": "Rick Say", "text": ""}
{"id": "852369", "revid": "767487", "url": "https://it.wikipedia.org/wiki?curid=852369", "title": "Filles de Kilimanjaro", "text": "Filles de Kilimanjaro \u00e8 un album di Miles Davis pubblicato nel 1969.\nLe registrazioni, avvenute nel giugno e nel settembre del 1968, segnano il passaggio definitivo di Davis al periodo \"elettrico\". Nella sessione di settembre Chick Corea e Dave Holland prendono il posto di Herbie Hancock e Ron Carter. L'album, prodotto da Teo Macero, pu\u00f2 essere interpretato come un lavoro di transizione tra le registrazioni in gran parte acustiche del secondo quintetto jazz di Davis, e il suo successivo periodo influenzato dal rock (vedasi per esempio \"Bitches Brew\").\nTracce.\nMusiche di Miles Davis."}
{"id": "852370", "revid": "71433", "url": "https://it.wikipedia.org/wiki?curid=852370", "title": "Dal tramonto all'alba 2", "text": ""}
{"id": "852371", "revid": "834", "url": "https://it.wikipedia.org/wiki?curid=852371", "title": "Lez", "text": ""}
{"id": "852372", "revid": "71433", "url": "https://it.wikipedia.org/wiki?curid=852372", "title": "Dal tramonto all'alba 3", "text": ""}
{"id": "852388", "revid": "110157", "url": "https://it.wikipedia.org/wiki?curid=852388", "title": "Kamenn\u00e1 (Boemia meridionale)", "text": "Kamenn\u00e1 \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "852394", "revid": "1305772", "url": "https://it.wikipedia.org/wiki?curid=852394", "title": "LEZ", "text": ""}
{"id": "852396", "revid": "72396", "url": "https://it.wikipedia.org/wiki?curid=852396", "title": "Earl McGraw", "text": "Earl McGraw \u00e8 un personaggio fittizio, partorito della mente di Quentin Tarantino e Robert Kurtzman, apparso in vari lungometraggi del regista, \"Dal tramonto all'alba\", \", \" \"Grindhouse - A prova di morte\" e \"Grindhouse - Planet Terror\". Earl \u00e8 interpretato da Michael Parks nei lungometraggi; da Don Johnson e Jesse Johnson in \"Dal tramonto all'alba - La serie\", ispirata all'omonimo film.\nBiografia.\nKill Bill volume 1.\nIn \"Kill Bill volume 1\", Earl McGraw \u00e8 lo sceriffo incaricato di accorrere alla cappella di El Paso, in Texas dove \u00e8 avvenuto il massacro della Sposa a opera della Di.V.A.S. McGraw ha anche un figlio, Edgar (James Parks), anch'egli nel corpo di polizia texano ed \u00e8 chiamato alla cappella proprio da Edgar che lui chiama con il nomignolo di \u00abfiglio numero 1\u00bb. Giunto nel luogo della strage, McGraw asserisce che si tratta di un lavoro da professionisti e che solo una mente folle pu\u00f2 avere ordito quella carneficina. In lui c'\u00e8 quasi un'ammirazione malcelata per la precisione del lavoro dei killer. McGraw \u00e8 l'uomo che scopre che la sposa (Uma Thurman) \u00e8 ancora viva, ma in coma.\nGrindhouse.\nIn \"Grindhouse - A prova di morte\", il primo segmento di \"Grindhouse\", Earl McGraw e suo figlio Edgar, sempre chiamato \u00abfiglio numero 1\u00bb, sono gli sceriffi incaricati di svolgere le pratiche burocratiche riguardanti la morte delle ragazze ad opera di Stuntman Mike. Nonostante McGraw scopra che il responsabile dell'incidente potrebbe non essere l'alcol e la droga ingurgitati dalle ragazze, egli rinuncia al compito \"per seguire il campionato NASCAR\", dato che, avendo pure ragione, Stuntman Mike non si sarebbe fatto pi\u00f9 vivo in Texas.\nIn \"Grindhouse - Planet Terror\", il secondo segmento di \"Grindhouse\", Earl McGraw \u00e8 uno dei membri della resistenza contro i mutanti infetti dal \"DC-2\", a fianco dei suoi colleghi Hague e Tolo: sua figlia \u00e8 Dakota Block, la dottoressa che aveva in cura Stuntman Mike nel primo segmento della pellicola, e sua moglie \u00e8 Ramona McGraw, affetta da un tumore, che viene infettata dal DC-2. Earl la uccider\u00e0 e si unir\u00e0 al gruppo di sua figlia per sopravvivere. Verso la fine del film Earl salva sua figlia uccidendo il dottor William Block, il marito abusivo di Dakota, che \u00e8 stato anche lui infettato, e va a vivere con Cherry Darling e gli altri sopravvissuti in Messico.\nDal tramonto all'alba.\nIn \"Dal tramonto all'alba\", Earl McGraw appare solamente nella scena iniziale, nella quale, dopo aver meticolosamente descritto la sua giornata, viene ucciso da Richard Gecko (Quentin Tarantino) durante una rapina al negozio di liquori che poco dopo esploder\u00e0 a causa sua e del fratello Seth (George Clooney). In \"Dal tramonto all'alba\", Earl McGraw non \u00e8 pi\u00f9 uno sceriffo, ma un ranger texano: sembrerebbe che abbia ricevuto una promozione nel lasso di tempo trascorso tra \"Kill Bill - Volume 1\", \"Grindhouse\" e la pellicola in questione."}
{"id": "852397", "revid": "140509", "url": "https://it.wikipedia.org/wiki?curid=852397", "title": "In a Silent Way", "text": "In A Silent Way \u00e8 un album di Miles Davis registrato e pubblicato nel 1969.\nL'album fonde il rock con il jazz ed \u00e8 uno dei primi veri tentativi da parte di Davis di esplorare il genere musicale definito \"fusion\", direzione che sarebbe divenuta pi\u00f9 marcata ed evidente nel suo successivo lavoro \"Bitches Brew\". L'album prende il titolo dall'omonimo brano in esso contenuto e composto da Joe Zawinul.\nAll'epoca della sua pubblicazione, l'album gener\u00f2 polemiche e giudizi contrastanti tra i critici, in particolare quelli che si occupavano di jazz e di rock erano divisi tra chi riteneva il disco un capolavoro di musica sperimentale e chi denigrava l'opera come una commercializzazione e un imbastardimento del genere jazz. Da allora, il disco si \u00e8 ormai lasciato alle spalle le critiche, ed \u00e8 ormai reputato da critica e pubblico uno dei migliori e pi\u00f9 influenti lavori di Davis. Nel 2001, La Columbia Legacy in collaborazione con Sony Music ha pubblicato un cofanetto di tre CD intitolato \"The Complete In a Silent Way Sessions\", che comprende l'album originale, tracce aggiuntive, e le registrazioni integrali utilizzate per produrre \"In a Silent Way\".\nIl disco.\nSebbene le esibizioni dal vivo di Davis e suoi precedenti dischi come \"Miles in the Sky\" (1968) e \"Filles de Kilimanjaro\" (1969) avessero gi\u00e0 lasciato intravedere il cambio stilistico verso il jazz fusion al quale era propenso il musicista, \"In a Silent Way\" contiene il primo vero approccio completamente elettrico di Davis alla sua musica, dominata in questo album dalle chitarre e dai pianoforti elettrici. Si tratta anche delle prime registrazioni in studio fatte da Davis a essere costruite, montate e largamente rimaneggiate dal produttore Teo Macero in fase di post-produzione. Le tecniche di montaggio di Macero incorporarono elementi di sonate classiche nell'inciso di Davis per \"In a Silent Way\". Entrambe le due lunghe tracce sul disco consistono di tre parti distinte strutturate come una sonata con un preludio, uno svolgimento e un finale. Gli ultimi sei minuti della prima traccia sono in realt\u00e0 i primi sei minuti dello stesso brano ripetuti. Grazie a questo \"trucchetto\" la traccia acquista una struttura anomala e particolare.\nL'album vede la partecipazione del virtuoso della chitarra John McLaughlin, che giusto un mese prima dell'inizio delle sessioni di \"In a Silent Way\", aveva finito di registrare il suo album di debutto \"Extrapolation\". Dietro richiesta di Tony Williams, McLaughlin part\u00ec dall'Inghilterra alla volta degli Stati Uniti per suonare con The Tony Williams Lifetime. Williams port\u00f2 McLaughlin a casa di Davis la sera prima dell'inizio della registrazione di \"In a Silent Way\". Davis non aveva mai sentito nominare prima il chitarrista, ma rimase cos\u00ec impressionato da lui che gli disse di presentarsi in studio il giorno seguente. In seguito McLaughlin avrebbe raggiunto il pieno successo durante gli anni settanta come leader della Mahavishnu Orchestra.\nAccoglienza.\nReazioni iniziali.\nRaggiungendo la posizione numero 134 nella classifica \"Billboard 200\" negli Stati Uniti, \"In a Silent Way\" divenne il primo album di Davis in quattro anni, sin dai tempi di \"My Funny Valentine\" (1965), a entrare in classifica. Nonostante il disco si stesse rivelando un successo commerciale abbastanza sostanzioso, la critica si trov\u00f2 divisa nel recensire l'album. L'incorporazione di strumentazioni elettroniche e la struttura prettamente sperimentale dell'opera generarono non poche controversie presso i critici di jazz. Secondo l'edizione del 2004 della \"The New Rolling Stone Album Guide\", i processi di registrazione e di produzione delle tracce messi in atto da Davis e dal produttore Teo Macero, consistenti in un \"taglia e cuci\" delle diverse registrazioni in un vero e proprio montaggio sonoro di studio, \"sembravano pura eresia secondo i canoni jazz\". Nel suo libro \"Running the Voodoo Down: The Electric Music of Miles Davis\", Phil Freeman scrive che i critici rock e jazz ai tempi dell'uscita dell'album si guardavano bene dallo sconfinare uno nel campo dell'altro e rimanevano fissi nei loro rispettivi generi, ma \"In a Silent Way\", che suonava quasi rock, cambi\u00f2 tutto. Chi si occupava di musica rock dovette forzatamente parlare del disco facendo notare la nuova direzione che sembrava star prendendo la musica di Davis, mentre i critici jazz, specialmente quelli non interessati al rock, pensarono che l'opera fosse un tradimento del vero jazz, e lo accolsero malamente.\nIn una recensione dell'epoca su \"Rolling Stone\", il critico musicale Lester Bangs descrisse \"In a Silent Way\" come \"il tipo di album che ti d\u00e0 fiducia nella musica del futuro. Non \u00e8 rock and roll, ma non \u00e8 nemmeno niente di cos\u00ec stereotipato come il jazz. Il disco riunisce in s\u00e9 praticamente tutte le sperimentazioni messe in atto negli ultimi quattro anni dai musicisti rock, e le unisce al background jazzistico di Davis\".\nCritica attuale.\nNel corso degli anni, \"In a Silent Way\" ha smesso di dividere i critici, e viene ormai considerato da pubblico e critica come uno dei migliori lavori di Davis. In una recensione retrospettiva, lo scrittore K. Leander Williams della rivista \"Blender\" ha definito l'album \"un capolavoro di musica proto-ambient\". Citandolo come \"uno dei maggiori traguardi professionali per Davis\", Chip O'Brien di PopMatters afferm\u00f2 che le tecniche di montaggio del produttore Teo Macero utilizzate in studio per l'album aiutarono Davis \"a far sposare insieme musica e tecnologia\". Per quanto riguarda la sua importanza musicale, O'Brien scrisse che \"In a Silent Way\" \"trascende i generi musicali\". Il giornalista Nick Southall di \"Stylus Magazine\" defin\u00ec l'album \"senza tempo\", affermando che influenz\u00f2 altri generi musicali come la dance music, l'elettronica, il rock, e il pop. L'influente \"The Penguin Guide to Jazz\" ha incluso \"In a Silent Way\" nella sua \"Core Collection\".\nTracce.\nMusiche di Miles Davis, eccetto dove indicato."}
{"id": "852398", "revid": "110157", "url": "https://it.wikipedia.org/wiki?curid=852398", "title": "Kamenn\u00fd \u00dajezd (Boemia meridionale)", "text": "Kamenn\u00fd \u00dajezd \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "852399", "revid": "1700", "url": "https://it.wikipedia.org/wiki?curid=852399", "title": "Josef Zawinul", "text": ""}
{"id": "852401", "revid": "1543377", "url": "https://it.wikipedia.org/wiki?curid=852401", "title": "Geografia dell'Aquila", "text": "La citt\u00e0 dell'Aquila si estende in modo molto vasto lungo le direttrici ove si incontrano la SS 17, la SS 80 e la SR 5 bis in una subregione dell'alta provincia dell'Aquila detta appunto Conca aquilana.\nGeografia fisica.\nLa citt\u00e0 dell'Aquila occupa una porzione di territorio dela conca, nella media valle dell'Aterno, caratterizzata dalla presenza di dorsali montuose su tutti i lati: a nord e nord-est \u00e8 delimitata dal massiccio del Gran Sasso, a est dall'Altopiano di Navelli, a sud dalle propaggini settentrionali della catena del Sirente-Velino, a ovest dal gruppo montuoso dei Monti Ocre e Cagno e da quello dei Monti San Rocco e Cava, a nord-ovest dal Monte Calvo.\nOrografia.\nLe tre principali aree montane del territorio del comune sono: \nAll'interno del comune dell'Aquila \u00e8 presente parte dell'altopiano di Campo Imperatore, nel cuore del Gran Sasso ed all'interno del Parco nazionale del Gran Sasso e Monti della Laga. Il territorio del comune presenta anche un'exclave, in territorio montano, al confine con il parco naturale regionale Sirente-Velino e la riserva regionale Montagne della Duchessa.\nIdrografia.\nIl territorio del comune \u00e8 attraversato dal corso del fiume Aterno e dai suoi piccoli affluenti Vetoio, Raio e Vera, quest'ultimi a carattere torrentizio proveniente dalla parte sud-ovest e nord-est della Conca Aquilana. Gli unici specchi d'acqua del comune sono il Lago Vetoio e i Laghi di Bagno.\nClima.\nIl territorio dell'Abruzzo aquilano, e zone limitrofe, \u00e8 particolarmente interessante dal punto di vista climatico.\nIl clima \u00e8 di tipo temperato-fresco submontano, con temperature che nell'ultimo ventennio variano nel mese pi\u00f9 freddo (gennaio) dai + 2\u00a0\u00b0C del declivio su cui sorge la citt\u00e0 a + 0,5 del fondovalle occidentale ai 21,5\u00a0\u00b0C del mese pi\u00f9 caldo (luglio), di poco sotto i + 20\u00b0 a fondovalle, con temperatura media annua compresa tra gli 11,5\u00b0 ed i 10\u00b0. Le precipitazioni sono relativamente abbondanti (circa 750 mm annui) e concentrate soprattutto in autunno e in primavera.\nIn inverno la neve \u00e8 frequentissima e pu\u00f2 permanere al suolo per diverse settimane, e in alcuni anni particolarmente rigidi di notte si sono arrivati a registrare dei valori di temperatura bassissimi, pari anche a -16\u00a0\u00b0C in citt\u00e0, mentre non possono definirsi eccezionali valori inferiori ai - 20 \u00b0 a fondovalle come avvenuto il giorno 15 febbraio 2012 con un picco di -24,0\u00b0 nei pressi di Preturo.\nA causa dell'altitudine e soprattutto della posizione nel cuore di una vallata non particolarmente ampia, racchiusa da alti rilievi montuosi, le escursioni termiche tra il d\u00ec e la notte in periodi di alta pressione possono essere elevatissime (basti citare l'esempio del 15 giugno 2004, in cui la minima registrata fu di 9,1\u00a0\u00b0C, mentre la massima arriv\u00f2 a toccare i 32,9\u00a0\u00b0C) a causa delle forti inversioni termiche notturne esaltate dal basso tasso di umidit\u00e0.\nAmbiente.\nFlora.\nFino al XVI secolo il comprensorio dell'Aquila era caratterizzato dalla presenza di enormi distese boscose. A partire dal XVI e XVII secolo ebbero inizio operazioni di disboscamento intensivo, soprattutto allo scopo di fornire nuovi pascoli alla pastorizia, che sconvolsero pesantemente il paesaggio. Tanto \u00e8 vero, che pi\u00f9 volte si dovette vietare alle popolazioni di insistere nel taglio degli alberi. In particolare, l'essenza maggiormente penalizzata fu proprio l'abete bianco, che si era spinto a queste latitudini nel corso delle glaciazioni, e che fu quasi completamente distrutto.\nIl versante aquilano, del Gran Sasso, possiede un substrato calcareo ed un clima continentale. Questi fattori favoriscono principalmente lo sviluppo di boschetti di pioppi, di carpini e di cerri. Sono presenti, nell'areal, il nocciolo, il castagno (che forma umbratili boschi), l'acero (spesso presente con esemplari mastodontici). Sui versanti pi\u00f9 soleggiati si pu\u00f2 trovare il sorbo montano e il ciliegio selvatico. Solo grazie a rimboschimenti sono presenti il pino nero, l'abete rosso, e il larice. L'introduzione di quest'ultima specie, secondo Fernando Tammaro e Carlo Catonica dell'Universit\u00e0 degli Studi dell'Aquila \u00e8 stato giudicato un errore perch\u00e9 le condizioni ambientali del luogo sono troppo severe per una conifera decidua quale \u00e8, appunto, il larice.\nLe fioriture sono caratterizzate da gigli (specie protetta da una Legge Regionale dell'Abruzzo), campanule, sassifraghe, primule, genziane, garofanini e numerose orchidee. Menzione a parte merita la stella alpina appenninica, una pianta rarissima sulle montagne dell'Appennino.\nMolto sviluppati sono i boschetti di pioppi, di carpini e di cerri. Sono presenti, nell'areale, il nocciolo, il castagno (che forma umbratili boschi), l'acero (spesso presente con esemplari mastodontici). Solo grazie a rimboschimenti sono presenti il pino nero, l'abete rosso, e il larice. Tra gli arbusti possono essere menzionati il ginepro, il mirtillo (commestibile), la belladonna (di aspetto simile al mirtillo, ma velenoso o addirittura mortale), l'agrifoglio.\nFauna.\nData l'ampia estensione del comune, vi \u00e8 un'ampia variet\u00e0 di fauna, comprendente molte delle specie riscontrate nel Parco nazionale del Gran Sasso e Monti della Laga. L'area dell'aquilano \u00e8 abitata anche da volpi, cinghiali e gatti selvatici, ma \u00e8 possibile imbattersi anche in esemplari di caprioli e lupi appenninici. Per quanto riguarda gli uccelli sono presenti, tra gli altri, il falco pellegrino, il gheppio ed il lodolaio.\nL'esponente pi\u00f9 imponente della fauna della zona dell'Aquila \u00e8 l'orso marsicano, una sottospecie di orso bruno, endemica dell'Appennino, di taglia relativamente ridotta. Presenti anche esemplari di lupo appenninico. Altri mammiferi di rilievo sono il gatto selvatico, il cinghiale, il daino ed il capriolo; meno diffuso che in altri areali abruzzesi \u00e8 invece il camoscio, reintrodotto in tempi relativamente recenti.\nFra i rapaci meritano menzione l'aquila reale, il falco, la poiana comune e lo sparviero. Spicca, fra gli altri uccelli, la presenza del gracchio alpino e del picchio.\nFra i rettili va segnalata la vipera dell'Orsini, anch'essa endemica, di dimensioni inferiori rispetto alla vipera comune e caratterizzata da velenosit\u00e0 meno letale. Staziona nelle pietraie, vicino ai corsi d'acqua e nelle zone di bassi cespugli di ginepro.\nPinete.\nNel territorio del comune sono presenti quattro vaste pinete che si inerpicano rispettivamente su Monte Luco (\"Pineta di Roio\"), sopra al convento di San Giuliano (\"Pineta di San Giuliano\"), sui tornanti del Passo delle Capannelle (\"Pineta di Arischia/Pizzoli\"), la Pineta di \"Pesco Croce\" e quella del \"Colle Cerasitto\" (le due \"Pinete di Bagno\"). Le prime tre hanno subito danni negli anni 2000 e 2020 a causa di incendi boschivi dolosi ed hanno qualche itinerario escursionistico che le attraversa.\nParchi urbani.\nLa citt\u00e0 \u00e8 ben dotata di parchi, tipicamente panoramici perch\u00e9 posti sulle parti pi\u00f9 alte delle colline. Il \"Parco del Sole\" o Parco Chico Mendez, \u00e8 situato alle spalle della basilica di Collemaggio. Da qui si gode di una vista eccezionale ed \u00e8 spesso meta di cittadini che vogliono godere momenti di pace e tranquillit\u00e0. Oltre al parco del Sole in citt\u00e0 si trova il \"Parco del Castello\", che circonda la fortezza dagli anni '30 del XX secolo.\nInquinamento.\nData la sua posizione, il suo clima rigido e la mancanza di industrie fortemente inquinanti, L'Aquila \u00e8 una citt\u00e0 con poco inquinamento atmosferico. I forti venti che specialmente d'inverno spazzano il cielo aquilano, inoltre, contribuiscono a portare via lo smog prodotto dal traffico cittadino. La situazione \u00e8 in parte cambiata dopo il terremoto del 2009 con il trasferimento nelle periferie di parte della popolazione residente e il flusso di traffico in ingresso e in uscita dalla citt\u00e0 all'inizio e alla fine degli orari di lavoro.\nGeografia politica e antropica.\nIl territorio comunale aquilano ha una superficie di 473,91\u00a0km\u00b2 (che lo pone al nono posto in Italia per superficie) e ospita una popolazione di abitanti.\nConfina dal versante reatino con i comuni di Antrodoco e Borgorose, dal versante teramano con Crognaleto, Fano Adriano, Isola del Gran Sasso d'Italia e Pietracamela e dal versante propriamente aquilano con Barete, Barisciano, Cagnano Amiterno, Campotosto, Capitignano, Fossa, Lucoli, Magliano de' Marsi, Ocre, Pizzoli, Rocca di Cambio, Rocca di Mezzo, Santo Stefano di Sessanio, Scoppito e Tornimparte.\nA causa dell'estensione territoriale molto elevata presenta una rete di servizi molto sparsa sul territorio ed \u00e8 divisa in 49 frazioni. La citt\u00e0 \u00e8 attraversata dall'asse nord-ovest sud-est della SS 17, che permette un collegamento con il casello autostradale della A25 di Bussi-Popoli, e quindi con Pescara, e Sulmona. Nella zona occidentale della citt\u00e0 inizia la SS 80, che collega il capoluogo abruzzese con i comuni dell'alta provincia aquilana e con Teramo.\n\u00c8 attraversata dall'autostrada A24, che collega la citt\u00e0 con Teramo e la costa adriatica e con Roma e con il Tirreno. Il trasporto su rotaia presenta una singola linea, la Terni-Sulmona, con tre stazioni sul territorio comunale. L'aeroporto di Preturo (detto Aeroporto dei Parchi) \u00e8 l'unico presente nella provincia; attualmente \u00e8 chiuso, ma riaprir\u00e0 come scalo di aviazione generale; per il trasporto aereo civile si usufruisce dei vicini aeroporti di Fiumicino, Ciampino e Pescara.\nI Quarti.\nLa citt\u00e0 storicamente \u00e8 suddivisa in quattro rioni, i \"Quarti\", rappresentati da uno stemma e da una chiesa capoquarto. I quarti sono:\nLe chiese principali di ciascun quarto sono state fondate dai rispettivi castellani (come ad esempio la chiesa di Santa Maria Paganica nel rione Santa Maria proviene dalla chiesa dell'Assunta del castello Paganica, o la chiesa di San Pietro a Coppito dall'omonima sita nel castello di Coppito), e cos\u00ec anche le chiese minori (come ad esempio la chiesa di San Silvestro nel Quarto Santa Maria, fondata dai castellani dell'omonima chiesa di Collebrincioni, o la chiesa di Santa Maria di Roio nel Quarto San Marciano, fondata dai castellani di Poggio di Roio). Legati ad essi sono i \"castelli\" fondatori circostanti, ossia i comuni e le frazioni, che secondo le cronache di Buccio di Ranallo sarebbero 99. Nella ripartizione territoriale del 1276, i Quarti oltre al centro storico comprendevano anche i relativi castelli (ossia le frazioni) che fondarono ciascuno dei quattro rioni; anche se oggi tendenzialmente s'inquadrano i rioni rispettivi del centro, e a parte le frazioni, specialmente dopo le modifiche territoriali del decreto regio del 1927.\nLe frazioni.\nCon l'approvazione del decreto \"Grande Aquila\" nel 1927,\nil goverrno fascista cre\u00f2 la provincia di Rieti scorporando una parte della provincia aquilana, riformando anche l'amministrazione territoriale, revocando l'autonomia comunale a otto centri della conca: Arischia, Bagno, Camarda, Lucoli, Paganica, Preturo, Roio e Sassa, che divennero immediatamente parte delle attuali 49 frazioni aquilane. Oggigiorno le maggiori frazioni sono Pettino e Paganica.\nConsigli territoriali di partecipazione.\nIl territorio del comune dell'Aquila, uno dei pi\u00f9 vasti d'Italia, \u00e8 suddiviso in 12 \"consigli territoriali di partecipazione\", ognuna deiquali elegge un \"Presidente\" ed un proprio \"Consiglio\". I consigli territoriali sono:\nNucleo moderno.\nQuesto quartiere fa parte della VII Circoscrizione; si \u00e8 sviluppato dagli anni '60 a ovest, verso le zona di Campo di Pile, dove esistevano poche abitazioni, per lo pi\u00f9 case contadine o ville gentilizie, alcune delle quali ancora presenti. La zona di Pile \u00e8 attraversata dalla SS 17, che si collega da via Roma del centro storico all'uscita di Porta Barete, ma \u00e8 accessibile da nord anche mediante il viale della Croce Rossa. Dopo il terremoto dell'Aquila del 2009 il sistema viario \u00e8 stato notevolmente ampliato e ricostruito, poich\u00e9 gran parte delle sedi di aziende e uffici vari sono stati spostati fuori dal centro. Presso l'incrocio del viale Roma sono state realizzate due grandi rotatorie monumentali, con sculture artistiche, che collegano la parte nord dell'Aquila mediante via Vicentini, da cui si dirama via Croce Rossa che lambisce il Parco del Castello.\nA sud la Strada regionale 615 conduce al Piazzale della Stazione. Sostanzialmente il nucleo di Pile dopo il 2009 si \u00e8 espanso a macchia di leopardo, inglobando quasi, all'estremo ovest, contrada Coppito, e a nord contrada Pettino e San Giuliano, con la costruzione di sedi commerciali varie, fino al grande centro commerciale L'Aquilone, che si trova presso la Facolt\u00e0 di Ingegneria e Scienze di Formazione Matematica, collegata direttamente all'ospedale San Salvatore. Pile si divide in:\nLa zona di Pile-Pettino a ovest \u00e8 accessibile dal casello autostradale A24 uscita L'Aquila Ovest.\nComprende la zona nord-est attorno il centro storico, sviluppatasi gi\u00e0 nei primi anni '60 da abitazioni popolari. A nord dello stadio Fattori sorge il quartiere Torrione, denominato cos\u00ec per il monumento storico presente all'incrocio tra le maggiori strade: via De Gasperi e via Cardinal Mazzarino. Il \"torrione\" \u00e8 un monolite, rudere di una torre di avvistamento o di un acquedotto medievale, ridotto in tali condizioni dal terremoto del 1703, e successivamente privato della cima dal sisma del 2009. Il Torrione ospita in via De Gasperi il complesso della Caserma Militare Battaglione degli Alpini, e all'incrocio con via Strinella la Questura. La parrocchia \u00e8 dedicata a San Pio X.\nVia Strinella \u00e8 un quartiere fuori le mura orientali aquilane, sorto sotto Porta Leoni, nella met\u00e0 degli anni '50. Il sobborgo lambisce a sinistra il Parco del Castello, ospitando vari uffici come quello dell'Agenzia delle Entrate e le Assicurazioni Generali. A sud confluisce nel terminal \"Lorenzo Natali\" di Collemaggio. La parrocchia \u00e8 dedicata a Santa Rita, a pianta circolare simile alla parrocchia di San Pio X a Torrione; altre strade del sobborgo sono via Avezzano, via Chieti, via Teramo, via Atri, via Lanciano.\nLa zona \u00e8 raggiungibile dal casello autostradale A24 uscita L'Aquila Est; o seguendo la strada statale 17bis.\nIl quartiere si \u00e8 sviluppato nell'antica zona di partenza del \"tratturo magno\", che partiva da Collemaggio verso la val Pescara. Nascente dalla zona sud del cimitero comunale, ingloba a est la frazione Gignano, che sorge presso la biforcazione della SS 17, ed a sud la contrada Sant'Elia. Ospita il Comando Regionale del Corpo Forestale e alcune scuole. La chiesa parrocchiale \u00e8 stata costruita nel 2011, dedicata a San Mario. Sant'Elia ospita la sede di alcune banche italiane, e si trova a lambire la SS 17 a sud di Porta Napoli. La chiesa parrocchiale degli anni '60, ricostruita dopo il terremoto del 2009, \u00e8 dedicata a San Lorenzo."}
{"id": "852402", "revid": "115549693", "url": "https://it.wikipedia.org/wiki?curid=852402", "title": "Inno della Repubblica Socialista Sovietica Lettone", "text": "L\u2019Inno della RSS Lettone (in lettone Latvijas Padomju Soci\u0101listisk\u0101s Republikas himna) fu l'inno nazionale della Repubblica Socialista Sovietica Lettone. La musica venne composta da Anatols Liepi\u0146\u0161 ed il testo venne scritto da Fricis Rokpelnis e J\u016blijs Vanags. L'inno fu adottato dal 1945 fino al 1991, anno in cui la Lettonia adott\u00f2 come proprio inno \"Dievs, sv\u0113t\u012b Latviju\"."}
{"id": "852410", "revid": "767487", "url": "https://it.wikipedia.org/wiki?curid=852410", "title": "Koma\u0159ice", "text": "Koma\u0159ice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "852412", "revid": "110157", "url": "https://it.wikipedia.org/wiki?curid=852412", "title": "Kv\u00edtkovice", "text": "Kv\u00edtkovice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "852413", "revid": "1534511", "url": "https://it.wikipedia.org/wiki?curid=852413", "title": "Funzione di Green", "text": "In analisi funzionale, la funzione di Green associata ad un operatore differenziale lineare \u00e8 la funzione di ingresso all'operatore che produce per risposta l'impulso elementare (delta di Dirac).\nIn pratica, ci\u00f2 significa che se formula_1 \u00e8 un operatore differenziale lineare, allora la funzione di Green formula_2 \u00e8 soluzione dell'equazione formula_3, dove formula_4 \u00e8 la funzione delta di Dirac.\nIl nome deriva dal matematico e fisico britannico George Green (14 luglio 1793 \u2013 31 maggio 1841). I campi di applicazione di questa funzione sono ormai tra i pi\u00f9 vari. Fondamentale, ad esempio, \u00e8 il suo utilizzo nella teoria quantistica delle interazioni, in particolare nella teoria quantistica dei campi interagenti e nella teoria dei sistemi a molti corpi, dove \u00e8 a volte indicata col nome di propagatore.\nDefinizione.\nSia dato un arbitrario operatore differenziale lineare formula_5 che agisce su un opportuno spazio di funzioni, nella generica variabile formula_6. Un'equazione differenziale, che \u00e8 in generale alle derivate parziali, \u00e8 scritta nel seguente modo:\nLa funzione di Green dell'operatore formula_8 \u00e8 definita come la distribuzione (soluzione fondamentale) formula_9 tale che:\nGrazie alla propriet\u00e0 della delta di Dirac:\nDal momento che formula_12, si ha (portando formula_5 che agisce solo su formula_14 fuori dall'integrale):\nda cui si ottiene:\ndove formula_17 \u00e8 una soluzione dell'equazione omogenea associata formula_18. La funzione arbitraria formula_17 \u00e8 univocamente fissata dalle condizioni al contorno del problema.\nIn modo equivalente, facendo uso della notazione di Dirac per gli spazi vettoriali, una generica equazione differenziale \u00e8 scritta nel seguente modo:\nSe formula_21 ammette un inverso formula_22 allora l'equazione si pu\u00f2 formalmente risolvere come segue:\nMoltiplicando a sinistra per formula_24 e sfruttando la spettralizzazione dell'identit\u00e0:\nsi ottiene:\nLa funzione di Green di un operatore differenziale \u00e8 dunque il nucleo integrale dell'inverso, se esiste, dell'operatore medesimo:\nLa funzione di Green e la trasformata di Fourier.\nUno dei metodi pi\u00f9 potenti per trovare le funzioni di Green in casi specifici \u00e8 l'utilizzo della trasformata di Fourier, che ha la fondamentale propriet\u00e0 di convertire operazioni di derivazione in semplici prodotti, e quindi equazioni differenziali in equazioni algebriche. Detta formula_28 la dimensione dello spazio delle variabili formula_29, si ha che la trasformata di Fourier nella variabile formula_14 \u00e8 data da:\nmentre la rappresentazione di Fourier della formula_32 \u00e8:\nInserendo tale rappresentazione nella definizione:\n\u00e8 possibile ottenere una forma per formula_35.\nIl laplaciano.\nSi vuole ricavare la funzione di Green dell'operatore laplaciano formula_36 in tre dimensioni. Si ha:\ndove si utilizza formula_38 dal momento che la funzione di Green dipende solo dalla differenza delle variabili, data l'evidente simmetria dell'equazione. Utilizzando la trasformata di Fourier di entrambi i membri si ottiene:\ne dunque:\nLa risoluzione dell'integrale \u00e8:\ndove si intende formula_42 e si \u00e8 ipotizzato che formula_43 sia lungo la direzione formula_44 nel formula_45-spazio. L'ultimo integrale si risolve con un'integrazione di contorno rendendo complessa la variabile formula_45 e chiudendo il contorno nel semipiano superiore:\nPer il calcolo del residuo del polo in formula_48 si \u00e8 utilizzata la parte principale. In definitiva:\nPerturbazioni.\nIl formalismo della funzione di Green risulta particolarmente adatto per la risoluzione (per lo meno formale) di problemi di natura perturbativa. Supponiamo ad esempio di avere il seguente operatore differenziale:\ncon formula_51 numero reale generico, e supponiamo inoltre di aver risolto o comunque che sia noto il problema relativo al solo operatore formula_8. Si denoti con formula_53 l'operatore di Green (noto per ipotesi) per formula_8 (ossia formula_55). Dunque l'equazione che definisce l'operatore di Green completo \u00e8:\nil che comporta:\nossia, ricordando che formula_58:\nQuest'ultima equazione \u00e8 fondamentale nel caso in cui il parametro formula_51 sia sufficientemente piccolo da poter trattare il \"potenziale\" formula_61 come perturbazione dell'operatore libero formula_8. Infatti la precedente si pu\u00f2 risolvere formalmente utilizzando uno sviluppo in serie per formula_63:\nSe formula_51 \u00e8 pi\u00f9 piccolo dell'unit\u00e0 le sue potenze decresceranno (pi\u00f9 formula_51 \u00e8 piccolo pi\u00f9 la decrescenza sar\u00e0 rapida) quindi ogni addendo aggiuntivo contribuir\u00e0 all'operatore di Green completo con un peso sempre minore. A seconda delle esigenze si potr\u00e0 troncare lo sviluppo ad un ordine opportuno ed ottenere un'ottima approssimazione per formula_67. Il tutto si pu\u00f2 riscrivere nel pi\u00f9 comune linguaggio integrale:\nla quale ammette una soluzione formale come serie di Neumann:\nEvidentemente, una volta ottenuto uno sviluppo in serie di formula_51 per formula_9 \u00e8 immediato ottenerlo anche per la soluzione formula_73 dell'equazione differenziale:\ndove formula_75 \u00e8 il solito termine non omogeneo. Dato che si ha:\nsi ottiene la seguente equazione integrale per la soluzione:\ncon:\nossia soluzione dell'equazione \"libera\". La precedente ammette ovviamente una soluzione sotto forma di sviluppo perturbativo in formula_51:\nCon questo formalismo si riescono dunque ad ottenere soluzioni approssimate per l'equazione differenziale. L'approssimazione \u00e8 tanto pi\u00f9 buona quanto pi\u00f9 aumenta l'ordine dello sviluppo a cui intendiamo fermare il nostro calcolo, ossia l'esponente di formula_51."}
{"id": "852419", "revid": "110157", "url": "https://it.wikipedia.org/wiki?curid=852419", "title": "Ledenice", "text": "Ledenice \u00e8 un comune mercato della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "852428", "revid": "438678", "url": "https://it.wikipedia.org/wiki?curid=852428", "title": "Coefficiente di Poisson", "text": "Il coefficiente di Poisson (detto anche coefficiente di contrazione trasversale) \u00e8 una delle due propriet\u00e0 che descrive l'elasticit\u00e0 di un solido elastico.\nRappresenta il grado in cui il campione di materiale si restringe o si dilata trasversalmente in presenza di una sollecitazione monodirezionale longitudinale. Si indica con la lettera greca \u03bd (\"ni\"). Dipende in generale dalla temperatura.\nTalune volte \u00e8 indicato anche erroneamente come \"modulo di Poisson\", anche se i moduli sono definiti come delle forze per unit\u00e0 di area, mentre il coefficiente di Poisson assume valori adimensionali. \nDefinizione.\nIl coefficiente di Poisson formula_1 \u00e8 definito come:\ndove:\nIl segno negativo \u00e8 dovuto alla scelta della convenzione utilizzata: per sforzi normali positivi (trazione) si ha un allungamento del campione, e contemporaneamente si ha una diminuzione della dimensione trasversale del campione (ovvero dell'area della sezione trasversale). Il coefficiente di Poisson \u00e8, come detto, un coefficiente adimensionale, e tale relazione vale solo in uno stato di sollecitazione monodirezionale. In stati tensionali pi\u00f9 complessi tale relazione non \u00e8 pi\u00f9 verificata ed il coefficiente di Poisson non coincide pi\u00f9 con tale rapporto.\nAltri moduli elastici.\nPer materiali isotropi, il coefficiente di Poisson dipende semplicemente dal modulo di elasticit\u00e0 (normale) formula_5, e al modulo di elasticit\u00e0 tangenziale formula_6.\n formula_7 \nper gli acciai e altri metalli (tranne la ghisa), il suo valore \u00e8 notevolmente approssimabile ad 1/3 (il modulo tangenziale \u00e8 circa: 80/200 = 40% del modulo normale. Se si esprimono i moduli in gigapascal questa verifica \u00e8 immediata).\nsi pu\u00f2 anche legare al modulo di comprimibilit\u00e0 formula_8 dalle seguenti relazioni:\nQueste relazioni non sono valide per materiali non isotropi.\nValori limite per il coefficiente di Poisson.\nI valori del coefficiente di Poisson per materiali usualmente reperibili in natura sono compresi tra 0 e 0,5; il valore 0,5 corrisponde ad un materiale virtualmente incomprimibile (la gomma, ad esempio, ha valori prossimi a 0,5) che presenta quindi modulo di dilatazione volumetrica infinito; Il valore corrispondente ad un materiale con modulo di taglio tendente ad infinito \u00e8 formula_10. Materiali con valori del coefficiente di Poisson esterni all'intervallo (-1,0.5) sono fisicamente inaccettabili dando origine a comportamenti assurdi dell'energia interna accumulata dal processo di deformazione di un campione costituito da un materiale siffatto. \nIl campo di valori che compete al coefficiente di Poisson formula_11, dunque, risulta essere l'intervallo tra 0 e 0,5: \nI materiali che presentano il coefficiente di Poisson negativo (per esempio il Gore-Tex) costituiscono una famiglia di materiali, chiamati \"auxetici\": per questi materiali si ritrova che, nel corso di una prova di trazione monoassiale, che produce quindi l'allungamento del campione in senso longitudinale, si verifica una deformazione di dilatazione in direzione trasversale (ovvero la dilatazione del campione anche in direzione ortogonale a quella di trazione)."}
{"id": "852430", "revid": "767487", "url": "https://it.wikipedia.org/wiki?curid=852430", "title": "Lib\u00edn", "text": "Lib\u00edn \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "852431", "revid": "767487", "url": "https://it.wikipedia.org/wiki?curid=852431", "title": "Roma a mano armata", "text": "Roma a mano armata \u00e8 un film del 1976, diretto da Umberto Lenzi.\nEbbe un gran successo di pubblico e lanci\u00f2 Lenzi come specialista del genere poliziottesco.\nIl film fu girato a Roma per bissare il successo di \"Roma violenta\", diretto da Marino Girolami nel 1975. \"Roma a mano armata\", infatti, riprende da quel film lo schema narrativo a mosaico e il protagonista Maurizio Merli, che richiama molto il precedente commissario (l\u00e0 chiamato Betti invece che Tanzi).\nLa colonna sonora \u00e8 di Franco Micalizzi; comprende anche \"Roma parlaje tu\" de I Vianella gi\u00e0 ascoltata nel film \"Storia de fratelli e de cortelli\" di Mario Amendola. Il brano \"Se l'averebbe saputo \u00e8\" stato composto da Roberto Donati e Fiamma Maglione.\nTrama.\nIl commissario Tanzi, dopo aver ricevuto una soffiata, fa irruzione con i suoi uomini in una bisca clandestina, gestita dai marsigliesi di Ferrender. Sul posto per\u00f2 non c'\u00e8 nulla di illegale. Tanzi comunque riconosce Savelli, un uomo di Ferrender, e lo arresta. In commissariato Tanzi lo pesta, per farlo parlare, ma Savelli non dice nulla, e il suo avvocato lo fa rilasciare grazie ad un cavillo.\nIl giorno dopo, durante una rapina, Savelli e altri uomini uccidono una guardia. Tanzi cerca l'omicida e si reca al mattatoio, dove lavora Moretto, detto \"Il Gobbo\". Questi \u00e8 il cognato di Savelli, ma si rifiuta di dare informazioni a Tanzi, che lo incastra facendo trovare della droga nella sua auto. In commissariato il Gobbo si rifiuta ancora di parlare, e Tanzi lo picchia selvaggiamente. Andato con una scusa in bagno, il Gobbo si taglia le vene con l'aiuto di un orologio. Uscito dal commissariato, mette in cattiva luce Tanzi, svelando i suoi metodi maneschi. A causa di questo il vicequestore declassa Tanzi all'Ufficio Licenze Pubblici Esercizi.\nIl Gobbo intanto organizza il sequestro di Anna, la compagna di Tanzi che lavora come magistrato. Anna viene rinchiusa in un'auto e quasi stritolata dallo sfasciacarrozze. Tanzi venuto a conoscenza del fatto che Anna \u00e8 ricoverata in ospedale, si reca da lei, ma la ragazza, a causa del forte stress, della paura provata, non riesce a dar indicazioni su chi possa essere stato. Il medico alla fine della visita, consegna al commissario un proiettile che la fidanzata stringeva in una mano al momento del ricovero. Quindi compreso chi sia il colpevole, si reca a casa del Gobbo e lo obbliga ad ingoiare quel proiettile. Il Gobbo compie l'operazione senza batter ciglio, e replica spavaldamente con un rutto.\nDi notte un gruppo di ragazzi di buona famiglia importuna una coppietta ferma dentro una macchina, pesta il ragazzo, quindi lo chiude dentro il bagagliaio e violenta la ragazza. Il ragazzo riesce a liberarsi e incontra Tanzi, portandolo sul luogo della violenza. Tanzi parte alla caccia dei violentatori, che trova in un circolo monarchico. Ne picchia alcuni, poi a bordo della sua Alfa Romeo Alfetta li insegue, provocando la morte di uno di essi, dopo che questi aveva tentato di travolgerlo con la propria auto.\nIl giorno successivo il vice commissario Caputo scagiona Tanzi da ogni colpa. Poco dopo una donna chiede il suo aiuto per aiutare la figlia Marta, caduta nel tunnel della droga. Il commissario scopre che la ragazza \u00e8 stata circuita dallo spacciatore Tony Parenzo. Riesce a localizzare la casa dove \u00e8 stata portata la ragazza, ma al suo arrivo ella \u00e8 gi\u00e0 in overdose e Parenzo \u00e8 fuggito. Tanzi lo riacciuffa e lo minaccia per avere delle informazioni su Ferrender. Ma, quando sta per parlare, Parenzo viene ucciso da un colpo di pistola sparato da una macchina.\nNel frattempo \u00e8 in corso l'ennesima rapina: \u00e8 di nuovo Savelli e altri due complici a compierla, ma, stavolta, Tanzi riesce ad intervenire in tempo; grazie ad uno stratagemma, fa irruzione nella banca, uccide i banditi e libera gli ostaggi. Un benzinaio intanto identifica il Gobbo che, nel frattempo, riesce a seminare la polizia con l'ausilio di un'ambulanza. Tanzi, subito dopo, scopre un dossier su Ferdinando Gerace, personaggio che il commissario aveva conosciuto in precedenza per questioni legate a una licenza d'esercizio.\nGerace \u00e8 l'intestatario del capannone dove il Gobbo si rifugia con i suoi complici. Tanzi si reca sul luogo, trova l'auto usata per uccidere Parenzo, ma viene sopraffatto dal Gobbo, che gli confessa di aver ucciso Ferrender. Caputo, appostato fuori dal capannone, interviene e intima al Gobbo di arrendersi, ma questi lo uccide. Tanzi spara al Gobbo, eliminandolo.\nProduzione.\nCast.\n\"Roma a mano armata\" nasce dal desiderio del produttore Luciano Martino di sfruttare il filone del poliziottesco, allora all'apice del suo successo tra il pubblico. Per far questo Martino chiam\u00f2 i due attori di maggior successo di allora nel genere, vale a dire Maurizio Merli e Tomas Milian. Ma Milian chiese molti pi\u00f9 soldi di Merli, cos\u00ec Martino decise di far fare a Tomas una \"partecipazione straordinaria\", vale a dire che pag\u00f2 l'attore per pochi giorni di lavoro, ma il suo nome venne inserito nei cartelloni accanto a quello di Maurizio Merli.\nRegia.\nDopo \"\", pi\u00f9 un noir che un poliziottesco, Umberto Lenzi torn\u00f2 al poliziesco classico, del quale diventer\u00e0 uno dei maestri.\nIn origine il film si doveva intitolare \"Roma ha un segreto\" ed era una storia di spionaggio ambientata a Trastevere. Lenzi per\u00f2 rifiut\u00f2 la sceneggiatura, in quanto riteneva che una storia di spionaggio a Roma non sarebbe stata credibile e propose a Martino di fare un film spezzettato, sulla violenza della Roma dell'epoca. La proposta del regista venne accettata e dopo una settimana Dardano Sacchetti scrisse la sceneggiatura.\nLenzi ha raccontato che il personaggio del Gobbo gli \u00e8 stato ispirato da un macellaio conosciuto nell'infanzia. Inoltre a Roma \u00e8 esistito davvero il cosiddetto \"gobbo del Quarticciolo\" (il cui vero nome era Giuseppe Albano).\nPer il personaggio di Ferrender il regista si \u00e8 ispirato a un gangster che all'epoca fece parlare molto di s\u00e9: tale Jacques Berenguer, appartenente al clan dei marsigliesi.\nRiprese.\nLe riprese del film avvennero principalmente a Roma. Alcune inquadrature dell'inseguimento fra le auto della polizia e quella del Gobbo sono riciclate dall'inseguimento di ', scena oltretutto gi\u00e0 riproposta in parte nel successivo '. La scena della rapina \u00e8 stata girata in Piazza Roma ad Aprilia.\nLa rivalit\u00e0 tra Maurizio Merli e Tomas Milian era molto forte (\u00abDire che tra Tomas e Maurizio ci fosse rivalit\u00e0, nonostante fosse stato proprio Tomas a volerlo come protagonista, \u00e8 ancora un eufemismo\u00bb, ha dichiarato il regista). Nella scena finale, quando il Gobbo, dopo aver ucciso l'altro poliziotto disarma Merli e lo prende a calci quando \u00e8 a terra, Milian tempest\u00f2 realmente di calci Merli, tanto che quest'ultimo s'infuri\u00f2 e il regista fu costretto ad interrompere le riprese, continuandole il giorno successivo.\nCritiche.\nAll'epoca il film fu accolto dalla critica italiana con le solite accuse di fascismo e giustizialismo. Comunque vi furono anche critiche semipositive, che evidenziarono l'impianto narrativo del film e la spettacolarit\u00e0 delle scene d'azione.\nIn anni pi\u00f9 recenti il film \u00e8 stato ampiamente rivalutato, ed \u00e8 considerato una pietra miliare del poliziottesco.\nIncassi.\nDistribuito nel circuito cinematografico italiano il 25 febbraio del 1976, a fronte della fredda accoglienza da parte della critica, il film registr\u00f2 un buon risultato commerciale, incassando 1.617.361.000 lire dell'epoca.\nConsiderazioni.\nIl Gobbo \u00e8 stato visto come un personaggio antiborghese e proletario, che dissacra la famiglia, i santi e le autorit\u00e0. Aver messo un personaggio del genere contro il commissario tutto d'un pezzo e \"fascista\" fece s\u00ec che il pubblico all'epoca si identificasse con il Gobbo. Ci\u00f2 \u00e8 confermato anche dal fatto che, come raccontato da Dardano Sacchetti in una puntata del programma \"Stracult\", alla prima del film gli spettatori addirittura fischiarono Maurizio Merli, il quale usc\u00ec dalla sala in lacrime.\nUmberto Lenzi dichiar\u00f2 che questa intenzione era voluta: \u00abC'\u00e8 sempre nei miei film qualcosa che va verso questa ideologia di ribaltamento e liberazione. Ci sono stati due film in cui ho cercato di dare questa dimensione di contestazione globale: \"Roma a mano armata\" e \"La banda del gobbo\"\u00bb."}
{"id": "852433", "revid": "287204", "url": "https://it.wikipedia.org/wiki?curid=852433", "title": "Chiesa di San Pietro (Siena)", "text": ""}
{"id": "852434", "revid": "1652134", "url": "https://it.wikipedia.org/wiki?curid=852434", "title": "Inno della Repubblica Socialista Sovietica Lituana", "text": "L\u2019Inno della RSS Lituana (in lituano Lietuvos Taryb\u0173 Socialistin\u0117s Respublikos himnas) fu l'inno nazionale della Repubblica Socialista Sovietica Lituana.\nL'inno fu adottato dalla RSS Lituana nel 1950; la musica venne composta da Balys Dvarionas e Jonas \u0160vedas e il testo venne scritto da Antanas Venclova.\nDopo la morte di Stalin la seconda stanza dell'inno venne modificata da Vacys Reimeris per rimuovere ogni riferimento al dittatore georgiano.\nL'inno lituano fu cambiato nel 1990, con l'indipendenza della Lituania, e venne sostituito da \"Tauti\u0161ka Giesm\u0117\""}
{"id": "852435", "revid": "198277", "url": "https://it.wikipedia.org/wiki?curid=852435", "title": "Mauro Briano", "text": "Carriera.\nGiocatore.\nCentrocampista centrale, cresce nelle giovanili del , squadra con cui, nel ruolo di libero e con la fascia di capitano, vince un Torneo di Viareggio. Fa il suo esordio in Serie A il 23 aprile 1995 in Milan-Torino 5-1 (giocata sul campo neutro di Bologna), entrando al posto di Paolo Cristallini.\nDall'anno successivo inizia il suo giro per l'Italia: disputa 5 campionati di Serie C1, 2 di C2 e 7 di B, giocando con Gualdo, , (con cui conquista la promozione in A nella stagione 1998-99), Savoia, , Lecco e (squadra con la quale conquista la serie B nel 2004).\nNel gennaio del 2005 passa alla , con cui trascorre due stagioni e mezza da titolare in Serie B. Nell'estate del 2007 si trasferisce alla e, dopo il fallimento della societ\u00e0, l'anno successivo viene ingaggiato dall'Alessandria, in Seconda Divisione.\nDopo due campionati con i grigi viene ingaggiato dal sempre in Lega Pro Seconda Divisione.\nDopo molte stagioni nei professionisti, nel 2011 passa al Bra in Eccellenza. Nella stessa annata vince il campionato, riportando la squadra in Serie D dopo 11 anni. Nella stagione 2012-2013 diventa capitano del Bra, e il 28 aprile 2013 conquista con i giallorossi la promozione in Lega Pro Seconda Divisione.\nNel 2014 passa alla Cheraschese in Eccellenza.\nHa totalizzato 2 presenze in Serie A e 168 presenze, con 2 reti, in Serie B.\nAllenatore.\nNel 2015 termina la carriera da calciatore e comincia quella da allenatore, nelle giovanili della , dove rimarr\u00e0 fino al termine della stagione 2017/2018.\nIl 12 Agosto 2018 viene annunciato come nuovo allenatore della Berretti del Cuneo. Il 6 Ottobre 2018 viene esonerato poco prima dell'inizio della gara d'esordio in campionato con il Pisa.\nIl 7 luglio 2019, ottiene l\u2019incarico Di collaboratore tecnico a fianco di Mister Michele Marcolini alla guida del Chievo Verona che milita nel campionato di serie B, rimanendo in carica fino all'esonero del mister datato 1\u00ba marzo 2020.\nIl 3 luglio 2021 viene nominato allenatore del Saluzzo in Serie D."}
{"id": "852436", "revid": "110157", "url": "https://it.wikipedia.org/wiki?curid=852436", "title": "Libn\u00ed\u010d", "text": "Libn\u00ed\u010d \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "852441", "revid": "767487", "url": "https://it.wikipedia.org/wiki?curid=852441", "title": "Lip\u00ed", "text": "Lip\u00ed \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "852448", "revid": "15756", "url": "https://it.wikipedia.org/wiki?curid=852448", "title": "C\u00e1o C\u0101o", "text": "Nel periodo di disordini che segnarono la fine della Dinastia, si appropri\u00f2 del dominio della Cina settentrionale. Divenne quindi una delle figure pi\u00f9 importanti del periodo dei Tre Regni e noto con il nome postumo di Imperatore Wu di Wei. In realt\u00e0, pur avendo posto C\u00e1o C\u0101o le basi necessarie alla fondazione della dinastia, fu suo figlio Cao Pi \u66f9\u4e15 (187-226) ad accettare l'abdicazione dell'ultimo imperatore della dinastia Han, fondando quindi la dinastia Wei, meglio nota come Cao Wei \u66f9\u9b4f (220-264). Durante il suo regno, nel 215 d.C. venne ufficialmente riconosciuta la Chiesa taoista dei Maestri Celesti (Ti\u0101nsh\u012b \u5929\u5e2b). Fu noto come letterato e come stratega, ma divenne anche il protagonista di numerose opere letterarie.\nBiografia.\nInfanzia e giovent\u00f9.\nC\u00e1o C\u0101o nacque nella contea di Qiao (moderna prefettura di Bozhou, Anhui) nel 155. Suo padre, Cao Song (\u66f9\u5d69), era un figlio adottivo di Cao Teng (\u66f9\u9a30), uno degli eunuchi su cui l'imperatore Huan di Han faceva maggiore affidamento. Secondo \"Il romanzo dei tre regni\", Cao Song era originariamente uno Xiahou (il che renderebbe C\u00e1o C\u0101o cugino di Xiahou Dun e Xiahou Yuan, due fra i suoi generali migliori). Questo, nonostante il carattere fittizio del \"Romanzo\", \u00e8 condiviso anche da alcuni storici.\nFin dalla giovent\u00f9, C\u00e1o C\u0101o fu conosciuto per la sua scaltrezza. Secondo la \"Biografia di Cao Man\", lo zio di C\u00e1o C\u0101o rimproverava spesso Cao Song perch\u00e9 il nipote dedicava troppo tempo alla musica e alla caccia in compagnia di Yuan Shao. Un giorno C\u00e1o C\u0101o finse di avere le convulsioni davanti allo zio, il quale inform\u00f2 immediatamente Cao Song; non appena il padre accorse, C\u00e1o C\u0101o si comport\u00f2 normalmente e smise di fingere. Quando gli fu chiesta la causa di questo suo comportamento, egli rispose: \"Non sono mai stato male, ma ho perso l'amore di mio zio e per questo lui ti ha ingannato\". Da quel momento Cao Song smise di dar retta a quello che il fratello gli diceva riguardo a C\u00e1o C\u0101o, che cos\u00ec divenne ancora pi\u00f9 sfrontato nel suo comportamento.\nIn quel periodo, viveva a Runan un saggio chiamato Xu Shao (\u8a31\u52ad), famoso per la sua abilit\u00e0 di valutazione quando gli si presentavano uomini che chiedevano predizioni sul proprio futuro. Quando anche C\u00e1o C\u0101o lo interpell\u00f2, il saggio si rifiut\u00f2 di rispondere, ma, sulle insistenze del giovane, pare abbia profetizzato: \"Tu sarai un ministro capace in tempi pacifici e un eroe disonesto in tempi caotici\".\nA vent'anni, C\u00e1o C\u0101o divenne capitano della guarnigione del distretto di Luoyang, che allora era la capitale dell'Impero cinese. Subito dopo essersi insediato, fece piazzare file di bastoni multicolori al di fuori del suo ufficio, ordinando ai suoi uomini di fustigare chiunque avesse violato la legge, senza alcuna distinzione di posizione politica o sociale. Uno zio di Jian Shuo, uno degli eunuchi pi\u00f9 importanti alla corte dell'imperatore Ling, fu sorpreso camminare di notte in violazione del coprifuoco dagli uomini di C\u00e1o C\u0101o, che lo fece trascinare presso i bastoni e fustigare. A seguito di questo, Jian Shuo fece pressioni affinch\u00e9 C\u00e1o C\u0101o fosse \"promosso\", ma lontano dalla capitale; ed infatti, egli fu fatto governatore della contea di Dunqiu, odierna Qingfeng.\nNel 184, dopo lo scoppio della Rivolta dei Turbanti Gialli (punto da cui peraltro comincia il \"Romanzo dei Tre Regni\"), C\u00e1o C\u0101o fu richiamato a Luoyang nel 188 e gli fu affidato il comando della cavalleria imperiale, quindi fu inviato a Yingchuan per reprimere i ribelli nella zona. La sua vittoria qui gli valse la promozione a governatore della Commanderia Dong.\nAlleanza contro Dong Zhuo.\nNel 189, l'imperatore Ling mor\u00ec e la successione pass\u00f2 al suo figlio primogenito, Liu Bian, di soli dieci anni, anche se il potere effettivo era detenuto dall'Imperatrice madre He Ling, sostenuta dagli eunuchi di palazzo. Due potenti ufficiali del tempo, il generale supremo He Jin e il generale Yuan Shao, progettarono di attuare un colpo di Stato per mettere fine allo strapotere degli eunuchi. He Jin contatt\u00f2 Dong Zhuo, governatore del Liangzhou, chiedendogli di entrare a Luoyang con il suo potente esercito e fare pressione sull'imperatrice madre affinch\u00e9 deponesse gli eunuchi. Prima dell'arrivo di Dong per\u00f2, He Jin venne assassinato da un sicario degli eunuchi e a Luoyang scoppi\u00f2 una caotica battaglia fra le forze fedeli a Yuan Shao e quelle degli eunuchi. Dong Zhuo raggiunse la capitale e sgomin\u00f2 facilmente gli eunuchi, deponendo Liu Bian e mettendo sul trono l'imperatore Xiang, progettando di restaurare il potere incontrastato della dinastia Han.\nC\u00e1o C\u0101o, che si opponeva a questo piano, lasci\u00f2 segretamente la capitale e raggiunse Chenliu (oggi incorporata da Kaifeng), dove radun\u00f2 le sue truppe. Nel 190, si un\u00ec agli eserciti insorti al comando di Yuan Shao, mentre la Cina sprofondava nella guerra civile. Il conflitto non si arrest\u00f2 nemmeno quando Dong Zhuo venne assassinato dal suo figlio adottivo, L\u00fc Bu, nel 192.\nAl servizio dell'imperatore.\nLa guerra civile prosegu\u00ec anche dopo la morte di Dong Zhuo; attraverso varie piccole e brevi campagne militari, C\u00e1o C\u0101o riusc\u00ec ad espandere le zone controllate dalle sue forze. Durante una di queste azioni, nel 193, massacr\u00f2 centinaia di civili nella provincia di Xu per vendicare la morte del padre.\nNel 196, tramite il suo alleato Xun Yu, consigliere imperiale, C\u00e1o C\u0101o convinse l'imperatore Xiang a spostare la capitale a Xuchang: non solo Luoyang era una citt\u00e0 in rovina a causa del conflitto, ma soprattutto era al di fuori dei territori controllati da C\u00e1o C\u0101o. Dopo avere accolto la sua proposta, l'imperatore lo nomin\u00f2 cancelliere di Han e, successivamente, gran generale (comandante in capo) e marchese di Wuping. In risposta alle male voci che consideravano l'imperatore un fantoccio nelle mani di C\u00e1o C\u0101o, egli prest\u00f2 giuramento sulla propria vita che avrebbe fedelmente servito il sovrano fino alla sua morte e non avrebbe tentato di usurparne il trono.\nNonostante questo giuramento, i suoi consiglieri gli suggerirono di rovesciare la dinastia Han e prendere il potere. A questi suggerimenti, C\u00e1o C\u0101o rispose: \"Se il cielo mi conferisce questo fato, che io sia il re Wen di Zhou\"\nPer mantenere buoni rapporti con Yuan Shao, che era divenuto il pi\u00f9 potente signore della guerra cinese dopo avere unificato le quattro province settentrionali sotto il suo controllo, C\u00e1o C\u0101o spinse l'imperatore a nominare Yuan Ministro dei Lavori Pubblici. Tuttavia, questo sort\u00ec l'effetto contrario, in quanto Yuan Shao pens\u00f2 che C\u00e1o C\u0101o (superiore al Ministro in quanto Gran Generale) stesse tentando di umiliarlo e si rifiut\u00f2 di accettare la carica. Per risolvere il malinteso, Cao offr\u00ec il rango di Gran Generale a Yuan, assumendo su di s\u00e9 la carica di Ministro dei Lavori Pubblici. Questo risolse momentaneamente la disputa, ma gett\u00f2 le basi per la successiva Battaglia di Guandu.\nUnificazione della Cina settentrionale.\nProgettando di prendere il controllo della Cina settentrionale, Cao nel 200 marci\u00f2 su Xuchang, usando come scusa la sua apparente volont\u00e0 di salvare l'imperatore, in quanto la citt\u00e0 era preda di una ribellione scatenata da Liu Bei. Radunati 20.000 uomini, Cao si avvi\u00f2 verso la capitale, ma lui e i suoi soldati vennero fermati a Guandu, un punto strategico sul Fiume Giallo, da un ben pi\u00f9 consistente esercito di Yuan Shao forte di ben 100.000 uomini.\nNonostante il proprio pesante svantaggio numerico, il trionfo di Cao nella battaglia di Guandu fu uno dei suoi principali successi. La battaglia si svolgeva sui due lati del fiume: su quello orientale, si scontravano Yuan Tan (dell'esercito di Yuan Shao) e Zang Ba (fedele a Cao); quest'ultimo dimostr\u00f2 subito capacit\u00e0 militari superiori a quelle del suo avversario, fiaccandolo tramite estenuanti attacchi \"mordi e fuggi\". Sul lato occidentale, C\u00e1o C\u0101o stesso si scontr\u00f2 con Gao Gan, cugino di Yuan Shao, che riusc\u00ec a infliggere diverse sconfitte all'esercito di Cao, il quale fu continuamente costretto a richiedere rinforzi. Infine, Xu You, disertore dell'esercito di Yuan, rivel\u00f2 a Cao dove si trovavano i rifornimenti della sua precedente armata; il generale cinese fu cos\u00ec in grado di effettuare una sortita e dare alle fiamme tutti i rifornimenti, costringendo i nemici alla resa.\nNel frattempo, Yuan Shao aveva sobillato delle rivolte nei territori controllati da Cao, ma le abilit\u00e0 diplomatiche dello stratega Man Chong permisero di risolvere in breve tempo la situazione. Inoltre, i subordinati di Cao erano riusciti a occupare Xuchang e a mettere fine alla rivolta di Liu Bei.\nDue anni dopo la battaglia, Yuan Shao mor\u00ec e lasci\u00f2 le redini del suo regno al suo figlio secondogenito, Yuan Shang. Questi dovette tuttavia lottare contro il fratello maggiore, Yuan Tan, che reclamava il regno in quanto primogenito. La guerra fratricida fra i due permise a Cao di eliminarli rapidamente.\nLa vittoria nella battaglia di Guandu fu fondamentale: a seguito di quel successo, C\u00e1o C\u0101o fu in grado di unire sotto il suo controllo tutta la Cina settentrionale. Per di pi\u00f9, invi\u00f2 le sue forze anche oltre la Grande muraglia a conquistare la Corea settentrionale, quindi si impossess\u00f2 anche del fiume Han, a sud.\nProgettando di conquistare anche il resto della Cina, nel 208 C\u00e1o C\u0101o marci\u00f2 a sud oltre il fiume Yangtze per prendere il controllo del Chang Jiang. Inizialmente, ottenne un importante successo, in quanto il signore di Jingzhou, Liu Biao, mor\u00ec e il suo successore, Liu Zong, si arrese senza resistere. Sulla spinta di questo successo e nonostante il parere contrario dei suoi consiglieri, Cao prosegu\u00ec l'azione sperando in altre rese; le sue speranze non furono per\u00f2 confermate ed egli venne sconfitto dalle forze alleate di Liu Bei e Sun Quan durante la battaglia delle Scogliere Rosse. Questo lo costrinse a desistere dalla conquista del Chang Jiang, mentre Liu Bei e Sun Quan in seguito fondarono rispettivamente il Regno di Shu e di Wu.\nI Tre Regni.\nNel 213, C\u00e1o C\u0101o venne nominato duca di Wei (\u9b4f\u516c) ed ottenne le massime onorificenze imperiali (le Nove dignit\u00e0), e un feudo comprendente dieci citt\u00e0 noto come Wei. Nel 216 venne ulteriormente promosso, divenendo Re di Wei (\u9b4f\u738b) e delineando gli aspetti del futuro Cao Wei. Questo, cos\u00ec come il predominio assoluto di Liu Bei e Sun Quan sulle loro rispettive regioni, di fatto spacc\u00f2 l'impero in quelli che furono chiamati i Tre Regni di Wei, Shu e Wu. Pur aspirando a riunificare la Cina, Cao non combatt\u00e9 che sporadiche scaramucce contro i regni rivali senza che nessuno riuscisse a cambiare la situazione in proprio favore.\nNel 220, all'et\u00e0 di 65 anni, C\u00e1o C\u0101o mor\u00ec a Luoyang. Nelle sue ultime volont\u00e0 egli lasci\u00f2 istruzioni di essere sepolto presso la tomba di Ximen Bao a Ye con le sue vesti abituali, senza ori e gioielli, e diede inoltre l'ordine alle truppe di frontiera di rimanere al loro posto, in quanto considerava ancora il regno in pericolo di invasione esterna.\nSuo figlio, Cao Pi, gli succedette sia come cancelliere che come re di Wei. Nel giro di un anno, costrinse l'imperatore Xiang ad abdicare a suo favore facendosi nominare \"Imperatore Wu di Wei\". Ovviamente, Liu Bei e Sun Quan non lo riconobbero e si proclamarono imperatori a loro volta, dando inizio alla (ora anche formale) contesa fra i regni di Wei, Wu e Shu.\nAltre attivit\u00e0.\nAgricoltura e istruzione.\nC\u00e1o C\u0101o non fu solo un condottiero militare (anche se questa fu senza dubbio la sua occupazione principale), ma anche un accorto uomo di Stato.\nNel 194, un'invasione di locuste gener\u00f2 una tremenda carestia in Cina, tanto che, secondo le \"Cronache dei Tre Regni\", le persone erano costrette a mangiarsi tra di loro per sopravvivere. Data la scarsit\u00e0 di cibo, molti eserciti furono sconfitti senza combattere. Da questa esperienza Cao comprese l'importanza delle riserve strategiche di derrate alimentari nella costruzione di un forte esercito.\nPer questo avvi\u00f2 una serie di programmi agricoli partendo da centri quali Xichang e Chenliu; egli avvi\u00f2 il reclutamento dei rifugiati negli accampamenti militari e concesse loro terre da coltivare, quindi impegn\u00f2 tutti gli accampamenti che non si trovassero in zone rischio immediato di guerra a contribuire alla coltivazione. In breve, tutte le zone controllate da C\u00e1o C\u0101o adottarono questo sistema, che venne poi imposto anche nelle regioni conquistate successivamente. Questo programma, inizialmente dettato da ragioni militari, riusc\u00ec a risollevare la disastrosa situazione in cui versava il suo reame e ad incrementare il tenore di vita delle popolazioni e in particolare dei rifugiati di guerra.\nEntro il 203, gran parte delle forze di Yuan Shao e dei suoi discendenti erano state sgominate, quindi C\u00e1o C\u0101o, cancelliere imperiale, pot\u00e9 dedicarsi maggiormente al lavoro di amministrazione dell'impero. In materia di istruzione, Cao eman\u00f2 un decreto che pose in ogni provincia un funzionario pratico in materie educative, con almeno 500 assistenti, incaricati di educare la popolazione. I giovani pi\u00f9 talentuosi venivano poi ammessi alle scuole. C\u00e1o C\u0101o intraprese questo piano educativo per evitare che gli anni bellicosi dell'epoca influissero negativamente sulla preparazione intellettuale della popolazione.\nPoesia.\nC\u00e1o C\u0101o fu conosciuto anche per essere un rinomato poeta. Bench\u00e9 ci sia pervenuta una quantit\u00e0 davvero esigua delle sue opere, i suoi versi, tanto modesti quanto profondi, contribuirono allo sviluppo dello stile poetico cinese dell'epoca. Questa passione per la poesia fu trasmessa anche ai due figli, Cao Pi e Cao Zhi, che divennero poeti a loro volta, tanto che nella poesia sono ricordati insieme come i \"Tre Cao\".\nLe loro opere, assieme a quelle di altri poeti, formarono l'ossatura dello stile poetico della tarda dinastia Han, noto come stile \"jian'an\" e costituito da toni solenni, ma anche spesso melanconici, con frequenti lamenti sull'effimerit\u00e0 e la labilit\u00e0 della vita.\nUna delle poesie pi\u00f9 famose di C\u00e1o C\u0101o, scritta nel corso di una battaglia negli ultimi anni della sua vita, \u00e8 \"Bench\u00e9 la tartaruga viva a lungo\" (\u9f9c\u96d6\u58fd).\nC\u00e1o C\u0101o nel \"Romanzo dei Tre Regni\".\nNel \"Romanzo dei Tre Regni\", romanzo storico scritto nel XIV secolo da Luo Guanzhong riguardo al periodo dei Tre Regni, C\u00e1o C\u0101o fu inevitabilmente adattato alle necessit\u00e0 del racconto e mostrato come un personaggio dai tratti crudeli e paranoici. In un paio di casi, Luo Guanzhong invent\u00f2 degli eventi correlati a Cao, che seguono.\nFuga da Dong Zhuo.\nNella realt\u00e0, C\u00e1o C\u0101o abbandon\u00f2 Dong Zhuo nel 190 dopo che questi aveva reso l'imperatore Xiang nient'altro che un fantoccio nelle sue mani, e cominci\u00f2 a costruire il suo esercito. Il \"Romanzo dei Tre Regni\" invece parla di un tentativo di assassinio perpetrato contro il tiranno da Cao.\nPoco dopo la deposizione del principe Liu Bian e la nomina dell'imperatore Xiang, i dignitari di corte furono assai preoccupati dell'involuzione tirannica che avrebbe potuto prendere il regime di Dong Zhuo. Una notte, il consigliere Wang Yun (\u738b\u5141) diede un banchetto, durante il quale i dignitari che vi parteciparono piansero insieme davanti alle efferate opere di Dong.\nCao, tuttavia, rise e disse: \"Voi funzionari della corte - piangete dal crepuscolo all'alba e dall'alba al crepuscolo - sarete in grado di piangere Dong Zhuo fino alla sua morte?\". Quindi prese la \"spada delle sette gemme\" di Wang Yu e promise che con quella avrebbe personalmente assassinato il tiranno.\nIl giorno successivo, Cao port\u00f2 con s\u00e9 la spada ad un'udienza con Dong Zhuo. Essendo nelle grazie del nuovo despota, Cao fu ricevuto nella sua camera da letto. Appena arrivato, Cao si lament\u00f2 della lentezza del suo destriero, quindi L\u00fc Bu (figlio adottivo di Dong) fu inviato alle stalle per cercare un cavallo pi\u00f9 veloce da donare al condottiero.\nQuando Dong Zhuo si fu voltato, Cao si prepar\u00f2 a sfoderare la lama e a compiere l'assassinio. Tuttavia, Dong vide tutto da uno specchio e, voltatosi immediatamente, chiese a Cao quali fossero le sue intenzioni. Poco dopo, L\u00fc Bu fece ritorno. Disperato, sapendo che non sarebbe mai riuscito ad assassinare Dong e ad andarsene vivo, Cao si inchin\u00f2 e gli don\u00f2 la spada, senza per\u00f2 riuscire a convincerlo. Subito dopo, con la scusa di andare a provare il cavallo nuovo, lasci\u00f2 la stanza e fugg\u00ec dalla citt\u00e0, temendo l'arresto.\nA seguito della fuga, a C\u00e1o C\u0101o capit\u00f2 un episodio che contribu\u00ec a caratterizzarlo come un personaggio crudele e senza scrupoli. Cao era fuggito assieme con Chen Dong, e lo condusse a casa di un suo vecchio amico, fratello acquisito di suo padre, presso cui sarebbe stato in grado di trovare rifugio. Egli promise di proteggerlo, quindi lasci\u00f2 la casa per cercare da mangiare per un banchetto serale. Cao si trovava in una stanza oscura, quando udi per caso la voce dei servi che parlavano di un complotto per uccidere qualcuno. Pensando che il fratello acquisito di suo padre lo avesse tradito e che progettasse di consegnare il suo corpo a Dong Zhuo per ottenere una ricompensa, Cao fece irruzione nella stanza, quindi massacr\u00f2 l'intera servit\u00f9 ed uccise anche la moglie e i figli dell'uomo. A seguito della strage, Cao apprese che la vittima non era lui, ma un maiale che avrebbe dovuto essere la portata principale del banchetto.\nCao e Chen si diedero subito alla fuga, ma incontrarono l'uomo che stava facendo ritorno a casa. Quando gli fu chiesto perch\u00e9 se ne stesse andando, Cao ment\u00ec affermando che temeva di essere stato seguito; non appena l'uomo procedette verso la casa, Cao lo infilz\u00f2 di spalle. Quando Chen gli chiese il motivo di quell'omicidio, Cao spieg\u00f2 che, se l'uomo fosse tornato a casa e avesse trovato la sua famiglia massacrata, sarebbe subito andato dalle autorit\u00e0 e la sua sete di vendetta avrebbe reso la loro situazione ancora pi\u00f9 precaria. In quest'occasione, C\u00e1o C\u0101o pronunci\u00f2 una frase destinata a restare un classico nella letteratura cinese: \"Ningjiao wo fu tianxia ren, xiujiao tianxia ren fu wo\" (\u5be7\u6559\u6211\u8ca0\u5929\u4e0b\u4eba\uff0c\u4f11\u6559\u5929\u4e0b\u4eba\u8ca0\u6211), \"Meglio che io faccia torto al mondo, che il mondo faccia torto a me\"; dopo di che Chen lasci\u00f2 Cao, indignato del suo comportamento.\nFuga attraverso la Via Huarong.\nDopo che le cose alle Scogliere Rosse si misero male, Cao radun\u00f2 tutte le truppe che pot\u00e9 e scapp\u00f2 verso lo Jiangling, passando per la Via Huarong. Luo Guanzhong inser\u00ec nella storia un episodio di umiliazione per lo stesso C\u00e1o C\u0101o.\nUmiliato e deluso, Cao, durante la marcia verso lo Jiangling, vide una forca nella strada e colonne di fumo innalzarsi dalla strada adiacente. Ritenendo che fosse un tentativo dei suoi nemici di attirarlo sulla strada principale per tendergli un'imboscata, Cao decise di imboccare la Via Huarong.\nAl contrario, il fumo era un diversivo creato da Zhuge Liang, consigliere militare di Liu Bei, il quale aveva intuito che Cao avrebbe preso la Via Huarong, dove era atteso da Guan Yu con una forza di 500 truppe. Trovatosi tagliato fuori, Cao raggiunse Guan Yu e lo preg\u00f2 di ricordarsi della felicit\u00e0 dei tempi passati. Impietosito dalla disperazione del condottiero sconfitto e ricordandosi i favori che gli aveva concesso, Guan permise ai nemici di passare ugualmente, rischiando cos\u00ec la sua stessa vita.\nSecondo la storia ufficiale, pare che C\u00e1o C\u0101o sia fuggito attraverso una strada fangosa, circondata da siepi e arbusti. Le truppe di Liu Bei, una volta trovatolo, avrebbero dato alle fiamme gli arbusti, sperando che l'esercito di Cao fosse carbonizzato. Dopo essere riuscito a fuggire, il condottiero comment\u00f2: \"Audace, ma lento\". Non vi sono per\u00f2 prove storiche a conferma di questo episodio.\nDisciplina di ferro.\nSecondo il \"Romanzo\", C\u00e1o C\u0101o pretendeva da s\u00e9 stesso, dai suoi soldati e dai suoi sudditi una disciplina di ferro, non esitando ad infliggersi severe punizioni nel caso che egli stesso avesse infranto una legge. Una volta, per avere permesso al suo cavallo di pascolare in un campo di grano, si condann\u00f2 a morte. Tuttavia, anche Cao era un uomo e, anzich\u00e9 decapitarsi, si tagli\u00f2 del tutto i capelli, infliggendosi comunque un grave disonore. A lui viene fatta risalire questa frase: \"Quando stendi una legge, sorveglia che non sia disobbedita; se \u00e8 disobbedita, il colpevole deve essere messo a morte\".\nHua Tuo e la morte di C\u00e1o C\u0101o.\nLa morte di C\u00e1o C\u0101o, nel 220, diede adito a numerose leggende, molte delle quali erano radicate nella superstizione. Nel \"Romanzo\", sono inserite diverse versioni, fra cui quella di Luo Guanzhong, che aveva come protagonista un famoso medico cinese, Hua Tuo.\nQuando Cao, negli ultimi anni della sua vita, cominci\u00f2 ad accusare un forte e frequente mal di testa, i suoi subordinati gli raccomandarono Hua Tuo, un medico le cui capacit\u00e0 erano paragonate a quelle degli d\u00e8i. Dopo averlo visitato, Hua Tuo gli diagnostic\u00f2 un reumatismo al cranio. Quindi, raccomand\u00f2 a Cao una dose di hashish e gli consigli\u00f2 di permettergli di praticargli una piccola ferita sul cranio per estrarre il pus all'interno.\nDal momento che per Cao non sarebbero stati nuovi episodi di tentato assassinio da parte di medici, il condottiero era molto sospettoso e arriv\u00f2 a credere che Hua Tuo intendesse ucciderlo; quindi, lo fece arrestare e gettare in cella, dove il rinomato medico mor\u00ec poco dopo. Non molto tempo dopo, anche C\u00e1o C\u0101o mor\u00ec, e alcuni lo accusarono di essersi attirato una maledizione da parte del medico stesso.\nRiferimenti culturali.\nBench\u00e9 i documenti storici indichino C\u00e1o C\u0101o come un sovrano capace e brillante, il condottiero fu continuamente raffigurato dall'arte e dalla letteratura con tratti crudeli e maligni; anche l'Opera cinese lo identific\u00f2 come un personaggio illusorio e pericoloso. Durante la stesura del \"Romanzo dei Tre Regni\", Luo Guanzhong trasse notevole ispirazione dalla raffigurazione di Cao compiuta dall'Opera. Ormai, pare che il C\u00e1o C\u0101o malvagio sia addirittura pi\u00f9 famoso del C\u00e1o C\u0101o reale.\nAnche oggi, perlopi\u00f9 sulla scia del \"Romanzo dei Tre Regni\", C\u00e1o C\u0101o continua ad essere identificato come un \"cattivo\", comunque un personaggio negativo e dai tratti spietati.\nAttualmente, l'equivalente cinese per il famoso detto \"Parli del diavolo e spuntano le corna\", \u00e8 \"\u8aaa\u66f9\u64cd\uff0c\u66f9\u64cd\u5230\" (in pinyin: Shu\u014d C\u00e1o C\u0101o, C\u00e1o C\u0101o d\u00e0o), che significa \"Parli di C\u00e1o C\u0101o e C\u00e1o C\u0101o arriva\".\nUltimamente, C\u00e1o C\u0101o \u00e8 raffigurato come un signore della guerra fiero e capace dai videogiochi, che hanno contribuito a far divulgare la storia del \"Romanzo\" al di fuori dell'Asia anche nei tempi moderni. In particolare, la Koei ha prodotto numerosi titoli sulla storia dei Tre Regni. In particolare, ha avuto un grande successo il titolo \"Dynasty Warriors\", in cui il giocatore pu\u00f2 assumere il comando delle armate di uno dei Tre Regni giocando nei panni dei protagonisti del \"Romanzo\", fra cui non pu\u00f2 mancare C\u00e1o C\u0101o. Il videogame \"Kessen II\", una libera ricostruzione del \"Romanzo\" (a differenza di \"Dynasty Warriors\", molto pi\u00f9 fedele), ha C\u00e1o C\u0101o come il principale nemico.\nJJ Lin, cantante pop di Singapore, nel 2006 pubblic\u00f2 un album intitolato \"C\u00e1o C\u0101o\", la cui omonima prima traccia parla della vita del condottiero cinese.\nNel film \"La battaglia dei tre regni\" del 2008, diretto da John Woo e ambientato durante la battaglia delle Scogliere Rosse, C\u00e1o C\u0101o \u00e8 interpretato da Zhang Fengyi."}
{"id": "852452", "revid": "500578", "url": "https://it.wikipedia.org/wiki?curid=852452", "title": "Litv\u00ednovice", "text": "Litv\u00ednovice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "852454", "revid": "767487", "url": "https://it.wikipedia.org/wiki?curid=852454", "title": "Rompighiaccio a propulsione nucleare", "text": "I rompighiaccio a propulsione nucleare sono un tipo di rompighiaccio con un'autonomia molto superiore rispetto a quelli convenzionali, poich\u00e9 alimentati dall'energia nucleare. Sono stati costruiti solamente dalla Russia, a causa della necessit\u00e0 di navigare attraverso i mari ghiacciati della Siberia settentrionale (mar Glaciale Artico), in modo da permettere il collegamento anche in inverno dei porti che si affacciano su queste acque.\nStoria.\nLa rottura del ghiaccio necessita di una potenza di spinta molto grande, e di conseguenza anche consumi di carburante elevati; una nave convenzionale sarebbe costretta a montare serbatoi molto grandi che toglierebbero spazio agli altri utilizzi, nonch\u00e9 a rifornirsi molto spesso. Come si \u00e8 gi\u00e0 detto l'autonomia della propulsione nucleare \u00e8 decisamente superiore a quella convenzionale anche se presenta costi di costruzione molto pi\u00f9 alti, e maggiori problemi anche dal punto di vista della sicurezza. I motivi che hanno spinto l'Unione Sovietica ad immettere e tenere in servizio unit\u00e0 simili, sono principalmente due:\nUtilizzo.\nI rompighiaccio oggi operativi appartengono a due classi distinte: Arktika e Tajmyr. I rompighiaccio atomici appartenenti alla Classe Arktika sono utilizzati per mantenere aperti, in ogni stagione, i collegamenti con le principali citt\u00e0 della Russia artica. In particolare, grazie a queste navi, \u00e8 possibile navigare dai grandi porti della Russia europea (ad esempio, Murmansk e Arcangelo) fino allo stretto di Bering, passando per altri importanti porti della Siberia settentrionale (per esempio, Dikson e Pevek).\nI rompighiaccio atomici della Classe Tajmyr, invece, sono stati costruiti per operare in acque basse, e sono solitamente usati sul fiume Enisej nella tratta che va da Dikson ad Igarka. Queste navi svolgono un ruolo molto importante, perch\u00e9 permettono, in tutte le stagioni, il passaggio delle navi cargo cariche di merci varie per l'approvvigionamento delle citt\u00e0 sul fiume. Inoltre, consentono il passaggio anche delle imbarcazioni contenenti i metalli provenienti da Noril'sk (che vengono imbarcati a Dudinka, a cui Noril'sk, che non ha un porto, \u00e8 collegata tramite ferrovia). Queste navi sono attrezzate anche per compiti antincendio.\nI rompighiaccio atomici russi sono stati inoltre utilizzati anche per parecchie spedizioni scientifiche nell'Artico. Il 17 agosto 1977 il rompighiaccio \"NS Arktika\" fu la prima unit\u00e0 di superficie al mondo a raggiungere il Polo Nord. Dal 1989 alcuni rompighiaccio sono utilizzati anche per il turismo artico.\nComplessivamente, in Russia sono state costruite dieci navi a propulsione nucleare con compiti non militari. Nove di queste sono rompighiaccio, la decima \u00e8 una nave cargo con scafo rompighiaccio: la \"Sevmorput\".\nStrutture ed unit\u00e0 di appoggio alla flotta atomica.\nLa principale base della flotta atomica civile \u00e8 Atomflot, situata a pochi chilometri dalla citt\u00e0 di Murmansk. Qui sono presenti le strutture per la manutenzione e le riparazioni delle navi. Inoltre, molto importanti per l'operativit\u00e0 della flotta sono anche le unit\u00e0 di supporto. Queste sono in tutto sei.\nIn tutto, circa 2.000 persone lavorano a bordo delle rompighiaccio, del cargo atomico Sevmorput e delle unit\u00e0 di supporto. Gli equipaggi imbarcati sulle unit\u00e0 atomiche civili ricevono un addestramento speciale presso il collegio Makarov, a San Pietroburgo.\nIl turismo artico.\nDal 1989 i rompighiaccio atomici sono utilizzati per crociere turistiche al Polo Nord. La crociera dura tre settimane e costa circa 25.000 $. I pi\u00f9 attrezzati a scopo turistico sono gli ultimi due esemplari varati, la \"NS Yamal\" e la \"NS 50 Let Pobedy\"."}
{"id": "852456", "revid": "110157", "url": "https://it.wikipedia.org/wiki?curid=852456", "title": "Lo\u010denice", "text": "Lo\u010denice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "852458", "revid": "1543377", "url": "https://it.wikipedia.org/wiki?curid=852458", "title": "San Pellegrino Terme", "text": "San Pellegrino Terme (\"San Pelegr\u00ec\" in dialetto bergamasco) \u00e8 un comune italiano di abitanti della provincia di Bergamo in Lombardia. Collocata al centro della Val Brembana e circondata dalle Prealpi Orobie, \u00e8 una rinomata localit\u00e0 climatica di cura e di soggiorno, conosciuta in tutto il mondo per via dell'omonima acqua minerale, la S. Pellegrino. Fa parte della Comunit\u00e0 Montana della Valle Brembana. Considerata la \"capitale\" della Valle, conserva, all'interno dei propri confini, importanti testimonianze della \"Belle \u00c9poque\" in perfetto stile \"Liberty\", quali il Grand Hotel, il Casin\u00f2 Municipale e le Terme.\nGeografia fisica.\nTerritorio.\nSan Pellegrino Terme \u00e8 situato lungo le rive del fiume Brembo, che divide in due il paese, ed \u00e8 situato in una valle naturale, circondata da rilievi la cui vetta pi\u00f9 alta \u00e8 rappresentata dal monte Zucco che raggiunge i 1366 m s.l.m. (detto pi\u00f9 comunemente \"Gioco\" per distinguerlo dall'altro Zucco di 1232 metri).\nIl territorio comunale di San Pellegrino Terme confina a nord con San Giovanni Bianco, a ovest con Gerosa, a sud-ovest con Brembilla, a sud con Zogno, a est con Bracca, Algua e Serina, a nord-est con Dossena.\nServito dalla ferrovia Bergamo-Piazza Brembana fino agli anni sessanta, da allora il paese \u00e8 collegato a valle solo con la strada statale, che dal dicembre 2003 non attraversa pi\u00f9 il centro abitato dopo l'inaugurazione di due gallerie - passanti sotto i rilievi della sponda sinistra del Brembo - che permettono uno scorrimento pi\u00f9 veloce del traffico verso l'alta valle.\nSan Pellegrino dista 24\u00a0chilometri a nord da Bergamo e 54\u00a0chilometri a nord-est da Milano.\nStoria.\nL'antichit\u00e0 e le origini.\nI primi ad insediarsi nella zona furono probabilmente gli Orobi, popolo di origine celtica, ma il nome San Pellegrino risale al secolo VIII d.C. quando i vescovi al servizio di Carlo Magno consacravano ed erigevano parrocchie nell'impero. Il centro abitato venne dedicato a san Pellegrino vescovo di Auxerre e martire. La Parrocchia di San Pellegrino Terme possiede una preziosa reliquia dei santi.\nL'et\u00e0 moderna.\nMentre nel resto della Lombardia si consumano guerre e rivoluzioni, San Pellegrino rimane pacificamente isolata e solo con la costruzione della prima rotabile nel XVI secolo comincia ad affluirvi sempre pi\u00f9 gente.\nL'et\u00e0 contemporanea.\nSul finire del XVIII secolo San Pellegrino si sviluppa come centro termale, grazie alle acque solfato-alcaline-terrose che sgorgano alla temperatura costante di 26 gradi, note gi\u00e0 dal Medioevo. Nel XX secolo la localit\u00e0 si trasforma in un'elegante stazione termale. Viene creato lo Stabilimento Termale (appartenente alla Sanpellegrino S.p.A., nota industria che produce acqua e bibite gassate che fa capo, dal 1999, alla svizzera Nestl\u00e9). La fama della cittadina accresce con la costruzione del Casin\u00f2 Municipale nel 1904 e del Grand Hotel nel 1905. Nel 1961 viene costruito lo stabilimento per l'imbottigliamento dell'acqua minerale S. Pellegrino e delle altre bevande di produzione di Sanpellegrino S.p.A.\nStemma comunale.\nScudo gotico allungato inquartato con raffigurati, in alto a sinistra e in basso a destra, due croci bianche in campo rosso, e in alto a destra e in basso a sinistra, due pini in campo bianco. Lo stemma porta l'iscrizione \"Communitas Sancti Peregrini\" e il motto \"Statutis Fruita Suis\".\nMonumenti e luoghi d'interesse.\nArchitetture religiose.\nChiesa di San Pellegrino d'Auxerre.\nLa costruzione della nuova chiesa dedicata a san Pellegrino ha inizio nel 1715 sui resti della precedente chiesa quattrocentesca, ormai divenuta insufficiente a contenere l'accresciuta popolazione dei fedeli e comunque bisognosa di importanti interventi di restauro.\nIl nuovo edificio ricorda un poco lo stile dei Caniana, tranne che nella facciata, innalzata nel 1825 in stile neoclassico e rinnovata nel 1941 su disegno dell'architetto Luigi Angelini.\nL'interno \u00e8 in stile tardo-barocco del Settecento. Ascrivibile all'epoca della costruzione della chiesa, l'altare maggiore, sormontato da una snella bussola, si innalza sul centro del presbiterio tra i riflessi luminosi della maiolica bianca e del marmo del rivestimento. Nell'ancona centrale spicca l'affresco raffigurante San Pellegrino, evangelizzatore della Francia e vescovo di Auxerre, condannato al martirio dall'imperatore Galieno.\nArchitetture civili.\nIl Casin\u00f2 Municipale.\nIl Casin\u00f2 sorge ad opera dell'architetto Romolo Squadrelli in prosecuzione dei porticati della fonte all'inizio del ventesimo secolo, tra il 1904 ed il 1906, e viene inaugurato nel luglio 1907. Di particolare interesse \u00e8 la facciata con le due alte torri la cui componente decorativa comprende, fra l'altro, i portalampade e il pennone in ferro battuto di Alessandro Mazzucotelli e gli altorilievi ai lati della porta centrale in cemento trattato \u201ca cotto\u201d, il fregio dipinto con il motivo dei cervi volanti e gli stucchi generalmente attribuiti a Francesco Malerba e Paolo Croce.\nAll'interno il primo ambiente che si incontra \u00e8 l'atrio, caratterizzato da otto colonne di marmo rosso di Verona, che conduce direttamente al monumentale scalone, sovrastato da una vetrata circondata dagli affreschi dei dodici mesi dell'anno (con i relativi segni zodiacali) ad opera del pittore Malerba.\nA livello del primo piano, sopra le due esedre laterali semicircolari dell'edificio, si aprono due ampie terrazze.\nIl Casin\u00f2 funzion\u00f2 come casa da gioco solo fino al 1917, ma ha da sempre ospitato manifestazioni culturali e teatrali, congressi, sfilate di moda, esposizioni d'arte e serate di gala.\n\u00c8 stato completamente restaurato ed ampliato da un'ala teatro adiacente ad esso, il complesso \u00e8 utilizzato per meeting, congressi e matrimoni. Risulta visitabile durante la stagione estiva.\nIl Grand Hotel.\nIl Grand Hotel \u00e8 un colosso di sette piani, anch'esso in stile Liberty, sormontato da grandi calotte lignee a dirigibile.\nInaugurato nell'estate nel 1904 era modernissimo per l'epoca: era infatti provvisto di ascensori, luce elettrica, acqua potabile e telefono in tutte le 250 camere. All'interno troviamo la hall con un gigantesco lampadario, stucchi, colonne e decorazioni; poi uno scalone con decorazioni in cemento e ferro conduce al piano superiore. L'edificio \u00e8 costituito da un corpo centrale coronato da una cupola e da due imponenti blocchi laterali.\nIl Grand Hotel era destinato ad una classe sociale elevata ed infatti nel suo registro degli ospiti si trovano i nomi di importanti protagonisti della storia, della letteratura e della vita politica: i pi\u00f9 prestigiosi sono quelli della regina Margherita di Savoia, che vi soggiorn\u00f2 ad inizio Novecento, e della regina Elena di Savoia, che fu ospite del Grand Hotel nel 1925 insieme al principe Umberto e alla principessa Maria. Vi soggiornarono persino due nobel della letteratura italiana: Eugenio Montale e Salvatore Quasimodo e due grandi del nostro cinema come Ugo Tognazzi ed Ornella Muti. Fu ospite di questo Grand Hotel anche il generale Luigi Cadorna.\nL'hotel \u00e8 chiuso dal 1979 per gli elevati costi di gestione ed \u00e8 stato utilizzato per alcuni anni come sede di aste d'arte.\nNel 2009 la facciata del Grand Hotel, lunga 128 metri, \u00e8 stata completamente ristrutturata.\nNel Grand Hotel \u00e8 stato girato il film \"Primo amore\" del 1978, diretto da Dino Risi e interpretato da Ugo Tognazzi e Ornella Muti. Di recente l'hotel \u00e8 stato scelto come location dei video musicali degli Studio 3 con \"Siamo ancora qua\" nel 2016 e di Elisa con \"Fire in The Dark\" nel 2017.\nDal 2016 sono iniziati i lavori interni di ristrutturazione del complesso con gettate di cemento nelle fondazioni, la ricostruzione delle cucine e i restauri degli affreschi al piano terra e al piano rialzato.\nLe terme.\nLo stabilimento termale di San Pellegrino Terme era un complesso di edifici Liberty che nei primi anni del '900 era dotato di strutture all'avanguardia sotto l'aspetto medico, impiantistico e organizzativo. Le propriet\u00e0 terapeutiche dell'acqua di San Pellegrino, ricca di sali minerali, sono state riconosciute dal Ministero della Sanit\u00e0 nel 1992. Vi era un centro di diagnosi e cura delle sordit\u00e0 rinogena ed un centro di fisiopatologia respiratoria e motoria, entrambi indirizzati e diretti da specialisti di settore di varie Universit\u00e0 che ne garantivano il rigore scientifico e l\u2019efficacia. Le cure termali sono state chiuse nel 2006 e, ad oggi, il vecchio edificio \u00e8 stato riutilizzato per gallerie d'arte.\nLe nuove terme sono state inaugurate il 18 dicembre 2014 e aperte al pubblico il 19 dicembre 2014. Sono state realizzate nell'ex hotel Terme-Milano dal gruppo imprenditoriale-immobiliare Percassi.\nCultura.\nIstruzione.\nScuole.\nL'istituto alberghiero.\nL'I.P.S.S.A.R. (Istituto Professionale di Stato per i Servizi Alberghieri e della Ristorazione) di San Pellegrino Terme nasce nel 1962. La scuola, allora denominata I.P.A.S. (Istituto Professionale Alberghiero Statale) aveva sede nei locali della ex Villa Emilia, un albergo di San Pellegrino, dove si trovava anche il convitto maschile. Si era all'inizio del cosiddetto miracolo economico italiano e il turismo di massa si stava diffondendo su larghissima scala. Servivano scuole idonee alla formazione di personale qualificato, destinato ad un settore dinamico e in forte espansione.\nSan Pellegrino Terme, che agli inizi del 1900 era stata una \u201cSignora del Turismo\u201d, si trovava ad una svolta: rischiava di perdere competitivit\u00e0 in un mercato turistico con caratteristiche del tutto nuove.\nSi avvert\u00ec, quindi, la necessit\u00e0 di chiedere l'istituzione di una Scuola Professionale specifica del settore, considerando anche il fatto che, nei primi anni 1960, ve ne erano solamente una ventina in tutta Italia.\nL'Istituto Alberghiero prese l'avvio istituendo un corso biennale di sala-bar, con 19 iscritti in un'unica sezione. L'anno seguente, si aggiunsero le sezioni di cucina e di amministrazione e il corso divenne triennale. Nel 1965 si diplomarono i primi alunni del corso triennale.\nDalla sede \u201cstorica\u201d nell'albergo Villa Emilia, l'Istituto si trasfer\u00ec nell'attuale edificio, inaugurato nel 1975 e completamente ristrutturato e ampliato successivamente nel 2007. Nel corso degli anni, la scuola si \u00e8 dotata di attrezzature sempre pi\u00f9 moderne, al fine di rendere le competenze e le abilit\u00e0 dei suoi alunni pi\u00f9 consone alle esigenze di un mercato del lavoro in continua evoluzione.\nDopo vari anni di continua espansione della scuola, nel 1982 si aggiunse il biennio post-qualifica. Nel frattempo il convitto maschile si trasfer\u00ec nell'ex hotel Italia sotto la direzione del sig. Roberto Capelli sostituito dopo la scomparsa di quest'ultimo dal sig. Gerardo Petrizzi attuale direttore del convitto. Storici istitutori del convitto maschile sono stati: Bonzi Anselmo, Cella Giuseppe, Bonzi Gianbattista, Carmelo Bruno, Sorbo Nicola e il giovane Licini Francesco.\nNel 1985, a Nembro, sorse una sede coordinata, che acquisir\u00e0 autonomia solo nel 2003.\nDal 1989 al 2003 la preside dell'istituto alberghiero fu Luciana Togliatti nipote dello storico esponente del partito comunista italiano Palmiro Togliatti. Fu proprio durante il periodo di presidenza della prof.ssa Togliatti che la scuola alberghiera di San Pellegrino riacquist\u00f2 quel lustro e quella fama che l'hanno portata ad essere un'eccellenza della formazione professionale italiana e mondiale.\nGeografia antropica.\nUrbanistica.\nLe due sponde del fiume sono collegate da cinque ponti, da nord verso sud: ponte di Dossena (che collega il paese con le frazioni di Antea, Santa Croce e Spettino), ponte Principe Umberto (dedicato al futuro re Umberto II di Savoia), ponte Vecchio (risalente al XV secolo), ponte Camillo Cavour e il ponte Gaetano Donizetti.\nIl centro del paese \u00e8 situato sulla sponda occidentale, su cui, salendo per la strada statale, troviamo la Chiesetta dedicata alla Madonna di Caravaggio (a cui i sampellegrinesi sono devoti), la Chiesa Parrocchiale (risalente al Settecento), la Casa di Cura Quarenghi (clinica privata), il Tempio della Vittoria, dedicato ai Caduti (con mosaici di Filiberto Sbardella), i portici Colleoni e lo stabilimento termale.\nI due edifici pi\u00f9 imponenti sono comunque il Casin\u00f2 e il Grand Hotel.\nA partire dal 2007 \u00e8 stata inoltre inaugurata la ciclovia della valle Brembana, che costeggia il corso del fiume Brembo, offrendo lo spunto per passeggiate o gite in bicicletta.\nFrazioni e localit\u00e0.\nLa Vetta \u00e8 una frazione situata a circa 650 metri s.l.m., situata sui monti del versante destro della valle.\nNella prima met\u00e0 del Novecento era un raffinato quartiere residenziale per i frequentatori abituali della stazione climatica, un tempo raggiungibile oltre che dalla strada che parte dal centro del paese, anche grazie alla funicolare inaugurata nel 1909.\nIn questa zona si trovano le \"Grotte del Sogno\", ampie cavit\u00e0 sotterranee dalla conformazione interessante, rimaste chiuse al pubblico per lungo tempo ma di nuovo visitabili a partire dal 30 luglio 2011.\nLe innumerevoli attrezzature turistiche presenti in questa zona, che un tempo erano il fiore all'occhiello di San Pellegrino Terme, sono in disuso e in stato di degrado. \u00c8 in fase di studio un progetto per il recupero della funicolare e dell'hotel Vetta.\nSituate poco pi\u00f9 a valle rispetto alla Vetta vi sono le due piccole localit\u00e0 Aplecchio e Falecchio e la frazione Frasnito (tutte e tre a circa 530\u00a0m di altitudine). Poco sotto Aplecchio c'\u00e8 la localit\u00e0 Paradiso, dove un progetto approvato prevede la costruzione di una zona residenziale. A monte della Vetta si trova la frazione Sussia (a 908\u00a0m s.l.m.), ormai quasi disabitata.\nSempre sul versante destro vi sono altri piccoli nuclei: la frazione Alino (690\u00a0m s.l.m.) e le cinque localit\u00e0 C\u00e0 Boffelli e Vettarola (entrambe a 980\u00a0m s.l.m.), Pradello (a 600\u00a0m s.l.m.), Piazzacava e La Torre (entrambe a circa 450\u00a0m di altitudine).\nSul versante sinistro si trovano la localit\u00e0 C\u00e0 de Rizzi (420\u00a0m\u00a0s.l.m.) e le frazioni Frasnadello e Antea (entrambe ad un'altitudine di circa 500\u00a0m); pi\u00f9 in alto sono situate anche Santa Croce (la frazione pi\u00f9 grande, di circa 500 abitanti) a circa 750 metri s.l.m. e le frazioni Spettino (a circa 860\u00a0m di altitudine) e Salvarizza (a nord di Santa Croce).\nL'abitato del fondovalle, che costituisce San Pellegrino Terme, si pu\u00f2 dividere in pi\u00f9 rioni: a sud ci sono Ruspino (sponda destra del Brembo) e Pregalleno (sponda sinistra); procedendo verso l'alta valle si incontrano poi, sulla riva destra, la zona di Caravaggio, quella della chiesa parrocchiale e il centro storico. Dietro al centro si trova la zona del casin\u00f2 e delle terme, e a nord di queste il rione di Pernazzaro. Sull'altra sponda del fiume si trovano Piazzo Basso (di fronte al centro storico), Piazzo Alto e il Belvedere (di fronte a Pernazzaro).\nFra Piazzo e il Belvedere si trova il Grand-Hotel, i cui esterni sono stati ristrutturati.\nEconomia.\nTurismo.\nPer quanto riguarda l'ambiente circostante, da segnalare la ciclovia Valle Brembana, quasi completamente pianeggiante, che porta fino a Piazza Brembana, seguendo il tracciato della ex Ferrovia della Valle Brembana, per una lunghezza di circa 15\u00a0km (solo andata).\nInfrastrutture e trasporti.\nCollegata unicamente mediante il sistema stradale, il cui asse principale \u00e8 costituito dalla strada statale 470 della Valle Brembana, San Pellegrino Terme disponeva, fra il 1906 e il 1966, della fermata di San Pellegrino e della stazione di San Pellegrino-Terme, lungo la cessata ferrovia della Valle Brembana. Attualmente sul tracciato dell'ex ferrovia si snoda la Ciclovia Valle Brembana, che, ad eccezione di un breve tratto di interruzione nel comune di Zogno, collega in modo continuo la Ciclovia del Parco dei Colli di Bergamo (e quindi la citt\u00e0 di Bergamo) col comune di Piazza Brembana.\nA servizio della frazione Vetta, nel 1909 venne inaugurata una funicolare, chiusa nel 1989 e in corso di ricostruzione. La riapertura della funicolare \u00e8 prevista per l'autunno 2019. \nSport.\nIl 26 maggio 2011 ha ospitato l'arrivo della 18\u00aa tappa del Giro d'Italia 2011 con la vittoria di Eros Capecchi.\nNel cimitero locale \u00e8 inoltre sepolto il calciatore Davide Astori."}
{"id": "852462", "revid": "767487", "url": "https://it.wikipedia.org/wiki?curid=852462", "title": "Mazelov", "text": "Mazelov \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "852466", "revid": "767487", "url": "https://it.wikipedia.org/wiki?curid=852466", "title": "Mlado\u0161ovice", "text": "Mlado\u0161ovice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "852472", "revid": "767487", "url": "https://it.wikipedia.org/wiki?curid=852472", "title": "Lenin (rompighiaccio atomico)", "text": "Il rompighiaccio Lenin (progetto 92M secondo la classificazione russa) fu la prima unit\u00e0 di superficie a propulsione nucleare al mondo, nonch\u00e9 la prima nave civile con questo tipo di propulsione. Posta in riserva nel 1989 dopo ben 30 anni di servizio, ora \u00e8 stata trasformata in nave museo.\nTecnica.\nLa grande innovazione tecnica di questa unit\u00e0 era sicuramente la propulsione: infatti, era la prima volta che per un'unit\u00e0 di superficie civile veniva utilizzato il nucleare. Inizialmente, il \"Lenin\" montava tre reattori OK-150 da 90 MW l'uno, ma evidentemente questi presentavano alcuni problemi di messa a punto, perch\u00e9 si verificarono ben due incidenti.\nIl primo si ebbe nel febbraio 1965, quando si verific\u00f2 un'avaria all'impianto di raffreddamento con perdita di refrigerante. Per riparare i danni (e per rimuovere il refrigerante dal reattore numero 2) furono necessari ben due anni. Il rompighiaccio riprese il mare nel 1967, ma poco dopo si verific\u00f2 un'altra rottura, sempre riguardante il sistema di raffreddamento. In questo caso, si decise di sostituire completamente i tre reattori imbarcati con altri due, pi\u00f9 nuovi, che avevano una potenza nominale che era quasi doppia degli OK-150. Questi erano una nuova versione, gli OK-900, che avevano una potenza da 171 MW. Questi propulsori sarebbero in seguito stati imbarcati sulla grande maggioranza delle unit\u00e0 atomiche di superficie sovietiche (in particolare, furono montati anche sui classe Kirov ed i classe Arktika).\nEntrambi gli incidenti furono tenuti segreti dalle autorit\u00e0 sovietiche. Si ebbe notizia dei particolari di questi solo dopo la caduta del comunismo.\nIl servizio.\nIl rompighiaccio a propulsione nucleare \"Lenin\" venne varato nel 1957 ed entr\u00f2 in servizio operativo nel 1959. Nel 1989, dopo circa 25 anni di servizio attivo (oltre a cinque passati in riparazione), a causa delle pessime condizioni dello scafo (ormai troppo danneggiato a causa della continua frizione sul ghiaccio), il \"Lenin\" venne radiato dal servizio attivo. Venne quindi ormeggiato ad Atomflot, la base dei rompighiaccio atomici. Iniziarono poi i lavori per la conversione in nave museo, che sono andati per le lunghe a causa di problemi economici. Comunque, nel 2005 sono finalmente stati ultimati."}
{"id": "852473", "revid": "1745361", "url": "https://it.wikipedia.org/wiki?curid=852473", "title": "Cercione", "text": "Cercione () \u00e8 un personaggio della mitologia greca.\nSulla sua discendenza ogni autore ne da una versione diversa poich\u00e9 Pausania scrive che sia figlio di Poseidone e di una della figlie di Anfizione, Apollodoro cita come padre Branco ed Argiope come madre, infine Igino da come padre Efesto.\nMitologia.\nLa figlia di Cercione, Alope, fece l'amore con Poseidone (o ne fu stuprata, a seconda delle versioni) e diede alla luce Ippotoo. Cercione allora, per vendicare l'onta la seppell\u00ec viva, ma Poseidone la salv\u00f2 trasformandola nell'omonima sorgente che sgorga nei pressi di Eleusi.\nRe di Eleusi e dotato di un'enorme forza fisica, aveva l'abitudine di appostarsi sulle strade nei dintorni di Eleusi e sfidare i passanti a lottare con lui. Cercione prometteva di cedere il proprio regno a chiunque l'avesse battuto, ma le sfide si concludevano invariabilmente con la sconfitta e la morte dei malcapitati viaggiatori. Alla fine l'eroe Teseo riusc\u00ec ad avere la meglio su di lui e lo uccise impadronendosi del trono di Eleusi."}
{"id": "852477", "revid": "1374756", "url": "https://it.wikipedia.org/wiki?curid=852477", "title": "Teo Macero", "text": "Produttore per vent'anni alla Columbia Records, Macero \u00e8 ricordato per aver prodotto l'album di Miles Davis \"Kind of Blue\", che secondo la RIAA \u00e8 l'album di jazz che ha venduto di pi\u00f9 in assoluto, e che, in posizione numero 12, \u00e8 l'album jazz pi\u00f9 accreditato nella lista dei migliori 500 album di tutti i tempi compilata dalla rivista \"Rolling Stone\". Macero produsse inoltre gli album \"Bitches Brew\" di Miles Davis e \"Time Out\" di Dave Brubeck, rispettivamente il secondo e terzo album jazz nelle classifiche di vendite, dopo il citato \"Kind of Blue\".\nBiografia.\nI primi anni.\nNato e cresciuto a Glens Falls, nello Stato di New York, Macero arriv\u00f2 a New York nel 1948, dopo il servizio militare prestato in marina. Si iscrisse alla Julliard School of Music, diplomandosi nel 1953.\nNello stesso anno, Macero fu tra i cofondatori del Jazz Composers Workshop di Charles Mingus, segnalandosi nell'ambiente dell'avanguardia di NY, sia come compositore di brani atonali e Third Stream, sia come sassofonista. Con Mingus e gli altri membri del Workshop, Macero si esibiva dal vivo e nel corso dei tre anni successivi registr\u00f2 gli album \"Jazzical Moods\" (1954) e \"Jazz Composers Workshop\" (1955). \u00c8 di quegli anni il suo primo album da leader, \"Explorations\" (1953), costituito interamente da sue composizioni. \nAlla Columbia.\nLa fama di Macero \u00e8 per\u00f2 soprattutto collegata al suo ventennale lavoro di produttore per la Columbia Records, che lo assunse nel 1957. Egli divenne cos\u00ec il produttore di centinaia di dischi di importantissimi artisti, tra cui Mingus, Duke Ellington, Ella Fitzgerald, Thelonious Monk, Johnny Mathis, Count Basie, Dave Brubeck, Tony Bennett, Charlie Byrd, e Stan Getz. Mingus, Monk, e Byrd furono in effetti reclutati da Macero per la Columbia. Di una certa rilevanza fu anche la produzione di incisioni di musica classica, oltre un centinaio, alcuni dei quali al di fuori del repertorio convenzionale: ad esempio, il brano \"And God Created Great Whales\" di Alan Hovhaness, per il quale fu necessario sovrapporre il canto di una megattera alla parte orchestrale. Il genere su cui Macero si concentr\u00f2 in particolare fu il jazz, producendo album seminali come \"Time Out \" del Dave Brubeck Quartet, \"Mingus Ah Um \"(il primo album di Mingus per Columbia), nonch\u00e9 le prime registrazioni di Thelonious Monk per Columbia, \"Monk's Dream\" e \"Underground. \"A suo credito vanno anche le produzioni di diverse registrazioni di musical di Broadway, per esempio \"A Chorus Line\" e \"Bye Bye Birdie, \"la colonna sonora del film \"Il laureato,\" di Simon e Garfunkel, spingendosi fino alla produzione di album di folk Irlandese assieme ai The Clancy Brothers e Tommy Makem.\" \"\nUn particolare risalto ha per\u00f2 la sua lunga e fruttuosa collaborazione con il celebre trombettista Miles Davis, di cui produsse la maggior parte del catalogo per Columbia. Egli fu il produttore di alcuni tra i pi\u00f9 famosi album di Davis, tra cui \"Kind of Blue\", \"Sketches of Spain\" e \"Someday My Prince Will Come\".\nLa partecipazione di Macero alla produzione di \"Kind of Blue\" \u00e8 stata oggetto di alcune controversie storiche, perch\u00e9 la supervisione di alcune delle prime sessioni fu affidata ad Irving Townsend, e il nome di Macero non \u00e8 citato sulla copertina originale (n\u00e9 \u00e8 citato alcun altro produttore). Diverse altre fonti attestano tuttavia il coinvolgimento di Macero nella produzione dell'album originale, cos\u00ec come in quella della riedizione digitale del 1987.\nNegli album che inaugurarono il cosiddetto periodo elettrico di Davis (\"In a Silent Way\", \"Bitches Brew\", \"A Tribute to Jack Johnson\") l'innovativo lavoro di mixaggio ed editing di Macero nella fase di postproduzione fu molto importante ai fini del risultato. Questi procedimenti di postproduzione furono in parte ispirati a Macero dalle sue frequentazioni del compositore d'avanguardia Edgard Var\u00e8se, che fu uno degli innovatori della musica registrata. Il rapporto tra Davis e Macero \u00e8 stato accostato, dal critico musicale Paul Tingen a quello tra George Martin e i Beatles. Negli ultimi anni della sua vita, Macero parl\u00f2 estesamente dei suoi metodi di lavoro in diverse interviste. In queste occasioni e soprattutto per gli album \"elettrici\" di Davis, Macero attribuisce un ruolo creativo enorme al lavoro di editing e postproduzione che egli esercitava praticamente in esclusiva, reclamando in pratica un ruolo di coautore.\nIl lavoro di Macero in studio ebbe un importante effetto su altri musicisti. Brian Eno, il musicista e compositore che ha prodotto, fra gli altri, gli U2 e i Talking Heads, parl\u00f2 dell'influenza che Macero ebbe su di lui in un'intervista per \"jazzthetik, \"dicendo di essere stato affascinato dalle sue tecniche di editing e dalla \"spazialit\u00e0\" che sapeva aggiungere al suono, e dichiarando \"Seppe fare qualcosa di estremamente moderno\".\nAttivit\u00e0 come compositore.\nMacero compose una delle due colonne sonore alternative per il film sperimentale breve Bridges-Go-Round, diretto da Shirley Clarke (la seconda colonna sonora era stata composta da Louis e Bebe Barron).\nAnche il suo primo progetto in Columbia fu di composizione, per un album di Third Stream contenente anche musiche di Bob Prince. Questo fu seguito dall'arrangiamento del primo album di Johnny Mathis.\nMacero continu\u00f2 a comporre e a scrivere arrangiamenti durante la sua permanenza in Columbia. Tra i lavori pi\u00f9 notevoli, si ricordano due composizioni per l'album di Thelonious Monk Monk's Blues (di cui fu anche il produttore), Something New, Something Blue, una collezione di blues scritti e arrangiati da Macero, Teddy Charles, Manny Albam e Bill Russo. Suo fu uno dei brani sull'album, di John Lewis e Gunther Schuller, Sonorities (di cui fu anche il produttore) e scrisse arrangiamenti per il pioniere dell'easy listening, Andr\u00e9 Kostelanetz.\nMacero compose, diresse e produsse un gran numero di colonne sonore per cinema e televisione. Sua \u00e8 la colonna sonora del documentario, del 1970, su Muhammad Ali, \"a.k.a. Cassius Clay. \"Sua anche la produzione delle colonne sonore di \"True Romance\",\"Finding Forrester\" e del documentario di Martin Scorsese, \"The Blues\".\nFu coinvolto in molte altre collaborazioni, che lo videro nei ruoli di compositore, direttore o interprete, con Leonard Bernstein e la New York Philharmonic, la London Philharmonic Orchestra, la Salt Lake Symphony, la Kansas City Symphony, e la Juilliard School. Ha inoltre scritto musica per balletto per Joffrey Ballet Company, Anna Sokolow Ballet Company, London Ballet Company, Juilliard Ballet Company e American Ballet Theatre.\nGli ultimi anni.\nMacero non smise mai di essere attivo in campo musicale.\nFra gli altri progetti intrapresi dopo il suo ritiro dalla Columbia (e dall'attivit\u00e0 professionale in generale), sono da ricordare la co-produzione, con Prince Paul, del primo album solista di Vernon Reid e la sua presenza, come sassofonista, sul disco di debutto come leader di DJ Logic.\nTeo Macero \u00e8 morto il 19 febbraio 2008."}
{"id": "852481", "revid": "1305772", "url": "https://it.wikipedia.org/wiki?curid=852481", "title": "Ragenfrido", "text": "Origine.\nEra originario della regione dell'Andegavis, l'odierno Angi\u00f2, dove esercit\u00f2 il suo potere, anche dopo il 719.\nBiografia.\nDi Ragenfrido si hanno scarse notizie e il suo nome compare nelle cronache di quel periodo storico solo dopo la morte di Pipino di Herstal.\nAlla morte di Pipino di Herstal, il 16 dicembre 714, il re Dagoberto III insign\u00ec del titolo di maggiordomo di palazzo di Austrasia l'erede di Pipino Teodoaldo, gi\u00e0 maggiordomo di Neustria e di Borgundia, con la reggenza dalla nonna, Plectrude, vedova di Pipino.In Neustria si inizi\u00f2 una sedizione contro Teodoaldo e raccolto un esercito, nella foresta Cotia, vicino a Compi\u00e8gne, i neustriani si scontrarono con lo smisurato esercito austrasiano di Teodebaldo che si diede alla fuga.Cos\u00ec, nel 715, era iniziata, nel regno dei Franchi, la guerra civile e in Neustria fu nominato maggiordomo Ragenfrido che strinse un'alleanza col re di Frisia Redboldo, col quale attacc\u00f2 l'Austrasia arrivando sino alle sponde della Mosa devastando la regione.\nSempre in quell'anno alla morte del re dei Franchi, Dagoberto III, nel 715, Ragenfrido chiam\u00f2 sul trono l'ormai ultra quarantenne monaco Daniele (il figlio secondogenito del re dei Franchi Sali della dinastia merovingia, Childerico II e di Bilichilde), che, dopo aver fatto ricrescere i capelli, sal\u00ec al trono come Chilperico II.\nNel frattempo Plectrude aveva fatto imprigionare il figliastro Carlo Martello, che aspirava ad essere maggiordomo d'Austrasia.\nDiversamente dai suoi predecessori, Chilperico partecip\u00f2 attivamente al governo del suo regno e alle campagne militari: infatti, approfittando della lotta per il potere in Austrasia, con Ragenfrido, che aveva rinnovato l'alleanza col re di Frisia Redboldo attraversarono le Ardenne e invasero l'Austrasia e, dopo averla devastata, arrivarono al Reno e raggiunta Colonia, dove Plectrude si era rinchiusa col nipote Teodealdo, e la posero sotto assedio.Carlo Martello, che nel frattempo si era liberato dalla prigionia, dopo aver sconfitto e disperso i Frisoni, tent\u00f2, nel 716, di liberare Colonia dall'assedio, ma dopo aver subito ingenti perdite (Battaglia di Colonia) si dovette ritirare. Cos\u00ec Plectrude ed il nipote accettarono Chlperico II come re dei franchi e Raginfredo maggiordomo di Neustria, e inoltre cedettero loro buona parte della Borgundia e parte dell'Austrasia.\nAd Amblava, vicino a Liegi, per\u00f2, sulla via del ritorno, Chlperico II e Raginfredo furono sopraffatti da Carlo che, nel frattempo, era stato nominato maggiordomo d'Austrasia dalla nobilt\u00e0) e che successivamente li insegu\u00ec e, nel 717, dopo aver loro offerto invano la pace, nella domenica delle Palme, li sconfisse a Viciago, li mise in fuga e li insegu\u00ec sino a Parigi riuscendo cos\u00ec a liberare l'Austrasia.Dopo aver liberarato l'Austrasia, Carlo rientr\u00f2 a Colonia da vincitore, Plectrude dovette cedergli tutti i poteri ed i titoli che erano stati di suo padre.Carlo Martello, in quello stesso anno, in opposizione a Chilperico II, proclam\u00f2 re di Austrasia, Clotario IV, legittimo erede di Dagoberto III.\nNel 718, Chilperico II e Ragenfrido, dopo la sconfitta Vinciago, si allearono col duca d'Aquitania e duca di Guascogna, Oddone I, riconoscendogli il titolo di re che intervenendo col suo esercito di Vasconi partecip\u00f2 alle battaglie contro il regno d'Austrasia ed il suo maggiordomo di palazzo, Carlo Martello, sino alla battaglia di Soissons del 719, dove si diede alla fuga e, riuscendo a sfuggire a Carlo Martello, Oddone si rifugi\u00f2 ad Orleans, assieme a Chilperico II che riusc\u00ec ad attraversare la Loira , mettendo in salvo il tesoro reale.Mentre Ragenfrido, che si era ritirato nei suoi domini in Angi\u00f2, fu destituito dalla carica di maggiordomo di palazzo di Neustria.\nNel 719 mor\u00ec il re dei Franchi d'Austrasia, Clotario IV, e, dopo la morte di quest'ultimo, Carlo offr\u00ec un accordo di amicizia a Oddone I in cambio della consegna di Chilperico II che gli venne consegnato col tesoro reale e che fu riconosciuto da Carlo Martello re di tutti i Franchi, mettendo fine alla guerra civile.\nNel 721, Carlo conquist\u00f2 l'Angi\u00f2 e Ragenfrido rinunci\u00f2 ufficialmente al suo titolo di maggiordomo di palazzo, e in cambio, fu lasciato libero nei suoi domini.\nNel 724, i Neustriani, sotto la guida di Ragenfrido, si ribellarono, ma furono facilmente sconfitti da Carlo, ma Ragenfrido fu lasciato libero, nei suoi possedimenti.\nRagenfrido mor\u00ec nel 731.\nDiscendenza.\nDi Ragenfrido non si conosce alcuna discendenza."}
{"id": "852482", "revid": "1543377", "url": "https://it.wikipedia.org/wiki?curid=852482", "title": "Netolice", "text": "Netolice \u00e8 una citt\u00e0 della Repubblica Ceca facente parte del distretto di Prachatice, in Boemia Meridionale.\nCastello di Kratochv\u00edle.\n\u00c8 una residenza estiva rinascimentale edificata dopo l'anno 1583 secondo il modello delle ville italiane, dall'architetto di corte Baldassare Maggi, originario di Arogno, per Guglielmo di Rosenberg.\nGli interni furono decorati dalle pitture murali e dai ricchi stucchi di Antonio Melana e Georg Widmann.\nIl giardino rinascimentale con il fossato \u00e8 tornato al suo antico splendore dopo un accurato restauro."}
{"id": "852485", "revid": "446353", "url": "https://it.wikipedia.org/wiki?curid=852485", "title": "Classe Arktika", "text": "La classe Arktika o Progetto 10520 (in cirillico: \u043f\u0440\u043e\u0435\u043a\u0442\u0430 10520 \u0442\u0438\u043f\u0430 \u0410\u0440\u043a\u0442\u0438\u043a\u0430) \u00e8 una classe di navi rompighiaccio a propulsione nucleare di fabbricazione sovietica prima e russa poi, costruita tra gli anni settanta e i duemila dai cantieri del baltico e detentrice del titolo di pi\u00f9 grandi unit\u00e0 rompighiaccio al mondo fino al 2016. \nProgettate per liberare le rotte commerciali artiche dai banchi di ghiaccio a beneficio delle navi mercantili e di ricerca scientifica che scortano, stanno venendo progressivamente rimpiazzate dalla Classe LK-60Ja.\nAl 2021, delle 6 unit\u00e0 costituenti la classe, solo 2 risultano in servizio attivo presso l'azienda controllata dal governo federale russo, Atomflot.\nTecnica.\nI rompighiaccio classe Arktika hanno il doppio scafo. Lo scafo esterno ha uno spessore di 48\u00a0mm nelle parti in cui deve rompere il ghiaccio, ed uno spessore minimo sempre rispettato di 25\u00a0mm. Inoltre, tra lo scafo esterno e quello interno c'\u00e8 una zavorra d'acqua, che pu\u00f2 essere spostata per aiutare la nave durante le operazioni di rottura. Queste operazioni sono inoltre facilitate da un sofisticato sistema di aria compressa, in grado di liberare nove getti d'acqua a 24 m\u00b3/s sotto la superficie. Alcuni esemplari hanno inoltre sullo scafo un rivestimento polimerato per ridurre l'attrito. La grande potenza, nonch\u00e9 le dimensioni di queste unit\u00e0, permettono loro di rompere il ghiaccio in maniera continuativa navigando sia in avanti, sia all'indietro. La potenza dell'impianto propulsivo \u00e8 tale che i rompighiaccio della classe Arktika, durante la navigazione, utilizzano un solo reattore. L'altro \u00e8 tenuto di riserva.\nTuttavia, la grande potenza dei reattori \u00e8 anche un limite all'operativit\u00e0 di queste navi. Infatti, per mantenere i reattori alla giusta temperatura, sono costrette a navigare in acque fredde: per questa ragione, non possono superare i tropici per dirigersi nell'emisfero meridionale.\nAlcune navi sono in grado di imbarcare uno o due elicotteri. Estremamente completo \u00e8 l'apparato di comunicazione imbarcato, che consente la ricezione di email, e permette di comunicare con il mondo grazie al satellite. Inoltre, a bordo sono presenti anche telefono e fax.\nVi sono alcune unit\u00e0 di questa classe, poi, che sono particolarmente attrezzate per il turismo artico (in particolare le ultime). La dotazione \u201cturistica\u201d prevede piscina, sauna, cinema, palestra, infermeria e libreria. Inoltre, nel ristorante di bordo, c'\u00e8 un bar ed attrezzature per concerti dal vivo. Infine, sullo \"Yamal\" c'\u00e8 anche un campo da pallavolo.\nImpiego.\nTutte le unit\u00e0 sono state costruite nei cantieri navali di San Pietroburgo. Ne sono state varate sei, di due versioni (progetto 10520 e progetto 10521). Tra le varie unit\u00e0 ci sono diverse differenze, visto il lungo arco di tempo (circa 30 anni) che ha separato il varo della prima e dell'ultima unit\u00e0 della classe. In generale, si pu\u00f2 dire che le unit\u00e0 pi\u00f9 moderne sono le pi\u00f9 grandi e veloci, richiedono meno equipaggio e sono pi\u00f9 attrezzate per il turismo artico\n\"NS Sovetskiy Soyuz\": entrato in servizio nel 1990, nel 1998 rimase intrappolato per tre giorni nei ghiacci. Prese parte alla spedizione del 2004 nel cuore dell'Artico per misurare gli effetti dei cambiamenti climatici. Un operatore turistico lo ha avuto in listino per crociere al Polo Nord.\nRinominato \"NS 50 Let Pobedy\" (letteralmente: 50\u00ba Anniversario della Vittoria). L'intenzione era farlo entrare in servizio nel 1995, in occasione, appunto, del 50\u00ba anniversario della vittoria nella seconda guerra mondiale. Lo scafo \u00e8 stato varato nel 1993, ma l'allestimento fu sospeso poco tempo dopo per motivi economici. La costruzione \u00e8 ripresa nel 2003, e la nave \u00e8 stata completata all'inizio del 2007. Le prove in mare si sono svolte dal primo febbraio nel Golfo di Finlandia. Il viaggio inaugurale, verso Murmansk, si \u00e8 svolto nel mese di marzo. Durante il viaggio \u00e8 emersa la grande manovrabilit\u00e0 della nave, nonch\u00e9 la sua alta velocit\u00e0 (21,4 nodi). La nave \u00e8 arrivata l'11 aprile 2007. La nuova nave \u00e8 molto diversa rispetto alle precedenti. Infatti, \u00e8 stato aggiunto un modulo ambientale per il trattamento dei rifiuti che ha allungato lo scafo di 9 metri, aggiunti ai 159 che gi\u00e0 c'erano: era la pi\u00f9 grande dei rompighiaccio classe Arktika. L'equipaggio \u00e8 di soli 138 uomini, e pu\u00f2 imbarcare due elicotteri Ka-32. Inoltre, \u00e8 dotata di tutti i comfort per le crociere nell'Artico."}
{"id": "852494", "revid": "28592", "url": "https://it.wikipedia.org/wiki?curid=852494", "title": "Vladimir Vysotskij", "text": ""}
{"id": "852497", "revid": "1543377", "url": "https://it.wikipedia.org/wiki?curid=852497", "title": "Classe Tajmyr", "text": "Le navi della classe \"Tajmyr\" sono dei rompighiaccio a propulsione nucleare fluviali, utilizzati sul fiume Enisej, in Siberia.\nIl nome completo \u00e8 , la cui traduzione letterale in italiano \u00e8 \"Rompichiaccio nucleare del progetto 10580-1 classe Tajmyr\".\nIl loro nome in codice NATO \u00e8 \"classe Taymyr\" (dal nome della nave capoclasse nella traslitterazione anglosassone); la classificazione russa \u00e8 , letteralmente \"Rompighiccio poco profondo\"; secondo l'hull classification symbol della US Navy si tratta di un AGB-N (\"nuclear icebreaker\").\nSviluppo.\nQueste navi sono state costruite in Finlandia da W\u00e4rtsil\u00e4 Marine presso i cantieri navali di Helsinki, e trasportate poi in Russia (cantieri Baltiysky Zavod di San Pietroburgo) per l'installazione dei reattori nucleari. Sono entrati entrambi in servizio nel biennio 1989-1990. Le due unit\u00e0 sono praticamente uguali: l'unica (piccola) differenza \u00e8 che il \"Vajga\u010d\" \u00e8 pi\u00f9 lungo di circa un metro rispetto al gemello.\nTecnica.\nI rompighiaccio della classe Tajmyr sono secondi come dimensioni solo agli , e sono i pi\u00f9 grandi nella loro categoria. La protezione delle prua \u00e8 di circa 32\u00a0mm di spessore: questo, unito alla enorme potenza del reattore, consente a queste unit\u00e0 di rompere in maniera continuativa ghiaccio spesso 1,8 metri. Entrambe le unit\u00e0 sono state recentemente sottoposte a revisione.\nIl servizio.\nQueste unit\u00e0 sono state progettate per operare nelle acque costiere e negli estuari della Russia settentrionale. In particolare, sono utilizzati sul fiume Enisej da Dikson. La loro opera \u00e8 fondamentale per permettere la navigazione sia ai cargo con a bordo merci varie provenienti da Igarka, sia alle navi con a bordo i metalli provenienti da Noril'sk (che vengono imbarcati a Dudinka). Inoltre, queste unit\u00e0 possono essere utilizzate anche come navi antincendio."}
{"id": "852502", "revid": "47767", "url": "https://it.wikipedia.org/wiki?curid=852502", "title": "Lia", "text": ""}
{"id": "852508", "revid": "125858378", "url": "https://it.wikipedia.org/wiki?curid=852508", "title": "Pietro Giubilo", "text": "Biografia.\nPrime esperienze politiche.\nFunzionario regionale, in giovent\u00f9 aderisce a un movimento politico di estrema destra, in seguito s'iscrive alla Democrazia Cristiana. Vicino a Vittorio Sbardella, fa parte della corrente di Giulio Andreotti, per poi seguire Sbardella dopo la fuoriuscita di quest'ultimo dalla corrente nel 1992. \u00c8 soprannominato \"il monaco\" per l'aspetto allampanato e per le abitudini francescane.\nAmministratore comunale e Sindaco di Roma.\nNel maggio 1985 \u00e8 eletto consigliere comunale di Roma, e dal 31 luglio dello stesso anno al 6 agosto 1988 \u00e8 assessore ai Lavori pubblici della giunta guidata da Nicola Signorello. \u00c8 eletto sindaco il 6 agosto 1988, ma si dimette il successivo 29 marzo, a causa di una vicenda giudiziaria dalla quale sar\u00e0 integralmente scagionato. Resta in carica solo per gli affari correnti fino allo scioglimento anticipato del Consiglio comunale.\nAvvalendosi dei poteri assegnati alla giunta dalla legge allora in vigore, nel caso che la convocazione del consiglio comunale non fosse possibile, l'amministrazione Giubilo dimissionaria approva un numero impressionante di delibere, di cui ben 1.200 il giorno prima dello scioglimento e la nomina del commissario prefettizio Angelo Barbato il 10 luglio 1989.\nImpegni politici successivi.\nRinuncia a presentarsi alle elezioni amministrative anticipate dell'ottobre 1989. Segretario del Comitato romano della Dc fino al 1992, in seguito aderisce all'Udc ed \u00e8 animatore di alcuni circoli culturali. \u00c8 stato dirigente della Regione Lazio."}
{"id": "852509", "revid": "1543377", "url": "https://it.wikipedia.org/wiki?curid=852509", "title": "Sevmorput", "text": "Il cargo Sevmorput (progetto 10081 secondo la classificazione russa) \u00e8 l'unica nave portacontainer a propulsione nucleare in servizio oggi nel mondo. Il suo nome deriva da quello della principale base di sottomarini atomici sovietici.\nSviluppo.\nIl progetto 10081 deriva da una specifica emessa dal Ministero della Marina e dal Ministero dei Cantieri Navali il 30 maggio 1978. Tra le specifiche, vi era quella di essere in grado di navigare attraverso i ghiacci, in modo da essere in grado di operare anche nelle regioni settentrionali della Siberia. La costruzione inizi\u00f2 nel cantiere navale di Ker\u010d' nel giugno 1982, e si concluse nel 1988. La nave entr\u00f2 in servizio il 31 dicembre dello stesso anno.\nTecnica.\nIl \"Sevmorput\" \u00e8 munita di scafo rompighiaccio: questo gli permette di operare anche nelle regioni della Siberia Settentrionale. In particolare, pu\u00f2 spaccare ghiaccio spesso un metro.\nInternamente, lo scafo \u00e8 diviso in 11 partizioni stagne all'interno di 12 compartimenti, che includono anche 6 stive per il carico.\nLa propulsione \u00e8 assicurata da due reattori nucleari KLT-40, in grado di fornire una potenza di ben 40.000 hp. Inoltre, vista la natura della propulsione, questa nave non ha problemi di autonomia (necessita di rifornimento all'incirca ogni 10 anni).\nIl \"Sevmorput\" ha grandi capacit\u00e0 di carico: infatti, pu\u00f2 trasportare quasi 28.000 tonnellate di merce. In particolare, possono essere caricati a bordo 74 chiatte del tipo LASH-ready da 300 tonnellate l'una, oppure fino a 1.328 container standard da 20 piedi (ovviamente pu\u00f2 caricare anche quelli da 40). I container possono essere disposti su tre livelli. Il carico pu\u00f2 essere sistemato sul ponte principale (fino a tre strati di container) o nelle stive.\nPer favorire le operazioni di caricamento e scaricamento, a bordo sono presenti diverse gru, la pi\u00f9 grande delle quali, in grado di sollevare ben 500 tonnellate, \u00e8 stata costruita dalla KONE. Le altre sono utilizzate per container e carichi minori.\nIl servizio.\nIl \"Sevmorput\" \u00e8 operativo dal 31 dicembre 1988. Da allora, ha trasportato circa 1.500.000 tonnellate di merci, percorrendo oltre 300.000 miglia. Questa nave \u00e8 stata attiva quasi esclusivamente sulla rotta Murmansk-Dudinka, trasportando merci e metalli per conto della Norilsk Nikel. L'unico periodo di inattivit\u00e0 si \u00e8 avuto tra il 1998 ed il 2001, quando il \"Sevmorput\" rimase fermo perch\u00e9 era necessario ricaricare il reattore. I tempi sono stati molto lunghi a causa della mancanza di fondi.\nNell'agosto 2007, la Murmansk Shipping Company ha annunciato che la nave sarebbe stata modificata per svolgere operazioni di trivellazione petrolifera. La conversione sarebbe dovuta avvenire entro 18 mesi."}
{"id": "852513", "revid": "547034", "url": "https://it.wikipedia.org/wiki?curid=852513", "title": "Errore scusabile", "text": "Lerrore scusabile \u00e8 un istituto creato, nel diritto amministrativo, dalla dottrina e dalla giurisprudenza volta a dare efficacia ad un atto che, secondo un'interpretazione letterale della norma amministrativa, sarebbe in realt\u00e0 inefficace.\nRatio.\nTale principio tiene conto della difficolt\u00e0 che i cittadini possono avere a fronte della complessit\u00e0 dell'ordinamento giuridico, il quale non pone rimedio alle condotte errate dei cittadini (esiste il principio che la legge deve essere conosciuta, ma non sempre questo \u00e8 possibile), se non attraverso il meccanismo dell'\"errore scusabile\", che tende a temperare i rigori di quel principio; esso fa s\u00ec che il soggetto possa essere rimesso nei termini laddove vi sia stato un errore in conseguenza della complessit\u00e0 del sistema giuridico, ritenendo che questo errore sia scusabile e che il cittadino non debba averne pregiudizio. \nIn questo caso con la decisione si dichiara l'inammissibilit\u00e0 dell'atto, dichiarando per\u00f2 anche che quel soggetto, per \"errore scusabile\", \u00e8 rimesso nei termini per presentare un ricorso gerarchico, oppure un ricorso giurisdizionale. Se vi sono delle irregolarit\u00e0, queste potranno essere sanate. \nLe irregolarit\u00e0 non danno luogo ad invalidit\u00e0, sono vizi minori: ad esempio, atti che non vengono presentati in bollo e invece dovevano essere presentati bollati possono essere sanabili, e l'autorit\u00e0 procedente deve assegnare un termine per questa; se non vengono sanate dopo che vi \u00e8 stata l'intimazione, si pu\u00f2 dichiarare l'improcedibilit\u00e0.\nSecondo il codice vigente.\nQuesto principio si riteneva necessario dalla dottrina formatasi sotto il vigore del codice abrogato, che lo giustificava ricorrendo alla teoria della responsabilit\u00e0. Essendosi informato il codice vigente alla diversa teoria della riconoscibilit\u00e0, che d\u00e0 importanza all'affidamento di chi riceve la dichiarazione, non sembra che possa giocare la scusabilit\u00e0 o meno dell'errore."}
{"id": "852518", "revid": "2143520", "url": "https://it.wikipedia.org/wiki?curid=852518", "title": "Contea di Oswego", "text": "Oswego \u00e8 una contea dell'area centro-settentrionale dello Stato di New York negli Stati Uniti.\nGeografia fisica.\nLa contea a nord-ovest si affaccia sul lago Ontario. A nord confina con la contea Jefferson, a est con le contee di Lewis e di Oneida, a sud-est il lago Oneida segna il confine con la contea di Madison, a sud confina con la contea di Onondaga ed a sud-ovest e ad ovest con la contea di Cayuga.\nIl territorio \u00e8 prevalentemente pianeggiante compreso tra il lago Ontario a nord-ovest e il lago Oneida a sud-est. Parte dell'area orientale ricade nella regione del \"Tug Hill Plateau\". Nell'area settentrionale scorre il fiume \"Salmon\" che fa da immissario e emissario a lago omonimo e sfocia nella \"Mexico Bay\" del lago Ontario. Presso la foce del fiume Salmon \u00e8 stato istituito il parco statale di \"Selkirk Shores\". Pi\u00f9 a sud sfociano nella Mexico Bay i fiumi \"Little Salmon\" e \"Catfish Creek\". Nell'area centrale scorre il fiume Oswego che scorrendo verso nord bagna la citt\u00e0 di Fulton e la citt\u00e0 portuale di Oswego posta alla foce sul lago Ontario. Ad ovest di Fulton \u00e8 situato il lago \"Neatahwanta\". Nell'area occidentale scorre il \"Ninemile Creek\".\nStoria.\nI primi abitanti del territorio della contea furono gli indiani della confederazione irochese. Quando furono istituite le \"Province di New York\" nel 1683 l'area dell'attuale contea faceva parte della contea di Albany. Nell'agosto del 1756, nel corso della guerra dei sette anni, i francesi conquistarono il forte inglese di Oswego. La contea di Oswego \u00e8 stata istituita nel 1816 unendo territori che fino ad allora avevano fatto parte delle contee di Oneida e di Onondaga. Nel 1829 venne costruito il canale Oswego che rese possibile il collegamento del canale Erie con il lago Ontario."}
{"id": "852521", "revid": "132266", "url": "https://it.wikipedia.org/wiki?curid=852521", "title": "Atomflot", "text": "Atomflot \u00e8 la base di servizio dei rompighiaccio a propulsione nucleare della Russia. Situata ad un paio di km dalla periferia di Murmansk, si estende su un'area di oltre 17 ettari. Fino al 1988 la localit\u00e0 era chiamata Base 92 (probabilmente dal numero atomico dell'uranio), ed era una suddivisione strutturale della Murmansk Shipping Company. Dopo la privatizzazione di questa, \u00e8 rimasta una propriet\u00e0 federale, sotto il controllo del Ministero dei Trasporti.\nStoria.\nIl nome di Base 92 apparve per la prima volta negli anni 60 e pare derivi dal nome del numero atomico dell'uranio. Gi\u00e0 all'epoca erano presenti moli ed edifici in legno, oltre che ad alcune attrezzature per i reattori dei rompighiaccio. Il servizio operativo della base inizi\u00f2 nel 1960 con l'arrivo del rompighiaccio \"Lenin\", ma il vero sviluppo inizi\u00f2 a partire dal 1970, quando si decise di costruire nuovi rompighiaccio atomici. La costruzione di nuove strutture inizi\u00f2 poco tempo dopo, ed i primi edifici divennero operativi a partire dal 1981. Questi comprendevano locali per la manutenzione dei reattori nucleari, ma anche moli e depositi di stoccaggio per le scorie. In seguito, vennero costituite anche installazioni per il trattamento delle acque radioattive, nuovi moli, un dipartimento antincendio, uffici amministrativi ed altro. Era prevista anche la costruzione di un nuovo deposito di stoccaggio, ma i lavori furono bloccati nel 1987. Nel 1995 Atomflot ricevette un bacino galleggiante, che doveva servire, tra le altre cose, alla ricostruzione dei rompighiaccio e delle navi di servizio. Ovviamente, questo non \u00e8 avvenuto a causa della mancanza di finanziamenti.\nQuesta localit\u00e0 \u00e8 collegata alla citt\u00e0 di Murmansk grazie ad una ferrovia.\nAttivit\u00e0 svolte.\nAtomflot oggi \u00e8 la principale base dei rompighiaccio a propulsione nucleare. Di conseguenza, \u00e8 attrezzata per la manutenzione di queste unit\u00e0. Le attivit\u00e0 principali sono:\nGran parte del lavoro riguardante le scorie nucleari \u00e8 fatto in appositi locali, mentre l'assistenza dello scafo dei rompighiaccio \u00e8 effettuato nei bacini di carenaggio di Murmansk. La manutenzione della nave cargo Sevmorput \u00e8 invece svolta presso il cantiere navale di Roslyakovo, a pochi chilometri da Murmansk, che \u00e8 di propriet\u00e0 del Ministero della Difesa.\nGrazie al bacino galleggiante ricevuto nel 1995, inoltre, \u00e8 stato possibile procedere allo smantellamento di alcune unit\u00e0.\nInoltre, ad Atomflot sono anche presenti le unit\u00e0 di servizio per il supporto alla flotta atomica.\nStrutture presenti.\nLa base di Atomflot \u00e8 ben attrezzata per le operazioni di revisione e supporto alle navi atomiche civili. Sono infatti presenti:\nNel complesso sono presenti anche alcuni laboratori (in particolare, per la protezione ambientale), un centro di controllo per monitorare la diffusione delle radiazioni nell'ambiente e l'assorbimento delle stesse da parte dei marinai imbarcati sulle unit\u00e0 atomiche (ed eventualmente curarli), unit\u00e0 per il trasporto, il riscaldamento ed il dipartimento antincendio. Inoltre, per favorire le operazioni di caricamento e scaricamento, ci sono banchine con tre gru (di cui una da 100 tonnellate)."}
{"id": "852522", "revid": "1305772", "url": "https://it.wikipedia.org/wiki?curid=852522", "title": "Epatite D", "text": "L'epatite virale D \u00e8 una epatite virale causata dal virus HDV, chiamato anche \"virus delta\" o deltavirus. Essendo un virus difettivo richiede la contemporanea presenza di HBV (in questo caso che funge da \"helper\"), di cui utilizza l'involucro pericapsidico con annesse le proteine di superficie (HBsAg). Il genoma contiene diverse sequenze ORF; esso replica mediante un intermedio a RNA.\nEpidemiologia.\nL'epatite D \u00e8 ubiquitaria in tutto il mondo; secondo una recente revisione sistematica potrebbero essere infettati fino a 60 milioni di individui.\nEziopatogenesi.\nHDV \u00e8 un virus difettivo che contagia l'uomo solo se \u00e8 gi\u00e0 presente l'HBV (coinfezione o sovrainfezione), il virus responsabile dell'epatite B.\nPu\u00f2 esserci una coinfezione da virus delta o una sovrainfezione. Nel primo caso si pu\u00f2 avere una cronicizzazione dell'infiammazione con una sintomatologia pi\u00f9 grave; nel secondo si pu\u00f2 avere una epatite fulminante che porta rapidamente a morte.\nTrasmissione.\nLe vie di trasmissione del virus dell'epatite D sono simili a quelle per l'epatite B. L'infezione \u00e8 in gran parte limitata alle persone ad alto rischio di infezione da epatite B, in particolare tossicodipendenti e persone sottoposte a trasfusioni di sangue o derivati non opportunamente controllate. In tutto il mondo oltre 15 milioni di persone sono co-infettati. HDV \u00e8 raro nei paesi pi\u00f9 sviluppati ed \u00e8 per lo pi\u00f9 associato all'uso di droghe per iniezione. Tuttavia, l'HDV \u00e8 molto pi\u00f9 comune nella regione mediterranea e nell'Africa sub-sahariana, nel Medio Oriente e nella parte settentrionale del Sud America.\nAnatomia patologica.\nL'epatite D come altre infezioni virali provoca necrosi e infiammazione epatica. Nella fase acuta si osservano infiltrati intralobulare di cellule infiammatorie (linfociti, macrofagi) ed una eosinofilia citoplasmatica. Nell'epatite cronica si osserva necrosi periportale spesso accompagnata da alterazioni nodulari.\nClinica.\nL'infezione da virus dell'epatite D \u00e8 un processo infiammatorio acuto e cronico trasmesso per via parenterale. L'epatite D si replica indipendentemente all'interno degli epatociti ma richiede l'antigene di superficie dell'epatite B per la sua propagazione. La morte cellulare epatica si verifica a causa di effetti citotossici diretti del virus dell'epatite D o di una risposta immunitaria mediata dall'ospite. La trasmissione perinatale \u00e8 rara. I fattori di rischio includono trasfusioni di sangue e uso di droghe per via endovenosa.\nTrattamento.\nL'interferone alfa pegilato somministrato per almeno 48 settimane indipendentemente dai modelli di risposta durante il trattamento, viene consigliato da tutte le linee guida pur garantendo un tasso complessivo di risposta virologica sostenuta basso, anche se, si riesce cos\u00ec a garantire un minore tasso di progressione della malattia.\nIl trapianto di fegato pu\u00f2 essere preso in considerazione per casi di epatite fulminante e malattia epatica allo stadio terminale.\nPrevenzione.\nLa profilassi \u00e8 uguale a quella per l'epatite B: il vaccino per l'epatite B \u00e8 infatti sufficiente per evitare l'infezione da epatite D."}
{"id": "852523", "revid": "1664581", "url": "https://it.wikipedia.org/wiki?curid=852523", "title": "Laurel Clark", "text": "Biografia.\nLaurel Clark nacque nell'Iowa il 10 marzo 1961. Nel 1983 ha ottenuto il Bachelor of science in zoologia presso l'Universit\u00e0 del Wisconsin-Madison e, sempre nella stessa universit\u00e0, nel 1987 ha conseguito il dottorato in medicina. Nell'aprile del 1996 \u00e8 stata selezionata come astronauta dalla NASA. Dopo aver seguito l'addestramento \u00e8 stata scelta come specialista di missione. \u00c8 stata assegnata alla missione STS-107 dell'inverno 2003.\nSposata con Jon e con un figlio, mor\u00ec il 1\u00ba febbraio 2003 nell'incidente dello Shuttle Columbia. Il giorno prima di morire ha inviato a suo figlio Iain di otto anni, a familiari e amici una e-mail. Oggi Laurel Clark riposa nel Cimitero nazionale di Arlington, Virginia."}
{"id": "852524", "revid": "228587", "url": "https://it.wikipedia.org/wiki?curid=852524", "title": "LIA", "text": ""}
{"id": "852526", "revid": "1718925", "url": "https://it.wikipedia.org/wiki?curid=852526", "title": "Val Genova", "text": "La Val Genova (detta anche val di Genova) \u00e8 una valle laterale della Val Rendena in Trentino, interamente compresa nel Parco naturale provinciale dell'Adamello-Brenta, la pi\u00f9 estesa area protetta della provincia di Trento. \u00c8 nota anche con il nome di \"valle delle cascate\".\nToponimo.\nIl nome della valle viene fatto derivare dal latino \"janua\", cio\u00e8 \"porta\", da cui avrebbero preso il nome le \"case di Genua\", antichi fienili oggi scomparsi che si trovavano all'imbocco della valle, prima dell'attuale localit\u00e0 Ponte Verde. Alcuni documenti del 1200 circa nominano la valle con il termine \"Zenua\", ovvero un territorio ricco d'acqua. Dagli anni novanta del secolo scorso l'antica denominazione Val di Genova fu sostituita sempre pi\u00f9 frequentemente con la dicitura Val Genova.\nDescrizione.\nLa val Genova \u00e8 suddivisa territorialmente tra 7 Comuni della val Rendena, di cui il comune di Strembo \u00e8 sicuramente quello che detiene il territorio pi\u00f9 vasto. A Strembo appartiene ufficialmente solo una parte centrale della valle, registrata come territorio comunale. L'ultima parte della valle \u00e8 del comune di Spiazzo, anche se il terreno e i vari diritti (caccia, pascolo, ecc.) sono propriet\u00e0 di Strembo. Questa situazione risale agli inizi del 1900, quando il comune di Strembo decise di comprare quel territorio dall'allora comune di Mortaso, fortemente indebitato. Con la successiva annessione all'Italia del Trentino, venne riconosciuta la propriet\u00e0 di Strembo sul territorio, ma non il contratto con cui veniva ceduto quel territorio comunale di Mortaso a Strembo. Mortaso perse in seguito lo status di comune e divenne frazione di Spiazzo.\nScarsi sono gli insediamenti e le attivit\u00e0 umane: nella valle ci sono alcuni rifugi alpini e alcune strutture ricettive dedicate ai turisti, aperti per\u00f2 solo nella stagione estiva. Non vi sono n\u00e9 piste da sci n\u00e9 impianti di risalita in quanto i pendii sono molto ripidi e d'inverno la valle \u00e8 spesso soggetta a valanghe. Una delle attivit\u00e0 pi\u00f9 note \u00e8 quella dell'estrazione di granito, finalizzata soprattutto alla produzione di caminetti.\nOrografia.\nLa val Genova, di origine glaciale, \u00e8 percorsa dal torrente Sarca di Genova (uno dei tre rami che, confluendo a Pinzolo, formano il fiume Sarca), e si insinua per una ventina di chilometri tra i massicci montuosi dell'Adamello (a sud), e della Presanella (a nord).\nLa valle inizia sopra la piana di Bedole, nel grandioso circo (a 1680\u00a0m circa) nel quale confluiscono le acque provenienti dalle vedrette del Mandrone e della Lobbia. Lungo il percorso fino a Carisolo la valle principale riceve il contributo di numerose valli laterali. Da monte a valle, sulla destra orografica si incontrano:\nsulla sinistra orografica:\nLe cime principali sono la Presanella (3558\u00a0m) a nord, il Crozzon di Lares (3354\u00a0m) e il Corno di Cavento (3406\u00a0m) a sud.\nA causa del modellamento glaciale, entrambi i versanti si alzano dal fondovalle con pendii molto ripidi, che solo verso i 1800\u20132000\u00a0m lasciano il campo a pendii pi\u00f9 dolci. Il fondovalle e i pendii, sino a una quota di circa 2000 metri, sono ammantati di foreste di abeti.\nAccessibilit\u00e0.\nLa strada carrozzabile di 17 chilometri che percorre la valle inizia a Carisolo (808\u00a0m) staccandosi dalla Strada statale 239 di Campiglio; ripida (max 18%) e stretta, segue il corso del torrente, scavalcandolo pi\u00f9 volte mediante ponti a struttura metallica. La strada termina presso Malga Bedole (1584\u00a0m), da dove proseguono solo sentieri diretti ai vari rifugi in quota.\nNella stagione turistica la strada \u00e8 suddivisa in tre parti:\nSolo durante la stagione turistica, lungo il tratto a pagamento (Ponte Verde - Malga Bedole) \u00e8 attivo un servizio di bus navetta, al costo di 1,50 \u20ac all'andata e 1,50 o 3,00 \u20ac al ritorno, con corse ogni mezz'ora circa.\nD'inverno la strada \u00e8 normalmente chiusa prima della cascata di Nardis, talvolta subito dopo il bar-ristorante Alla Prisa.\nLe cascate.\nOltre che mediante la stretta strada asfaltata, \u00e8 possibile percorrere la valle utilizzando il sentiero delle Cascate, che risalendo il Sarca di Genova, passa accanto alle principali cascate, formate dai numerosi torrenti che scendono dai ghiacciai dell'Adamello e della Presanella e che confluiscono nel Sarca: la conformazione della valle ha fatto s\u00ec che tali corsi d'acqua debbano superare salti di roccia prima di gettarvisi.\nLa pi\u00f9 famosa \u00e8 la cascata di Nardis, tra le pi\u00f9 alte del Trentino, formata dal torrente Nardis che scende dalla Presanella sul versante settentrionale della valle.\nLe altre cascate sono le cascate del Lares (alta e bassa), di Folgorida, di Cas\u00f6l (Casina Muta), di Pedr\u00f9c, di Stabl\u00e8i, di Pont delle Cambiali e di Mandron.\nLe cascate principali che scendono nella valle sono sei ma, soprattutto quando i torrenti sono gonfi d'acqua, \u00e8 possibile scorgere diversi rigagnoli che si trasformano in spettacolari cascate.\nAmbiente.\nFlora e fauna.\nI boschi della valle, partendo dalle quote pi\u00f9 alte, sono soprattutto di mughi, larici, abeti, faggi, betulle, noccioli e ontani.\nMolti sono gli appassionati che oltre che per le cascate, si spingono lungo la valle alla ricerca di alcune specie animali. Tra le pi\u00f9 diffuse, troviamo la pernice bianca, il capriolo, il camoscio, la marmotta, il gallo forcello, il gallo cedrone e sopra a tutti l'aquila.\nLeggende.\nLa principale leggenda della valle fa riferimento agli anni 1545-1563, quando i Padri del Concilio di Trento decisero di cacciare streghe e diavoli nella valle. Questi poi si sarebbero materializzati in rocce granitiche andando a formare la Preda de la Luna, il Tof del mal Ne\u00f2 e il Tof del Diav\u00f9l per citare i pi\u00f9 famosi.\nUn altro racconto, apparentemente pi\u00f9 realistico, riguarda il famoso e leggendario cacciatore Luigi Fantoma, noto anche come Martanell, o Re di Val Genova. Si racconta che durante la sua vita (1819-1896) abbia ucciso all'incirca: 50 orsi, 700 camosci, ed un consistente numero di marmotte, caprioli, pernici, galli cedroni e galli forcelli. Fu inoltre d'aiuto come guida a Julius Payer, durante l'esplorazione del massiccio Adamello-Presanella e collabor\u00f2 alla creazione della prima carta topografica della zona da parte di quest'ultimo.\nStoria.\nLa Grande Guerra.\nDato che la valle durante la Grande Guerra si trovava a ridosso della linea di confine tra il Regno d'Italia e l'Impero Austro Ungarico, in val di Genova oggi restano alcune tracce dei combattimenti in cui si fronteggiarono italiani ed austriaci. Ad esempio presso la cascata Folgorida, oltre ad una piccola cappella si trova un monumento ai caduti della grande guerra, e quel che resta di una teleferica. Un cimitero militare austriaco, in val Siniciaga, \u00e8 raggiungibile percorrendo il Sentiero della Pace (segnavia 215), mentre un altro si trova poco prima di arrivare al Rif. \"Citt\u00e0 di Trento\" al Mandrone.\nFrane e alluvioni.\nNel 1966 l'alluvione che colp\u00ec molte localit\u00e0 in Trentino, caus\u00f2 una frana in val di Genova.\nIl 18 marzo 1971 si ebbe una frana alle cascate Nardis.\nIn seguito alle forti piogge del 24- 25 agosto 1987 e in concomitanza con una fusione eccezionalmente intensa dei ghiacci, vi fu un'alluvione, che fece straripare tutti i torrenti."}
{"id": "852528", "revid": "3115", "url": "https://it.wikipedia.org/wiki?curid=852528", "title": "Belove\u017ea", "text": "Belove\u017ea (in ungherese \"B\u00e9lav\u00e9zse\", in tedesco \"Weissturn\", in ruteno \"Bilove\u017ea\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1355 (\"Alba Turris\"). All'epoca apparteneva alla Signoria di Smilno e la giustizia vi veniva amministrata secondo le leggi del diritto germanico. Successivamente pass\u00f2 alla Signoria di Makovica. Rimasto spopolato a causa delle guerre e delle rivolte del XV secolo, venne ripopolato da coloni ruteni."}
{"id": "852529", "revid": "75706", "url": "https://it.wikipedia.org/wiki?curid=852529", "title": "Val di Genova", "text": ""}
{"id": "852530", "revid": "114079071", "url": "https://it.wikipedia.org/wiki?curid=852530", "title": "Inno della Repubblica Socialista Sovietica Moldava", "text": "L\u2019Inno della RSS Moldava (in moldavo \u0418\u043c\u043d\u0443\u043b \u0434\u0435 \u0421\u0442\u0430\u0442 \u0430\u043b \u0420\u0421\u0421 \u041c\u043e\u043b\u0434\u043e\u0432\u0435\u043d\u0435\u0448\u0442\u044c) fu l'inno nazionale della Repubblica Socialista Sovietica Moldava dal 1945 al 1990.\nLa musica fu composta da \u015etefan Neaga e Eduard Lazarev, mentre il testo venne scritto da Emilian Bukov e Ivan Bodarev.\nTesto.\nTesto 1980\u201391.\nDopo la morte di Stalin nel 1953, come altri inni sovietici, qualsiasi menzione di Stalin \u00e8 stata rimossa; tuttavia, una nuova versione dell'inno non fu adottata fino al 1980. L'inno fu riscritto dai tre versi tipici con cori (come altri inni sovietici) in una versione con tre versi senza ritornelli, che era stata utilizzata fino al crollo del Unione Sovietica nel 1991.\nLa musica composta da \u0218tefan Neaga \u00e8 stata arrangiata da Eduard Lazarev, e il testo \u00e8 stato scritto da Emilian Bucov e Bogdan Istru."}
{"id": "852533", "revid": "3115", "url": "https://it.wikipedia.org/wiki?curid=852533", "title": "Brezov", "text": "Brezov (in ungherese \"Ny\u00edrjes\", in tedesco \"Zweibirken\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio venne fondato nel XIII secolo. All'epoca apparteneva alla Signoria di Marha\u0148. Nel 1335, con il nome di \"Nyresmezo\", pass\u00f2 ai conti Aba. Successivamente appartenne ai Somosy, Sz\u00e9chy, T\u00e1rcsay, Ujfalussy e infine ai conti Tahy."}
{"id": "852534", "revid": "1429175", "url": "https://it.wikipedia.org/wiki?curid=852534", "title": "Campionato europeo di Formula 2 1978", "text": "La stagione 1978 del Campionato europeo di Formula 2 venne disputata sulla lunghezza di 12 gare. La serie venne vinta dal pilota italiano Bruno Giacomelli su March 782-BMW."}
{"id": "852535", "revid": "599013", "url": "https://it.wikipedia.org/wiki?curid=852535", "title": "Pms", "text": ""}
{"id": "852537", "revid": "3115", "url": "https://it.wikipedia.org/wiki?curid=852537", "title": "Cige\u013eka", "text": "Cige\u013eka (in ungherese \"Cigelka\", in tedesco \"Zettelhau\", in ruteno \u0426\u0438\u0433\u0435\u043b\u043a\u0430, traslitterato \"Cigelka\") \u00e8 un comune della Slovacchia facente parte del distretto di Bardejov, nella regione di Pre\u0161ov. \nAbitato in prevalenza da ruteni e rom, si trova nella valle del torrente O\u013echovec ai piedi del monte Busov (1.002 m s.l.m.) nei pressi del confine tra Slovacchia e Polonia. Vi \u00e8 una chiesa cattolica di rito bizantino dedicata ai Santi Cosma e Damiano nel 1816, dove ha celebrato la sua messa novella il futuro eparca di Pre\u0161ov, il beato Pavol Peter Gojdi\u010d.\nStoria.\nLa prima menzione scritta di Cige\u013eka nella forma di \"Checleuagasa\" risale al 1414. Nei secoli successivi appartenne alla signoria dei Makovica. Nel XIX secolo il borgo \u00e8 stato colpito dall'emigrazione verso il Nord America per ragioni economiche, nel 1947 una parte degli abitanti su richiesta delle autorit\u00e0 sovietiche si trasfer\u00ec in Ucraina (in particolare nel villaggio Chomut, oggi Zelenyj Haj), da dove dagli anni sessanta fino all'inizio del XXI secolo la maggior parte \u00e8 tornata gradualmente in Slovacchia.\nNel villaggio c'\u00e8 un memoriale per le vittime della Seconda guerra mondiale, fra cui si ricordano in particolare i sette ragazzi giovani che sono stati inviati a combattere la guerra senza formazione adeguata e alcune famiglie ebree i cui membri morirono in campo di concentramento. Il monumento \u00e8 stato inaugurato nel mese di ottobre 1989. L'autore \u00e8 il pittore Mikul\u00e1\u0161 Lovack\u00fd.\nAcqua minerale.\nVi \u00e8 una sorgente di acqua minerale. L'Almanacco delle Terme della Cecoslovacchia dal 1949 menziona Cige\u013eka come un centro termale per curare le malattie dello stomaco, malattie respiratorie, cardiovascolari e malattie della pelle. Attualmente Cige\u013eka non ha lo \"status\" di citt\u00e0 termale. Durante la Prima Repubblica accanto alle sorgenti di acqua minerale sorgevano le terme. Oltre alle sorgenti minerali di acqua minerale ci sono a Cige\u013eka decine di fonti di acqua acidula."}
{"id": "852540", "revid": "834", "url": "https://it.wikipedia.org/wiki?curid=852540", "title": "Lie", "text": ""}
{"id": "852545", "revid": "3115", "url": "https://it.wikipedia.org/wiki?curid=852545", "title": "Buclovany", "text": "Buclovany (in ungherese \"Bucl\u00f3\", in tedesco \"Buselsdorf\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio, fondato presumibilmente durante le colonizzazioni dell'area del XIII secolo, viene citato per la prima volta nel 1345 (con il nome di \"Bugyzlaufalua\"). All'epoca apparteneva alla Signoria di Koprivnica. Successivamente pass\u00f2 ai Pulszky e ai Bornemisza."}
{"id": "852546", "revid": "3115", "url": "https://it.wikipedia.org/wiki?curid=852546", "title": "Brezovka", "text": "Brezovka (in ungherese \"Berez\u00f3ka\", in tedesco \"Birkendorf\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1553. All'epoca apparteneva alla signoria di Makovica. "}
{"id": "852548", "revid": "3115", "url": "https://it.wikipedia.org/wiki?curid=852548", "title": "Bogliarka", "text": "Bogliarka (in ungherese \"Bogl\u00e1rka\", in tedesco \"Zirle\", in ruteno \"Bogliarka\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1454, come possedimento della Signoria di Hertn\u00edk. Nel XVII secolo pass\u00f2 ai Rozgnoy e nel XIX secolo agli Anhalt."}
{"id": "852553", "revid": "1305772", "url": "https://it.wikipedia.org/wiki?curid=852553", "title": "Domat", "text": ""}
{"id": "852554", "revid": "3082", "url": "https://it.wikipedia.org/wiki?curid=852554", "title": "Mitridate VI", "text": ""}
{"id": "852555", "revid": "3115", "url": "https://it.wikipedia.org/wiki?curid=852555", "title": "Barto\u0161ovce", "text": "Barto\u0161ovce (in ungherese \"Bartosfalva\", in tedesco \"Bartelsdorf\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1374 quando venne fondato da alcuni coloni tedeschi. All'epoca la giustizia veniva amministrata secondo il diritto germanico. Nel XV secolo appartenne ai Per\u00e9ny, per poi passare, nel XVI secolo, ai Bornemisza. Nel XVII secolo appartenne ai conti Forg\u00e1ch. "}
{"id": "852559", "revid": "767487", "url": "https://it.wikipedia.org/wiki?curid=852559", "title": "Gu\u00e9ridon", "text": "Un gu\u00e9ridon \u00e8 un tavolo alto e stretto, generalmente utilizzato come base per una lampada o un vaso, e che si regge su una colonna o sulla statua di una figura mitologica. \nSi tratta di un elemento d'arredo spesso molto elegante e aggraziato, storicamente diffusosi in Francia alla met\u00e0 del XVII secolo. Originariamente, la base del tavolo era costituita da una figura esotica, come un animale intarsiato o la statua di un moro, donde forse il nome: in francese l'appellativo generico per i giovani uomini di origine africana pare fosse, all'epoca, \"guridon\". La possente figura e i colori sgargianti del moro che in statua sorreggeva il tavolo dava un effetto assai curioso al mobile, suggerendo nella figura dell'uomo che regge il tavolo sulla testa e sulle mani l'idea di un perfetto e totale asservimento.\nLa diffusione di questi oggetti solletic\u00f2 in breve tempo la ricercatezza degli intenditori, rendendo la moda un vero e proprio \"business\" con oggetti sempre pi\u00f9 costosi: alla morte di Luigi XIV ve ne erano svariate centinaia a Versailles, ed entro una generazione o due se ne trovavano delle forme e dei colori pi\u00f9 disparati: dalle forme pi\u00f9 semplici (con gambe di legno intarsiate e decorate con stemmi di vario tipo) a quelle pi\u00f9 complesse (colonne, treppiedi, statue mitologiche decorate con argenti, smalti, e diversi tipi di legno pregiato).\nPer gu\u00e9ridon si intende anche tavolino di servizio a tavola, in genere di forma rettangolare e munito di ruote. Il loro utilizzo pu\u00f2 variare nelle diverse aziende, anche se il pi\u00f9 comune \u00e8 per il servizio alla russa (servizio al gueridon). "}
{"id": "852561", "revid": "39224", "url": "https://it.wikipedia.org/wiki?curid=852561", "title": "Storia dell'archivistica", "text": "Per storia dell'archivistica si intende la riflessione condotta dagli intellettuali prima, e poi dagli archivisti, intorno alla realt\u00e0 degli archivi. Tale riflessione, che si basa sulla considerazione dell'identit\u00e0 ontologica di che cosa sia l'archivio e quali siano le sue funzioni all'interno del contesto della civilt\u00e0 umana, nacque a partire dall'et\u00e0 antica e si sta protraendo finora con lo sviluppo delle tecnologie informatiche nella sua declinazione digitale. \nStoria dell'archivistica.\nVicino Oriente antico.\nGli archivi, intesi come testimonianza dell'attivit\u00e0 umana, sono sempre esistiti in quanto l'archivio serve all'uomo per la sua attivit\u00e0 quotidiana. Le prime testimonianze di archivio risalgono all'epoca dei Sumeri (III millennio), quando cio\u00e8 risalgono i primi supporti stabili. I Sumeri, infatti, furono un popolo che si legarono in civilt\u00e0 stabile, svilupparono la scrittura (scrittura cuneiforme = 3500 a.C.) e avevano necessit\u00e0 di lasciare testimonianza delle loro attivit\u00e0 quotidiane (come i commerci, esercizi contabili). Ne sono testimonianza le collezioni di tavolette scoperte a Nippur (ca 30.000) e a Mari (pi\u00f9 di 25.000 tavolette), databili intorno al II millennio a.C.\nIn area mesopotamica, i Babilonesi scrissero su pietra il Codice di Hammurabi, scoperto a Sura ad inizi '900; presso il popolo assiro, invece gli archeologi hanno rinvenuto in un'ala del palazzo reale di Assurbanipal a Ninive 22.000 tavolette d'argilla, corrispondenti alla biblioteca ed agli archivi del palazzo del VII secolo a.C..\nSpostandoci nel Medio Oriente, tra il 1976 e il 1977, una spedizione italiana guidata da Paolo Matthiae ha riportato alla luce gli archivi reali di Ebla, in Siria: i documenti ivi conservati sono circa 17.000 tavolette scritte in scrittura cuneiforme e questa rivelazione ha permesso di comprendere l'organizzazione archivistica di quella popolazione. \nGli Egiziani, al contrario dei popoli precedenti, usarono come supporto il papiro e degli egizi non abbiamo molte testimonianze perch\u00e9 il papiro \u00e8 un supporto completamente deteriorabile.\nGreci e Romani.\nIntroduzione.\nNell'et\u00e0 classica si pass\u00f2 a supporti pi\u00f9 agili e leggeri (papiro, pelle, pergamena), ma anche pi\u00f9 volatili, tanto che la stragrande maggioranza degli archivi egiziani, greci e romani \u00e8 oggi perduta. Rest\u00f2 per\u00f2 l'uso di registrare alcuni avvenimenti di massima importanza su supporti pi\u00f9 duraturi, come le incisioni su lastre di marmo o di pietra, per salvaguardarne la memoria in eterno (epigrafia).\nIl mondo greco.\nPresso gli antichi greci era pratica comune esporre in luoghi pubblici i documenti che potessero avere un interesse per la cittadinanza. Con il passare del tempo si decise di far confluire i documenti che avevano una rilevanza pubblica nel \"Metroon\", ossia l'archivio pubblico centrale di Atene in cui venivano custoditi anche le tragedie e le commedie.\nA causa della fragilit\u00e0 dei supporti documentari (papiro, tavolette cerate), si \u00e8 conservato poco o niente degli antichi archivi della civilt\u00e0 ellenica: un esempio sono trentanove tavolette di bronzo che facevano parte dell\"'archeion\" del tempio di Zeus a Locri Epizefiri, l'attuale Locri in Calabria.\nRoma.\nAnche presso gli antichi romani riscontriamo le stesse problematiche della civilt\u00e0 greca, ossia la deteriorabilit\u00e0 del supporto scrittorio. Peculiarit\u00e0 della civilt\u00e0 romana era quello di avere dei funzionari (i \"notarii\") che annotassero le attivit\u00e0 quotidiane dei magistrati e di personalit\u00e0 pubbliche nei cosiddetti \"commentarii\", i quali finivano negli archivi privati quando la persona che descrivevano terminava la sua attivit\u00e0 pubblica. Nella Roma repubblicana si conosce dalle fonti l'uso di tavolette lignee sie imbiancate e scritte a inchiostro (\"album\"), sia rivestite di cera e incise (\"tabulae cerussatae\"), che venivano custodite con la massima cura in ambienti sacri. Di esse tuttavia non \u00e8 pervenuta a noi alcuna traccia.\nSe in piena et\u00e0 repubblicana i documenti erano conservati nell\"'Aerarium Saturni\", a partire dal I secolo a.C. fu creato il \"Tabularium\", un archivio centrale situato ai piedi del Campidoglio. Inoltre, in et\u00e0 imperiale viene introdotta la registrazione dei documenti considerati importanti (editti) sui registri conservati nell'archivio imperiale, creato appositamente per raccogliere la documentazione prodotta dagli imperatori romani. Cos\u00ec come per i greci, anche degli archivi romani \u00e8 rimasto praticamente nulla, se non delle tavolette cerate riscoperte a Pompei e conservatesi fino ad oggi grazie alle sostanze chimiche emesse durante l'eruzione del 79 d.C.\nMedioevo.\nAlto Medioevo.\nIn seguito al crollo dell'Impero Romano d'Occidente e la confusione generata dagli sconvolgimenti socio-politici successivi, la documentazione prodotta durante l'Alto Medioevo \u00e8 alquanto esigua: da un lato, furono prodotti pochi documenti (o se ne sono conservati pochi) da parte delle cancellerie dei regni romano-barbarici; dall'altro, i sovrani e anche le autorit\u00e0 ecclesiastiche locali (vescovi, abati) avevano l'abitudine di portare con s\u00e9 la documentazione archivistica, delineando cos\u00ec la nozione di \"archivi itineranti\", concezione che rimarr\u00e0 in uso fino al XII secolo.\nSoltanto nell'Impero Bizantino, grazie all'opera giuridica del \"Corpus Iuris Civilis\" giustinianeo, conclusasi nel 534 grazie al giurista Triboniano, si riusc\u00ec a preservare l'antico ordinamento archivistico romano. \nAl contrario, un ruolo fondamentale per la conservazione dei documenti \u00e8 stata la Chiesa: grazie ai monasteri, nei cui \"scriptoria\" operavano i monaci amanuensi dediti alla conservazione della memoria classica e alla produzione di Bibbie o Evangeliari, molta documentazione fu salvata dall'oblio, grazie anche all'imporsi, a partire dalla tarda antichit\u00e0, dell'utilizzo della pergamena come materiale scrittorio.\nBasso Medioevo.\nIn seguito alla ripresa dei commerci e alla maggiore stabiit\u00e0 politica e all'ulteriore sviluppo sociale ed economico degli ordini religiosi (in particolare della grandi abbazie) e della Chiesa (in particolare le sedi vescovili) permisero la conservazione di una significativa quantit\u00e0 di documentazione archivistica, via via pi\u00f9 consistente.Il Basso Medioevo vede anche una progressiva emancipazione dell'elemento laico rispetto a quello ecclesiastico nella produzione del patrimonio documentario e culturale in senso lato: le nuove istituzioni comunali, sorte in Italia a parte dal XII secolo, avevano bisogno di tenere in ordine quanto prodotto dai vari uffici. Di conseguenza, nacquero gli archivi comunali che si sarebbero poi sviluppati successivamente nelle istituzioni signorili e che andranno a confluire, negli attuali Archivi di Stato, nelle sezioni preunitarie. All'epoca comunale risalgono anche i primi regolamenti sulle gestione degli archivi pubblici.\nAl fianco delle istituzioni comunali, nacquero in questo periodo figure addette alla conservazione dei documenti, i \"notari\", che ordinavano e custodivano il materiale proveniente dagli uffici comunali, rendendolo disponibile per la fruizione dei funzionari pubblici e dei privati cittadini che avessero un interesse pertinente. Si pu\u00f2 dire che agli inizi del Trecento quella del notaro-archivista fosse gi\u00e0 una professione ben definita e qualificata.\nNella stessa epoca si svilupparono anche gli archivi delle monarchie europee, in quanto l'amministrazione degli Stati avveniva sempre pi\u00f9 sistematicamente per mezzo di documenti scritti. Fra i pi\u00f9 antichi regni a dotarsi di archivio dobbiamo ricordare il Regno di Sicilia ed il Regno di Napoli, grazie all'interessamento di Federico II prima e dei sovrani angioini che fondarono l'omonimo archivio.\nEt\u00e0 moderna.\nGli archivi come \"arsenali del potere\".\nCon l'inizio dell'et\u00e0 moderna e la formazione delle monarchie nazionali, gli archivi diventarono necessari ai fini dell'esercizio del potere e della consultazione dei documenti da parte dei sovrani. Gli archivi in quest'epoca furono definiti dei veri e propri \"arsenali del potere\" (o \"arsenal de l'autorit\u00e9\"), cio\u00e8 strumenti a disposizione del sovrano, e crescono in funzione dell'attivit\u00e0 del governo. Gli archivi vengono perci\u00f2 tenuti segreti, affidati a funzionari di fiducia del sovrano: non erano assolutamente concepiti per essere consultati, in quanto contenevano i segreti di Stato delle monarchie. Di archivi \"reali\" ne nacquero parecchi in Europa dopo il Medioevo, tra i quali si ricordano principalmente:\nIl Concilio di Trento e gli archivi ecclesiastici: da Paolo V a Benedetto XIII.\nTra le varie disposizioni disciplinari emanate dal Concilio di Trento (1545-1563) v'era quella di obbligare sia i parroci che i vescovi di tenere degli archivi ecclesiastici per controllare la popolazione cattolica e per vedere se c'erano delle consanguineit\u00e0 tra gli sposi. Da quel momento in poi, i parroci o i loro fiduciari dovevano tenere dei registri in cui annotare i battesimi, i matrimoni e i funerali. Qualche decennio pi\u00f9 tardi, anche il Vaticano decise di istituirsi di un \"Archivio di Stato\": Paolo V (1605-1621) decise infatti di creare, al fianco del \"archivium\" \"vetus\" (costituito da documenti provenienti dalla Biblioteca Apostolica Vaticana, dalla Camera Apostolica e dall\u2019Archivio di Castel Sant\u2019Angelo), un \"novum archivium\" che raccogliesse le carte di governo dello Stato della Chiesa. Si trattava del nucleo di quello che verr\u00e0 chiamato successivamente \"Archivio Segreto Vaticano\", fondato ufficialmente con il breve \"Cum nuper\" del 31 gennaio 1612.\nGli archivi nobiliari.\nVerso la fine del XVIII secolo i nobili italiani godevano di una serie di prerogative che, per\u00f2, devono essere dimostrate davanti al tribunale araldico. Sia gli austriaci prima che i francesi dopo richiesero alla nobilt\u00e0 dei territori da loro controllati di portare le prove documentarie per dimostrare la loro effettiva nobilt\u00e0. Gli aristocratici, per non perdere i loro privilegi, dovettero ricostruire la loro genealogia per dimostrare che fossero tali (almeno per quanto riguarda Milano) da almeno 100 anni, affidando tale compito a degli studiosi che potessero ricercare i documenti testimonianti la loro nobilt\u00e0.\nPrimi scritti di archivistica: tra Germania e Italia (XVI-XVII secolo).\nA partire dal tardo XVI secolo, alcuni studiosi cominciarono a ragionare riguardo al funzionamento degli archivi, dando origine alla scienza che ha per oggetto lo studio del funzionamento del materiale depositato negli archivi, ovvero l'archivistica. Il primo trattato risale al 1571, allorch\u00e9 l'erudito tedesco Jakob von Rammingen pubblic\u00f2 a Heidelberg il testo \"Von der Registratur\", anche se furono gli italiani, nel XVII secolo, a fornire il pi\u00f9 nutrito contributo alla manualistica degli albori dell'archivistica.\nFondamentale per la struttura dell'archivio in Italia \u00e8 il lavoro del vescovo Baldassarre Bonifacio (1584-1659) intitolato \"De archivis liber singularis\" (1632), in cui tratta sulla conservazione e sul corretto ordinamento degli archivi \"chiusi\", cio\u00e8 non destinati a ricevere ulteriore documentazione, sottolinenando al contempo il valore giuridico-probatorio e quello di memoria storica propria degli archivi. Altrettanto importanti sono i lavori di Albertino Barisoni (\"Commentarius de archivis antiquorum\", che vide per\u00f2 la \"luce editoriale\" solo nel 1737) e quello di Niccol\u00f2 Giussani, \"Methodus archivorum sive modus eadem texendi ac disponendi\" (1684) ove delinea una triplice divisione dell'archivio \u00abper corpus, classes et seriem\u00bb. Nel 1647 venne composta, infine, un'altra opera dedicata alla gestione dei documenti pubblici: \"Direttorio et arte per intendere le pubbliche scritture\" di Fortunato Olmo. Opera che per\u00f2 non riusc\u00ec a fornire il proprio contributo alla nascita dell'archivistica poich\u00e9 rimase inedita. \nIl XIX secolo.\nL'archivio come \"memoria storica\".\nNel corso dell'Ottocento, l'archivio da \"memoria di autodocumentazione\" (ovvero ha una funzione esclusivamente pragmatico-amministrativa per il soggetto produttore) diventa \"fonte della memoria collettiva\": i documenti, quando smettono di funzionare per il soggetto che lo produce, assumono un'importanza storica agli occhi di altre persone, \"in primis\" gli studiosi, che non l'hanno prodotto. In quest'ottica, gi\u00e0 a partire dagli ultimi decenni del XVIII secolo, gli archivi furono aperti al pubblico:\nGli ordinamenti degli archivi.\nIl Metodo per materia (o di pertinenza) e Luca Peroni.\nVerso il finire del '700, vengono creati dei grandi depositi che perdono il collegamento con la cancelleria di provenienza, in seguito alla soppressione di enti religiosi o di magistrature civili. Il tutto \u00e8 finalizzato in un'ottica razionale, finalizzata alla ricerca immediata di determinati atti da parte delle autorit\u00e0 pubbliche secondo la materia trattata.\nI documenti cos\u00ec ordinati secondo lo spirito illuminista (si pensi all\"'Encyclop\u00e8die\" di Diderot e d'Alambert, ma anche ai testi di Pierre Camille Le Moine, \"Diplomatique pratique\", 1765 e di De Chevri\u00e8res\", Le nouvel archiviste\", 1775) trovarono un primo luogo di sviluppo a Vienna, grazie all'archivista di corte Johann Georg Obermeyer, quest'ultimo supportato dal potente cancelliere Kaunitz. Questo metodo fu esportato poi in Lombardia grazie alla visita nella capitale asburgica di Ilario Corte che, divenuto nel 1781 responsabile del trasferimento degli archivi governativi dal Castello Sforzesco a San Fedele, applic\u00f2 il metodo per materia insegnandolo al suo allievo pi\u00f9 promettente, Luca Peroni.\nQuest'ultimo radicalizz\u00f2 ulteriormente il metodo per materia: se il Corte applicava il metodo per materia senza scorporare gli archivi, il Peroni, gi\u00e0 dal 1798, invi\u00f2 al governo rivoluzionario francese uno schema in cui proponeva la fusione di numerosi archivi conservati a San Fedele, con conseguente scarto di ingente quantit\u00e0 di materiale e ordinamento delle carte in base a titoli dominanti simili a quelli previsti da Ilario Corte. Quando poi Peroni divenne il \"Direttore degli archivi governativi lombardi\" nel 1818 in seguito alla morte di Bartolomeo Sambrunico, esercit\u00f2 \u00abcon autorit\u00e0 assoluta\u00bb il mandato estendendo il suo metodo oltre i confini milanesi. Il metodo peroniano continu\u00f2, a Milano, fino agli albori del XX secolo, quando fu adottato il metodo storico di Bonaini e quello degli archivisti olandesi grazie all'intervento di Luigi Fumi e Giovanni Vittani.\nDal \"rispetto dei fondi\" al metodo storico: Francesco Bonaini.\nNella seconda met\u00e0 dell'Ottocento, per\u00f2, vi fu una reazione nei confronti del metodo per materia. In Francia, su proposta dello storico Natalis de Wailly, il ministero degli Interni eman\u00f2 una circolare (le \"Instructions\" del 24 aprile 1841) in cui si stabilisce il principio di provenienza o rispetto dei fondi.\nIn Italia, dove tale metodo era gi\u00e0 applicato nel Regno delle Due Sicilie e nello Stato Pontificio tra il 1818 e il 1839, fu definitivamente messo in opera dall'archivista toscano Francesco Bonaini (1806-1874) il quale riorganizz\u00f2 l'Archivio di Stato di Firenze secondo quello che verr\u00e0 definito \"metodo storico\", come espresso nel 1867 in una note al Ministero dell'Istruzione:Secondo Bonaini, dunque, non si deve rispettare soltanto il soggetto produttore, ma bisogna ricrearlo esattamente come lo aveva organizzato, operando dunque una ricostruzione storica. Tale metodologia sar\u00e0 alla base poi dell'archivistica attuale, venendo fatta propria sia dalla legislazione italiana che dal primo manuale di archivistica moderna, il \"Manuale degli archivisti olandesi\", tradotto nel 1905 in tedesco e nel 1908 in italiano.\nLa distinzione tra gli archivi \"storici\" da quelli \"correnti\".\nSempre nel XIX secolo si sviluppa la separazione tra la fase di creazione e utilizzo e la fase di conservazione: ora ci sono luoghi che producono solo documentazione storica distinti da quelli in cui sono custoditi solo documenti che hanno una finalit\u00e0 pratica e a breve termine.\nL'archivistica del Novecento.\nTra '800 e '900: dalla scuola toscana a quella maceratese.\nIl metodo storico del Bonaini, per quanto fosse stato \"consacrato\" con la Commissione Cibrario del 1870 e con il R.D. 1852/1874 quale metodo ufficiale dell'ordinamento archivistico, fu per\u00f2 criticato perch\u00e9 troppo teorico e perch\u00e9 lo stesso Bonaini non lasci\u00f2 degli scritti che ne esponessero il pensiero. Arnaldo D'Addario, per esempio, guardava con maggior favore all'opera di un allievo di Bonaini, Salvatore Bongi, e all'opera di Cesare Guasti il quale voleva che la scienza archivistica fosse insegnata nelle apposite scuole e che \u00abl'archivio fosse scuola\u00bb, pensiero ripreso da Carlo Malagola il quale voleva che la paleografia e la diplomatica, bench\u00e9 viste come scienze nobili e autonome in s\u00e9 stesse, non fossero superiori all'archivistica, ma il contrario. Pensiero raccolto poi nel D.R. del 1896.\nNel frattempo, a Macerata si stava sviluppando una nuova corrente di pensiero all'interno della scienza archivistica: Lodovico Zdekauer ed Ezio Sebastiani, quest'ultimo allievo del primo che era docente di diritto all'universit\u00e0 marchigiana ed ex archivista all'Archivio di Stato di Siena e allievo di Bonaini stesso, proponevano che gli archivi rientrassero all'interno dei beni demaniali dello Stato (per la precisazione, questa teoria fu esposta con la tesi di Sebastiani in diritto nel 1902).\nLa scuola milanese del Primo Novecento.\nIl metodo peroniano, seguito ancora in particolar modo sotto Luigi Osio (1851-1873) e in parte sotto Cesare Cant\u00f9 (1873-1895), fu abbandonato completamente con l'arrivo, a Milano, del conte reggiano Ippolito Malaguzzi Valeri (1899-1905) il quale, gi\u00e0 reduce dal riordinamento dell'Archivio di Stato di Modena secondo i principi adottati da Bonaini in Toscana e in Emilia, intendeva apportare delle modifiche radicali anche al sistema archivistico milanese. La sua prematura scomparsa nel 1907 fu raccolta per\u00f2 da Luigi Fumi (1905-1920) il quale, entrato in contatto anch'egli con il principio di provenienza e il metodo storico di Bonaini, intese non soltanto portare avanti il programma del Malaguzzi Valeri avvalendosi di promettenti archivisti e diplomatisti quali Cesare Manaresi, Giuseppe Bonelli e Giovanni Vittani, riordinando dov'era possibile i fondi peroniani; ma anche rivitalizzare il programma della scuola annessa all'Archivio, patrocinando come manuale di studio quel \"Manuale\" di Faith, Frein e M\u00fcller che fu tradotto ed edito nel 1908 proprio da Bonelli e da Vittani. La scuola e l'archivio, cos\u00ec, diventarono centro d'interesse a livello nazionale, grazie alla stesura dell\"'Annuario\" dal 1911 al 1919 e alle \"Prolusioni\" che il Vittani, direttore della scuola, teneva all'inizio di ogni anno accademico.\nLa scuola romana ed Eugenio Casanova.\nLa dottrina archivistica, che aveva compiuto dalla sua tarda investitura \"ufficiale\" alla fine dell'Ottocento straordinari progressi, cercava di affermare la propria autonomia epistemologica rispetto alla paleografia e alla diplomatica, accentuando le distanze e le divergenze nei principi e nelle finalit\u00e0 di ricerca. \u00c8 certamente ad Eugenio Casanova (1867-1951) che possiamo ricondurre questo difficilissimo compito, proprio negli stessi anni in cui infervorava il dibattito tra i diplomatisti tedeschi: Casanova si poneva cos\u00ec sulla stessa linea inaugurata nei primissimi anni del Novecento dai principali esponenti della Scuola archivistica milanese.\nCos\u00ec anche nelle Scuole degli Archivi di Stato sia il \"programma generale di paleografia e dottrina archivistica\" che il \"programma di idoneit\u00e0 per la promozione a primo archivista\" sancivano \"l'importanza secondaria degli interessi delle ricerche storiche nell'ordinamento degli archivi\" . In realt\u00e0, molto pi\u00f9 temperato agli esordi, Casanova, in una recensione della prolusione e del programma di paleografia e diplomatica di Lodovico Zdekauer, nel 1897, aveva rilevato come nella Facolt\u00e0 di diritto l'accento era stato giustamente posto sulla diplomatica, con \"maggiore, anzi soverchiante larghezza\" rispetto alla paleografia, essendo rispetto a quest'ultima, di maggiore utilit\u00e0 sia ai giuristi che agli archivisti. Nel quinquennio 1914-1919, in pieno sforzo bellico, Eugenio Casanova cambiava rotta fondando \u00abGli Archivi Italiani\u00bb, prima rivista a carattere nazionale totalmente dedicata all'archivistica, ma aperta alle \"discipline ausiliari\", paleografia e diplomatica. Sulle Scuole, lo studioso torinese ricordava la necessit\u00e0 di una maggior cura nell'insegnamento dell'archivistica, la quale doveva costituire l'oggetto principale della cultura dei funzionari; nel 1916 lo stesso aveva lodato la creazione di un insegnamento di archivistica da parte di Luigi Genuardi di Molinazzo, docente di storia del diritto italiano presso l'Universit\u00e0 di Palermo. Bisogna attendere il 1925 perch\u00e9 proprio a Casanova sia affidato il primo insegnamento universitario presso la Facolt\u00e0 di scienze politiche dell'Universit\u00e0 di Roma, incarico che fu portato avanti ininterrottamente fino al 1935. Ma \u00e8 del 1928 la prima edizione del famoso manuale \"Archivistica\", opera pi\u00f9 vasta e completa della disciplina sino ad allora e punto di partenza per le successive speculazioni teoriche. Altissimo, nell'opera, il concetto dell'archivistica e dell'importanza di essa al di sopra di ogni disciplina per la formazione dei futuri archivisti, ricordando che \nUn vero e proprio muro dunque, quello innalzato dal Casanova nei confronti della diplomatica, e che ben si spiega con quelle che erano le precipue finalit\u00e0 dell'archivista torinese: liberare l'archivistica dal legame che sino allora l'aveva indissolubilmente legata alle discipline pi\u00f9 marcatamente storico-critiche, tentando cos\u00ec una \"cosa a nostra conoscenza mai sperimentata [\u2026] l'affermazione di una nuova scienza\".\nGli archivi contemporanei e le sfide della conservazione digitale.\nL'imposizione del metodo storico e gli ordinamenti statali nei confronti degli istituti di conservazione hanno omologato la gestione archivistica in tutto il mondo. Negli anni pi\u00f9 recenti sono tornati alla ribalta i problemi legati alla formazione, la gestione e la conservazione degli archivi, soprattutto riguardo all'introduzione di nuove tecnologie, che in futuro potrebbero rivoluzionare la consistenza degli archivi. Si tratta in particolare delle tecnologie informatiche e telematiche, che hanno reso impellente la revisione di metodologie ormai consolidate da decenni. L'uso delle nuove tecnologie, soprattutto dopo aver superato una prima fase di sperimentazione un po' improvvisata all'inizio degli anni ottanta, si sta via via affinando sempre maggiormente, con procedimenti pi\u00f9 meditati, consapevoli e raffinati, sostenuti anche dall'istituzione di appositi organismi statali (in Italia l'AgID, acronimo per l'Agenzia per l'Italia digitale), anche se restano da sciogliere i dubbi legati all'organizzazione dei documenti che non comprometta il vincolo e alla conservazione dei nuovi supporti digitali nel futuro: se un foglio di carta ha infatti dimostrato di poter essere conservato, tramite le opportune cautele, anche per secoli, per quanti anni sar\u00e0 consultabile un supporto DVD o un disco rigido? Questi sono i nodi da sciogliere nel presente e nell'immediato futuro."}
{"id": "852566", "revid": "3115", "url": "https://it.wikipedia.org/wiki?curid=852566", "title": "Becherov", "text": "Becherov (in ungherese \"Bihar\u00f3\", in tedesco \"Botenwald\", in ruteno \"Becheriv\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1414 come feudo della Signoria di Makovica e luogo in cui veniva applicato il diritto germanico. Rimasto spopolato durante le guerre e le rivolte che insaguinarono la regione nel XV secolo, venne ripopolato con coloni ruteni. Nel XVIII secolo appartenne ai nobili Szirmay, e nel XIX secolo ai conti Erd\u00f5dy. \nIl nome del villaggio deriva da quello del borgomastro e sculteto \"Becher\", che lo fond\u00f2. "}
{"id": "852568", "revid": "767487", "url": "https://it.wikipedia.org/wiki?curid=852568", "title": "Caldene", "text": "Caldene (dal greco X\u03b1\u03bb\u03b4\u03b7\u03bd\u03b7) o Giove XXI \u00e8 un satellite naturale\nirregolare del pianeta Giove. \u00c8 stato scoperto da una squadra di astronomi dell'Universit\u00e0 delle Hawaii nel 2000 ed ha ricevuto la designazione provvisoria di S/2000 J 10.\n\"Caldene\" \u00e8 caratterizzata da un movimento retrogrado ed appartiene al gruppo di Carme, composto da satelliti retrogradi ed irregolari che orbitano attorno a Giove ad una distanza compresa fra i 23 e 24 milioni di chilometri, con un'inclinazione orbitale pari a circa 165\u00b0.\nSecondo la mitologia greca \"Caldene\" \u00e8 stata una conquista amorosa di Zeus, dalla quale ebbe come figlio Solime, compagno di Enea."}
{"id": "852569", "revid": "666668", "url": "https://it.wikipedia.org/wiki?curid=852569", "title": "Supercoppa dei Campioni Intercontinentali", "text": "La Supercoppa dei Campioni Intercontinentali, anche nota come \"Recopa de Campeones Intercontinentales\", \"Recopa Mundial\" o \"Recopa Intercontinental\", \u00e8 stata una competizione calcistica patrocinata dalla CONMEBOL e disputata solamente nel 1968 e nel 1969 tra le squadre vincitrici in passato della Coppa Intercontinentale.\nNel 2005 la CONMEBOL ha riconosciuto la competizione come titolo internazionale ufficiale.\nStoria.\nQuesta coppa venne ideata nella seconda met\u00e0 del 1967 dai dirigenti delle 3 squadre sudamericane che si erano aggiudicate la Coppa Intercontinentale, e precisamente il Pe\u00f1arol, il Santos e il Racing Avellaneda. La nuova manifestazione si sarebbe disputata con gironi di andata e ritorno tra le squadre sudamericane vincitrici dell'Intercontinentale negli anni precedenti e parimenti con gironi di andata e ritorno tra i club europei che si erano precedentemente fregiati del titolo di Campioni del Mondo per club. I vincitori dei due mini gironi si sarebbero incontrati in una doppia finale. Per l'Europa dovevano partecipare i 2 soli club ad aver vinto l'Intercontinentale: Inter e Real Madrid.\nNel 1968 la CONMEBOL patrocin\u00f2 la nuova coppa, con l'assenso dell'UEFA, e il 13 novembre 1968 ci fu la prima partita.\nReal Madrid ed Inter avrebbero dovuto incontrarsi in una doppia sfida tra la fine del 1968 e i primi mesi del 1969, ma dopo una prima risposta affermativa il Real Madrid dovette rinunciare alla coppa per problemi di calendario. L'Inter divenne cos\u00ec automaticamente la finalista della parte europea della nuova coppa. Giunse alla finale dalla parte sudamericana il Santos di Pel\u00e9.\nIl 24 giugno 1969 si disput\u00f2 la finale d'andata allo stadio San Siro di Milano.\nL'Inter prese parte a questa nuova coppa come a poco pi\u00f9 di una amichevole di prestigio, mentre il Santos, giunto a questa finale dopo un lungo cammino di qualificazione si present\u00f2 alla finale al massimo della forma. L'Inter present\u00f2 una formazione rimaneggiata senza alcuni titolari, tra cui Facchetti, Su\u00e1rez, Landini e Bertini.\nVinse la partita il Santos per 1-0 grazie ad un gol di Toninho Guerreiro che calci\u00f2 in porta una corta respinta di Bordon su un violento tiro da fuori area di Pel\u00e9. La Gazzetta dello Sport titol\u00f2 l'indomani: \"Santos 1 - Inter 0... a ritmo cordiale\".\nSi doveva disputare il ritorno in Brasile, ma l'Internazionale rinunci\u00f2 alla manifestazione; il Santos si offr\u00ec comunque di giocare in Italia anche il match di ritorno e precisamente a Napoli nel settembre 1969, ma la formazione milanese declin\u00f2 a causa dell'inizio del campionato proprio in concomitanza con la finale di ritorno e non giudicando tale manifestazione niente altro che una amichevole di lusso.\nIl Santos si dichiar\u00f2 campione nel disinteresse generale, ma a distanza di 36 anni la CONMEBOL ha deciso di considerare tale coppa come un torneo ufficiale e il Santos pu\u00f2 fregiarsi dal 2005 del titolo di vincitore della Supercoppa dei Campioni Intercontinentali 1968.\nNel 1969 la CONMEBOL ci riprov\u00f2: vennero disputate 11 partite tra le 4 squadre che avevano vinto sino ad allora la coppa Intercontinentale e prevalse alla fine il Pe\u00f1arol.\nSul lato europeo per\u00f2 questa coppa continuava ad essere ignorata; Real Madrid, Internazionale e Milan non disputarono alcuna partita tra loro per produrre una finalista per la Coppa e di conseguenza la finale non fu disputata."}
{"id": "852570", "revid": "287204", "url": "https://it.wikipedia.org/wiki?curid=852570", "title": "Pirati (film)", "text": ""}
{"id": "852572", "revid": "466539", "url": "https://it.wikipedia.org/wiki?curid=852572", "title": "Rick Husband", "text": "Biografia.\nHusband \u00e8 nato in Texas. Ha studiato presso la Crockett Junior High School e si \u00e8 diplomato all'Amarillo High School nel 1975. Ha ricevuto un Bachelor of science in ingegneria meccanica dalla Texas Tech University nel 1980 ed un master, sempre in ingegneria meccanica, dall'Universit\u00e0 di Stato della California a Fresno nel 1990.\nCarriera militare.\nDopo il bachelor ha iniziato l'addestramento come pilota della USAF presso la Vance Air Force Base di Oklahoma. Ha completato l'addestramento nell'ottobre 1981 ed \u00e8 stato assegnato all'addestramento per gli F-4 Phantom II presso la Homestead Air Force Base in Florida. Dopo aver completato l'addestramento nel settembre 1982, Husband \u00e8 stato assegnato alla Moody Air Force Base in Georgia. Nel dicembre 1987 \u00e8 stato assegnato alla Edward Air Force Base della California dove ha frequentato la scuola di piloti della USAF. Completati gli studi ha iniziato a testare gli F-4 e tutti i 5 modelli dell'F-15 Eagle.\nCarriera NASA.\nHusband \u00e8 stato selezionato nel gruppo astronauti della NASA nel dicembre 1994 (NASA Astronaut Group 15). Nel marzo 1995 ha iniziato un anno di addestramento e valutazione. Terminato l'addestramento ha lavorato all'aggiornamento dello Shuttle ed ha studiato per il ritorno sulla Luna ed il viaggio verso Marte. Ha volato come pilota nella missione STS-96 nel 1999 e come comandante nella fatale missione STS-107 del 2003, dove perse la vita insieme al resto dell'equipaggio. Husband oggi riposa nel cimitero di Llano, ad Amarillo, Texas."}
{"id": "852574", "revid": "1781667", "url": "https://it.wikipedia.org/wiki?curid=852574", "title": "Andrejov\u00e1", "text": "Andrejov\u00e1 (in ungherese \"Endrev\u00e1g\u00e1sa\", in tedesco \"Endersau\", in ruteno \"Andryjova\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1355 come feudo della Signoria di Smilno e luogo in cui veniva applicato il diritto germanico. Successivamente pass\u00f2 alla Signoria di Makovica. Rimasto spopolato a causa delle rivolte e delle guerre che insanguinarono la regione nel XV secolo, venne ripopolato da coloni ruteni.\nIl villaggio deriva il suo nome da quello del cavaliere \"Andreas\", che lo fond\u00f2."}
{"id": "852576", "revid": "287204", "url": "https://it.wikipedia.org/wiki?curid=852576", "title": "Aleksej F\u00ebdorovi\u010d L'vov", "text": "Biografia.\nFiglio di F\u00ebdor Petrovni\u010d L'vov, che fu direttore della cappella imperiale di San Pietroburgo dal 1826 (succedendo a Dmytro Bortnjans'kyj) al 1836.\nInizi\u00f2 precocemente lo studio del violino; a 9 anni suonava in pubblico un concerto di Giovanni Battista Viotti. Ebbe vari insegnanti, ma dai 19 anni cerc\u00f2 autonomamente di creare un proprio stile lavorando sulle composizioni di famosi violinisti come Arcangelo Corelli, Giuseppe Tartini, Giovanni Battista Viotti, Rodolphe Kreutzer, Pierre Rode. Studi\u00f2 composizione con I.G. Miller (che fu maestro anche di Michail Glinka).\nLa sua formazione ufficiale fu tuttavia tecnica; completati nel 1818 gli studi nell'Istituto delle Comunicazioni, inizi\u00f2 da ingegnere civile nel genio la carriera militare. Giunse al grado di generale. Nel 1828 fu nominato aiutante di campo dello zar Nicola I.\nSu richiesta dello zar, nel 1833 music\u00f2 l'inno imperiale russo \"Bo\u017ee, Zarja chrani!\" (\"\u0411\u043e\u0436\u0435, \u0426\u0430\u0440\u044f \u0445\u0440\u0430\u043d\u0438\", \"Dio protegga lo zar\", in russo), su un testo di Vasilij \u017dukovskij. La melodia dell'inno venne ripresa da \u010cajkovskij nell\"Ouverture 1812\".\nForm\u00f2 un quartetto d'archi a San Pietroburgo, ai cui concerti settimanali nei saloni del suo palazzo assisteva l'alta societ\u00e0 della capitale; partecipavano musicisti in visita alla citt\u00e0, come Franz Liszt, Robert e Clara Schumann, Hector Berlioz. Con il quartetto L'vov fece anche tourn\u00e9e in Europa; all'estero L'vov poteva esibirsi in pubblico, mentre in patria per motivi di posizione sociale suonava in luoghi privati.\nL'vov succedette al padre nella direzione della cappella imperiale dal 1837 al 1861. Nel 1850 fond\u00f2 la societ\u00e0 russa di concerti (\u0420\u0443\u0441\u0441\u043a\u043e\u0435 \u043a\u043e\u043d\u0446\u0435\u0440\u0442\u043d\u043e\u0435 \u043e\u0431\u0449\u0435\u0441\u0442\u0432\u043e), che inizi\u00f2 a diffondere il concerto sinfonico in Russia. Nel 1867, la perdita dell'udito lo costrinse ad abbandonare l'attivit\u00e0 musicale.\nScrisse le opere \"Undina\" e \"Bianca und Gualtiero\" (1844 al Semperoper di Dresda), Fantasie e altre composizioni per violino e orchestra, composizioni religiose russe. Rielabor\u00f2 con l'aggiunta del coro lo \"Stabat Mater\" di Giovanni Battista Pergolesi.\nPubblic\u00f2 un testo sul ritmo libero e asimmetrico dell'antico canto religioso russo (1858 o 59) e uno per giovani violinisti (1860)."}
{"id": "852579", "revid": "1305772", "url": "https://it.wikipedia.org/wiki?curid=852579", "title": "LIE", "text": ""}
{"id": "852581", "revid": "125636714", "url": "https://it.wikipedia.org/wiki?curid=852581", "title": "Antonio e Cleopatra (Alfieri)", "text": "Antonio e Cleopatra \u00e8 una tragedia in cinque atti scritta da Vittorio Alfieri nel 1774, ultimata poco prima della data della prima.\nLa prima idea della \"Cleopatra\", e a cui diede il titolo successivamente di \"Cleopatraccia\" quasi a volerla rinnegare, venne ad Alfieri, come racconta egli stesso nella sua \"Vita\" (cap. III, 14), dalla vista di \u201cbellissimi arazzi che rappresentavano vari fatti di Cleopatra e d'Antonio\u201d e leggendo testi come \"La Vita di Antonio\" di Plutarco e la \"Cleopatra\" di Giovanni Dolfin.\nL'Alfieri scrisse la tragedia pensandola ad un solo atto; la ampli\u00f2 sempre nello stesso anno con diversificazioni in stesure in prosa e in francese, con una redazione finale nella primavera del 1775, fatta dal suo segretario.\nIl 16 giugno 1775 fu rappresentata per la prima volta al Teatro Carignano di Torino.\nTrama.\nI personaggi della tragedia sono Cleopatra, regina d'Egitto; Ismene e Diomede, suoi fedeli servitori; Marco Antonio, il suo amante; l'imperatore Augusto, o Ottaviano, vincitore di Antonio della battaglia di Azio; Canidio, un seguace di Antonio; Settimio, un seguace di Augusto. Gli avvenimenti si svolgono poco dopo la battaglia, nel 31 a.C.\nAtto I.\nCleopatra si lamenta con Ismene del destino che l'attende, a causa della probabile sconfitta di Antonio per opera di Augusto. Ella \u00e8 sopraffatta dal rimorso per essere fuggita dalla battaglia, e avere cos\u00ec causato la sconfitta, ma confessa che l'ambizione, non l'amore \u00e8 ci\u00f2 che guida ogni sua azione. Giunge Diomede, annunciando che la flotta sconfitta \u00e8 entrata in Alessandria nella massima confusione, poich\u00e9 Antonio ha abbandonato le proprie forze. Giunge anche Canidio, aggiungendo particolari sulla sconfitta e sulla strana sparizione di Antonio.\nAppena Cleopatra rimane sola, ella smette di simulare, e si rallegra del successo dei suoi piani, proclamando l'intenzione di cercare di conquistare il cuore di Augusto, anche se le resta qualche rimorso per i maltrattamenti riservati ad Antonio.\nAtto II.\nCompare Antonio, proclamando la propria follia e l'infelice amore per la regina egiziana. Antonio ripete i propri lamenti a Diomede, che gli riferisce l'infelicit\u00e0 della regina, e la disfatta della flotta di cui non era al corrente. Giunge Cleopatra, e Antonio le rinfaccia il tradimento, pur riconoscendo di amarla ancora. Ella lo invita ad ucciderla, poi sostiene di essere fuggita dalla battaglia per amore di Antonio, ansiosa di sedare una presunta congiura contro di loro che si sarebbe organizzata in loro assenza. Antonio dice che intende incontrare Augusto in battaglia e cadere nobilmente, poi parte. Cleopatra confessa a Diomede che intende trionfare sia sullo sconfitto che sul vincitore.\nAtto III.\nCleopatra confida ad Ismene gli accordi presi segretamente per far passare le truppe e le navi egiziane dalla parte di Augusto all'inizio della battaglia. Giunge Antonio e dice che il complotto ha avuto successo, e ora egli \u00e8 completamente sconfitto e in disgrazia; quando Cleopatra finge di amarlo ancora, Antonio le porge una spada dicendole di uccidersi, e promette che far\u00e0 lo stesso subito dopo. Ella rifiuta, ma gli chiede di infliggerle il colpo fatale, cos\u00ec trover\u00e0 la sua immagine profondamente scolpita nel cuore di Cleopatra. Antonio prende l'arma, con l'intenzione di togliersi la vita, ma interviene Diomede e lo blocca, dicendogli che Augusto \u00e8 vicino.\nAugusto infatti appare, seguito da Settimio, e si rivolge con gentilezza al nemico sconfitto e un tempo amico. Antonio ricorda il passato, sostiene di essere il primo uomo in Roma dopo la morte di Cesare, e che non avrebbe preso le armi contro Augusto se questo non avesse cercato di prevalere su di lui. Augusto gli ricorda il crudele trattamento riservata da Antonio alla moglie Ottavia, e lo rimprovera di avere sacrificato gli interessi di Roma all'amore per Cleopatra. Antonio non nega i propri errori ma non rimpiange di avere agito per amore. Augusto lo invita a lasciare l'Egitto e tornare subito a Roma, e lascia capire che anche la presenza di Cleopatra dovr\u00e0 accrescere il proprio trionfo.\nQuando rimane solo con Settimio, Augusto spiega che intende fare in modo che Antonio muoia per mano di Cleopatra, per poi mettere a morte anche lei, dopo averla umiliata facendole seguire il proprio carro trionfale.\nAtto IV.\nCleopatra si prepara a un colloquio con Augusto, nella speranza di conquistarne l'amore. Diomede la mette in guardia dicendole di non fidarsi di lui. Entra Augusto, e la regina cerca in ogni modo di adularlo, attribuendosi il merito di averlo aiutato nelle ultime vittorie e sostenendo di non curarsi pi\u00f9 di Antonio. Augusto accenna al progetto di farle condividere il trono di Roma. Cleopatra chiede che venga eliminato Antonio: quest'ultimo entra, e i due decidono di dissimulare i loro propositi.\nAntonio \u00e8 turbato dal vedere Augusto e Cleopatra insieme, e accusa la donna di tradimento. Augusto cerca di calmarlo. Antonio chiede al suo vincitore di lasciare a Cleopatra e alla sua famiglia il trono d'Egitto, poi dice di non poter dimenticare il suo amore per lei e di essere disposto a morire. Cleopatra finge di supplicare Augusto per s\u00e9 e Antonio. Augusto dice che li perdona entrambi, e li lascer\u00e0 uniti a regnare sull'Egitto.\nQuindi Augusto parte, a Antonio dice a Cleopatra che si recher\u00e0 al tempio per chiedere consiglio agli dei su come comportarsi, anche se disprezza l'idea di una vita di disonore. Rimasta sola, Cleopatra esulta per la credulit\u00e0 di Antonio, poi ordina a Diomede di ucciderlo.\nAtto V.\nDiomede annuncia alla regina di avere eseguito il suo ordine. Cleopatra si rallegra e lo riferisce ad Augusto, che entra. Egli lamenta la morte di Antonio e accusa la donna di tradimento. Cleopatra \u00e8 sorpresa dal linguaggio di Augusto. Egli le ordina di partire per Roma come ornamento per il proprio trionfo. Cleopatra \u00e8 disperata e giura di uccidere Augusto, ma in quel momento appare Antonio, con meraviglia della regina: Diomede ha raccontato una falsa uccisione. Antonio accusa a sua volta Cleopatra di tradimento. Ella riconosce che ogni passione \u00e8 spenta in lei, tranne la rabbia. Ritorna Augusto, e Antonio gli si rivolge in tono di sfida, poi si pugnala:\nAugusto ordina che Cleopatra venga trascinata via, ma ella fa in tempo ad infliggersi la stessa morte di Antonio col proprio pugnale, e muore inveendo contro Augusto:"}
{"id": "852582", "revid": "274334", "url": "https://it.wikipedia.org/wiki?curid=852582", "title": "Ducas", "text": "Ducas (anche Dukas o Doukas; greco: \u0394\u03bf\u03cd\u03ba\u03b1\u03c2; femm. Ducaena o Doukaina, \u0394\u03bf\u03cd\u03ba\u03b1\u03b9\u03bd\u03b1; pl. Ducae o Doukai, \u0394\u03bf\u03cd\u03ba\u03b1\u03b9) \u00e8 una famiglia appartenente all'aristocrazia bizantina ascesa nel 1059 alla dignit\u00e0 imperiale con Costantino X Ducas.\nDei Doukas fecero parte diverse figure il cui operato si rivel\u00f2 deleterio per la sopravvivenza dello stato Bizantino, soprattutto Costantino X Ducas, che smantellando il sistema dei themata in Anatolia la espose all'invasione turca da parte dei Selgiuchidi, e Andronico Ducas, che tradendo il Basileus Romano IV Diogene durante la Battaglia di Manzicerta, caus\u00f2 la sconfitta dell'impero Romano d'oriente in quella che fu forse la battaglia dalle conseguenze piu nefaste per l'impero sino all'Assedio di Costantinopoli."}
{"id": "852583", "revid": "12290", "url": "https://it.wikipedia.org/wiki?curid=852583", "title": "Capitan Marvel (Marvel Comics)", "text": "Capitan Marvel (\"Captain Marvel\") \u00e8 il nome di diversi personaggi dei fumetti, tutti supereroi, pubblicati dalla Marvel Comics. Il primo e pi\u00f9 noto di questi \u00e8 stato Mar-Vell, creato da Stan Lee e da Gene Colan nel 1967.\nMar-Vell.\nIl primo dei Capitan Marvel \u00e8 un ufficiale militare alieno, il Capitano Mar-Vell della Milizia imperiale Kree, venuto sulla Terra per spiarla. Alla fine Mar-Vell, stanco degli intenti maligni dei suoi superiori, si allea con i terrestri e viene considerato un traditore dai Kree. Da quel giorno l'eroe combatte per difendere la Terra da tutte le minacce, aliene e non.\nPi\u00f9 tardi il personaggio viene ridefinito da Roy Thomas e Gil Kane. Esiliato nella Zona Negativa dall'Intelligenza Suprema, l'unico modo che ha per tornare temporaneamente \u00e8 scambiare i propri atomi con quelli di Rick Jones attraverso degli speciali bracciali chiamati Nega-Bande. Inoltre ottiene dei superpoteri e la sua tuta militare Kree viene sostituita con un nuovo costume rosso e blu.\nIn seguito la figura di Mar-Vell viene leggermente modificata e ripresa da Jim Starlin. Il capitano viene liberato dalla Zona Negativa e diventa un campione cosmico, tanto da essere chiamato dall'entit\u00e0 cosmica Eon al ruolo di \"Protettore dell'Universo\". Assieme, l'eroe e Rick continuano la battaglia contro il male. Uno dei suoi principali nemici \u00e8 Thanos, un adoratore della Morte. Presto Mar-Vell diventa alleato dei Titaniani e una di loro, Elysius, diventa la sua compagna.\nLa sua carriera termina quando sviluppa un cancro inoperabile, risultato dell'esposizione al gas nervino durante una battaglia con Nitro. Muore su Titano, sotto gli occhi di tutti i supereroi della Marvel.\nMonica Rambeau.\nIl secondo Capitan Marvel \u00e8 Monica Rambeau, una sergente della Guardia Costiera di New Orleans in grado di trasformarsi in qualsiasi forma di energia. Ad un certo punto i suoi poteri vengono modificati: non pu\u00f2 pi\u00f9 diventare energia ma pu\u00f2 generare campi di forza. \u00c8 un membro dei Vendicatori e loro leader per un certo periodo. Usa il nome di Photon per parecchio tempo, fino a che Genis-Vell incomincia ad utilizzare lo stesso nome, allora lei inizia a farsi chiamare Pulsar.\nIn seguito Monica prende parte alla \"H.A.T.E.\" (\"Highest Anti-Terrorism Effort\", in italiano la Pi\u00f9 Forte Opera Anti-Terrorismo), nella serie intitolata \"Nextwave\". In questa storia il gruppo viene creato per combattere le Armi Bizzarre di Distruzione di Massa. Il gruppo include Pulsar, il \"Capitano\", Boom Boom, Aaron Stack ed Elsa Bloodstone.\nGenis-Vell.\nIl terzo Capitan Marvel \u00e8 Genis-Vell, il figlio in provetta di Mar-Vell e di Elysius, creato delle cellule rimaste del padre e simile del tutto a lui nell'aspetto, ma non nella persona. Genis, come suo padre indossa le Nega-Bande, possiede la Conoscenza Cosmica e combatte al fianco di Rick Jones per un certo periodo. Sebbene la coppia non si trovi bene all'inizio, con il tempo diventano buoni amici. Per\u00f2 Genis impazzisce e tenta di distruggere l'universo.\nDopo essersi suicidato e poi resuscitato da solo - con l'aiuto del Barone Zemo - Genis-Vell si unisce ai Thunderbolts con il nome di Photon. Tuttavia Zemo, per accelerare la resurrezione, lega Genis alla fine dei tempi, causando un effetto degenerante sull'universo. Per proteggere la sua vita e l'universo, il Barone uccide Photon e sparge i suoi pezzi attraverso il tempo e nella dimensione \"Darkforce\".\nPhyla-Vell.\n e come Capitan Marvel in \"Captain Marvel (Vol. 5)\" n. 17 (febbraio 2004).\nPhyla-Vell appare nel crossover \"Annihilation\", tra le file del Fronte Unito Nova con l'obiettivo di fermare il potente Annihilus. Durante gli avvenimenti di \"Realm of Kings\" viene uccisa da un appena rinato Thanos.\nPhyla-Vell ha una forza sovrumana, pu\u00f2 sparare raffiche di energia, volare e assorbire l'energia e usarla come arma. La ragazza possiede la Conoscenza Carnale ed \u00e8 un'abilissima combattente. Ha inoltre ereditato le potenti Bande Quantiche appartenute all'ex Vendicatore Quasar (Wendell Elvis Vaughn).\n\u00c8 inoltre apertamente lesbica ed ha una relazione sentimentale con Dragoluna.\nNoh-Varr.\nIl nuovo Capitan Marvel \u00e8 Noh-Varr, soldato-ingegnere kree che arriva sulla Terra-616 (quella della continuity principale dell'Universo Marvel) da una dimensione parallela. La sua missione lo aveva portato ad esplorare milioni di realt\u00e0 alternative prima che la sua nave per viaggi interdimensionali avesse un guasto e lo imprigionasse sulla Terra dei supereroi Marvel. Durante l'incidente perde il resto dell'equipaggio e si trova impossibilitato a tornare nel suo Universo. La sua presenza sulla Terra viene individuata dal Dottor Midas che lo vuole prendere prigioniero per impossessarsi dell'avanzata tecnologia Kree. \"Noh-Varr\" riesce a sconfiggerlo ma perde fiducia nella razza umana e gli dichiara guerra. Nonostante questo per\u00f2, durante l'invasione skrull, decide di schierarsi con i terrestri e combattere i suoi storici nemici dell'Impero Skrull. Noh-Varr viene anche contattato dallo skrull che credeva d'essere Mar-Vell il quale contribuisce alla sua convinzione di difendere la Terra.\nPer il valore mostrato in battaglia, Norman Osborn lo include nella sua formazione di Vendicatori, dandogli il titolo di Capitan Marvel in onore del suo predecessore. Presto \"Noh-Varr\" si rende conto della malvagit\u00e0 dei piani di questo gruppo di Vendicatori e decide di abbandonarli. Il loro leader, Norman Osborn, gli invia contro Sentry e i due si affrontano in battaglia, ma Noh-Varr riesce a fuggire. Per capire quale sia il suo ruolo sulla Terra contatta la Suprema Intelligenza Kree di questa dimensione. Dal massimo esponente della scienza-coscienza dell'Impero Kree gli viene affidato il ruolo di successore di Mar-Vell (il primo Capitan Marvel) come \"Ruhi-Tugu\" della Terra (cio\u00e8 protettore del nostro pianeta). Per aiutarlo nel compito gli consegna delle \"nega-bande\" pi\u00f9 avanzate tecnologicamente di quelle che aveva Mar-Vell e un nuovo costume che gli permetta di controllare meglio i superpoteri generati dalla tecnologia Kree. Nasce il nuovo \"Capitan Marvel\".\nCarol Danvers.\nNel giugno 2012 Carol Danvers, nota in precedenza come la prima Ms. Marvel, eroina nata come controparte femminile del primo Capitano, ha assunto l'identit\u00e0 di Capitan Marvel in una nuova serie regolare della scrittrice Kelly Sue DeConnick e illustrata da Dexter Soy. In questa serie, l'ottava collana Marvel che porta il titolo \"Captain Marvel\", Carol indossa un nuovo costume in parte ispirato a quello precedente e a quello classico dell'originale supereroe Kree. Secondo gli autori questa serie dovrebbe essere incentrata sul significato che la leggenda di Capitan Marvel rappresenta per la Danvers e sull'impatto che la sua scelta di impersonare il vecchio eroe pu\u00f2 avere nel resto dell'Universo Marvel.\nVersione Ultimate.\nEsiste una versione alternativa dell'eroe Kree originale nella Terra alternativa 1610 (denominata Ultimate).\nMar-Vell \u00e8 apparso nella miniserie di 4 numeri chiamata \"Il Segreto\" (\"Ultimate Secret\") pubblicata nei numeri 17-18-19-20 degli \"Ultimates\" (da ottobre 2005 a febbraio 2006, Panini Comics) e in \"Estinzione\" (\"Ultimate Extinction\") pubblicata su \"Ultimates\" n. 23-24-25 (da luglio 2006 a novembre 2006, Panini Comics).\nAltri media.\nDa notare: la Marvel Comics possiede solo il marchio di Capitan Marvel, e non il nome: la Marvel ha il diritto di usare questo marchio sui prodotti specifici che questa registra finch\u00e9 questi prodotti specifici sono in commercio, ma la DC Comics \u00e8 pur sempre in grado chiamare il proprio personaggio (ora noto come Shazam) \"Capitan Marvel\" ogni volta che ne sente la necessit\u00e0 in fumetti, film, serie televisive, ecc.; non pu\u00f2 usare il nome nel caso che sia il titolo promozionale di un fumetto, di un film, una serie televisiva, ecc. o promuovere il personaggio sotto questo nome. Niente previene legalmente alla DC Comics di agire in questo modo.\nCinema.\nNel 2019 \u00e8 uscito il film del Marvel Cinematic Universe \"Captain Marvel\", prodotto dai Marvel Studios e con protagonista Carol Danvers, interpretata dall'attrice premio Oscar Brie Larson. L'uscita del film era stata preannunciata da una scena dopo i titoli di coda di ' (2018), in cui Nick Fury manda un messaggio (presumibilmente una richiesta d'aiuto) attraverso un particolare dispositivo elettronico sul quale, dopo qualche secondo, appare il logo di Capitan Marvel. Il personaggio riappare inoltre in ' (2019) \"Shang-Chi e la leggenda dei Dieci Anelli\" (2021) e \"The Marvels\" (2022)."}
{"id": "852586", "revid": "767487", "url": "https://it.wikipedia.org/wiki?curid=852586", "title": "Carmelo Miceli", "text": "Con 290 presenze tra A e B \u00e8 il secondo giocatore con numero di presenze tra le file del .\nCarriera.\nGiocatore.\nMiceli, cresce calcisticamente nel prima e nel poi. Con i salentini esordisce in Serie B nella stagione 1977-1978, rimanendoci 11 stagioni e ottenendo nel 1985 la prima, storica promozione dei giallorossi in Serie A.\nNel 1987 lascia Lecce e va all', sempre in massima serie, poi disputa due stagioni col in cadetteria, prima di chiudere la carriera professionistica col .\nIn carriera ha totalizzato complessivamente 42 presenze 2 reti in Serie A, e 335 presenze 10 reti in Serie B.\nAllenatore.\nAppese le scarpe al chiodo, ha iniziato la carriera da allenatore guidando la formazione Juniores del , , venendo esonerato nel corso della stagione, , Corigliano, Rossano, Rende, Casarano, Pisticci, , la di Palmi, la squadra belga dell', Sogliano Cavour, Montalto e Roggiano."}
{"id": "852590", "revid": "309289", "url": "https://it.wikipedia.org/wiki?curid=852590", "title": "Provincia Suhe-Bator", "text": ""}
{"id": "852602", "revid": "110157", "url": "https://it.wikipedia.org/wiki?curid=852602", "title": "Provincia del S\u0117l\u0117ng\u0117", "text": "La provincia del S\u0117l\u0117ng\u0117 (in mongolo: \u0421\u044d\u043b\u044d\u043d\u0433\u044d \u0430\u0439\u043c\u0430\u0433) \u00e8 una suddivisione della Mongolia che confina a nord con la Russia, ad est con la provincia del T\u00f4v e ad ovest con quella di Bulgan.\nIl capoluogo \u00e8 S\u00f9hbaatar, che si trova alla confluenza dei fiumi Orhon e del Selenge, e conta pi\u00f9 o meno 13.500 abitanti. La citt\u00e0, situata poco distante dal confine con la Russia, ospita un'importante centrale termoelettrica e qualche piccola industria alimentare (maggiormente di prodotti provenienti dalla pastorizia), tessile (principalmente tappeti) e del legno.\nIl territorio \u00e8 relativamente fertile al nord, grazie al corso del fiume Selenge e dell'affluente Orhon, ma sempre pi\u00f9 arido e stepposo man mano che si va a sud. La regione ha consistenti quantit\u00e0 di risorse del sottosuolo (quali oro e carbone), ma la popolazione \u00e8 in gran parte dedita alle attivit\u00e0 di pastorizia.\nNella provincia, nel \"sum\" di Baruunb\u00f9r\u0117n, si trova il monastero di Amarbajasgalant, il secondo per importanza della Mongolia, oltre ad essere quello conservato in modo migliore.\nSuddivisione amministrativa.\nLa provincia del S\u0117l\u0117ng\u0117 \u00e8 suddivisa nei seguenti distretti (\"sum\"):\n(*) - Esclusa la citt\u00e0 di S\u00f9hbaatar, capoluogo della provincia.\n(**) - Il capoluogo."}
{"id": "852604", "revid": "53669", "url": "https://it.wikipedia.org/wiki?curid=852604", "title": "Sat\u00e1nico Pandemonium", "text": ""}
{"id": "852605", "revid": "110157", "url": "https://it.wikipedia.org/wiki?curid=852605", "title": "Provincia di S\u00f9hbaatar", "text": " \nLa provincia di S\u00f9hbaatar (in mongolo: \u0421\u04af\u0445\u0431\u0430\u0430\u0442\u0430\u0440 \u0430\u0439\u043c\u0430\u0433) \u00e8 una suddivisione della Mongolia e si trova nella parte est del paese. Confina a nord con la provincia del Dornod, a ovest con la provincia del H\u0117ntij e quella del Dornogov\u2019 e a sud con la Cina. Il suo territorio \u00e8 montuoso e l'altezza media della regione \u00e8 di 1.000/1.200 m. Verso sud \u00e8 parte del deserto del Gobi, pertanto il terreno \u00e8 arido, cespuglioso e con poche dune. Le temperature arrivano a -40\u00a0\u00b0C in inverno e le precipitazioni sono scarsissime.\nIl capoluogo \u00e8 Baruun-Urt, contava, al censimento del 2000, 15.133 abitanti.\nLa popolazione, prevalentemente nomade, \u00e8 dedita alla pastorizia e all'allevamento di yak e cavalli e vive principalmente nelle tipiche \"ger\" della Mongolia.\nSuddivisione amministrativa.\nLa provincia di S\u00f9hbaatar \u00e8 suddivisa nei seguenti distretti (\"sum\"):"}
{"id": "852609", "revid": "224230", "url": "https://it.wikipedia.org/wiki?curid=852609", "title": "Giovanni III Ducas", "text": ""}
{"id": "852615", "revid": "1305772", "url": "https://it.wikipedia.org/wiki?curid=852615", "title": "LIF", "text": ""}
{"id": "852616", "revid": "26891", "url": "https://it.wikipedia.org/wiki?curid=852616", "title": "Catapult aircraft merchantman", "text": ""}
{"id": "852617", "revid": "80598", "url": "https://it.wikipedia.org/wiki?curid=852617", "title": "Discografia delle The Cheetah Girls", "text": "Di seguito sono riportati gli album e i singoli pubblicati dal gruppo statunitense delle Cheetah Girls."}
{"id": "852622", "revid": "33921", "url": "https://it.wikipedia.org/wiki?curid=852622", "title": "Franca Viola", "text": "Divenne simbolo della crescita civile dell'Italia nel secondo dopoguerra e dell'emancipazione delle donne italiane.\nBiografia.\nOrigini.\nFranca Viola \u00e8 figlia di una coppia di coltivatori diretti e, all'et\u00e0 di quindici anni, con il consenso dei genitori si fidanz\u00f2 con Filippo Melodia, nipote del mafioso Vincenzo Rimi e membro di una famiglia benestante. Tuttavia in quel periodo Melodia venne arrestato per furto e appartenenza ad una banda mafiosa e ci\u00f2 indusse il padre di Franca, Bernardo Viola, a rompere il fidanzamento; per queste ragioni, la famiglia Viola fu soggetta ad una serie di violente minacce ed intimidazioni: il loro vigneto venne distrutto, il casolare annesso bruciato e Bernardo Viola addirittura minacciato con una pistola al grido di \"\"chista \u00e8 chidda che scaccer\u00e0 la testa a vossia\" (questa - la pistola - \u00e8 quella che le far\u00e0 saltare la testa) ma tutto ci\u00f2 non cambi\u00f2 la sua decisione.\nLa vicenda del matrimonio.\nInfine, il 26 dicembre 1965, all'et\u00e0 di 17 anni, Franca Viola fu rapita (assieme al fratellino Mariano di 8 anni, subito rilasciato) da Melodia, che ag\u00ec con l'aiuto di dodici amici, con i quali devast\u00f2 l'abitazione della giovane e aggred\u00ec la madre che tentava di difendere la ragazza. Franca fu violentata, malmenata e lasciata a digiuno, quindi tenuta segregata per otto giorni inizialmente in un casolare al di fuori del paese e poi in casa della sorella di Melodia ad Alcamo stessa; il giorno di Capodanno, il padre della ragazza fu contattato dai parenti di Melodia per la cosiddetta \"paciata\"\", ovvero per un incontro volto a mettere le famiglie davanti al fatto compiuto e far accettare ai genitori di Franca le nozze dei due giovani. Il padre e la madre di Franca, d'accordo con la polizia, finsero di accettare le nozze riparatrici e addirittura il fatto che Franca dovesse rimanere presso l'abitazione di Filippo, ma il giorno successivo, 2 gennaio 1966, la polizia intervenne all'alba facendo irruzione nell'abitazione, liberando Franca ed arrestando Melodia ed i suoi complici.Secondo la morale del tempo, una ragazza uscita da una simile vicenda avrebbe dovuto necessariamente sposare il suo stupratore, salvando il suo onore e quello familiare. In caso contrario, sarebbe potuta rimanere \"zitella\" e additata come \"donna svergognata\". All'epoca, la legislazione italiana, in particolare l'articolo 544 del codice penale, recitava: \"Per i delitti preveduti dal capo primo e dall'articolo 530, il matrimonio, che l'autore del reato contragga con la persona offesa, estingue il reato, anche riguardo a coloro che sono concorsi nel reato medesimo; e, se vi \u00e8 stata condanna, ne cessano l'esecuzione e gli effetti penali\"; in altre parole, ammetteva la possibilit\u00e0 di estinguere il reato di violenza carnale, anche ai danni di minorenne, qualora fosse stato seguito dal cosiddetto \"matrimonio riparatore\", contratto tra l'accusato e la persona offesa; la violenza sessuale era considerata oltraggio alla morale e non reato contro la persona.\nIl caso sollev\u00f2 in Italia forti polemiche divenendo oggetto di numerose interpellanze parlamentari.\nIl processo.\nQuasi un anno dopo al processo presso il Tribunale di Trapani, presieduto dal giudice Giovanni Albeggiani e con Ludovico Corrao legale di parte civile, la difesa tent\u00f2 invano di screditare la ragazza, sostenendo che fosse consenziente alla fuga d'amore, la cosiddetta \"\"fuitina\", un gesto che avrebbe avuto lo scopo di ottenere il consenso al matrimonio e mettere la propria famiglia di fronte al fatto compiuto, e che il successivo rifiuto di Franca di sposare il rapitore sarebbe stato frutto del disaccordo della famiglia per la scelta del marito. Filippo Melodia fu condannato il 17 dicembre 1966 a 11 anni di carcere, ridotti il 10 luglio 1967 al processo di appello di Palermo a 10 anni con l'aggiunta di 2 di soggiorno obbligato nei pressi di Modena. Sentenza confermata in Cassazione il 30 maggio 1969. \nLa Cassazione condann\u00f2 sette complici di Melodia a 5 anni e 2 mesi ciascuno.\nMelodia usc\u00ec dal carcere nel 1976 e fu ucciso da ignoti, il 13 aprile 1978, nei dintorni di Modena, con un colpo di lupara.\nLa norma invocata a propria discolpa dall'aggressore, l'articolo 544 del codice penale, sar\u00e0 abrogata con la legge 442, promulgata il 5 agosto 1981 a sedici anni di distanza dal rapimento di Viola, e solamente nel 1996 lo stupro da reato \u00abcontro la morale\u00bb sar\u00e0 riconosciuto in Italia come un reato \u00abcontro la persona\u00bb.\nVita privata.\nSi spos\u00f2 nel 1968 con un giovane compaesano e amico d'infanzia, Giuseppe Ruisi, ragioniere, che insistette nel volerla prendere in moglie, nonostante lei cercasse di distoglierlo dal proposito per timore di rappresaglie. Come la stessa Franca ricord\u00f2 anni dopo in una delle rare interviste concesse alla stampa, il futuro marito le avrebbe dichiarato di non temere ritorsioni da parte dei Melodia, dichiarando: \"Meglio vivere dieci anni con te che tutta la vita con un'altra\"\". \nGiuseppe Saragat, Presidente della Repubblica, invi\u00f2 alla coppia un dono di nozze per manifestare a Franca Viola la solidariet\u00e0 e la simpatia sua e degli italiani. In quello stesso anno i due sposi furono ricevuti dal papa Paolo VI in udienza privata.\nLa coppia ebbe due figli; si trasfer\u00ec a vivere a Monreale per i primi tre anni di matrimonio, per poi tornare ad Alcamo. \nGli anni 2000.\nL'8 marzo 2014, in occasione della festa della donna, Franca Viola \u00e8 stata insignita al Quirinale dell'onorificenza di Grande Ufficiale dell'Ordine al Merito della Repubblica Italiana dal Presidente della Repubblica Giorgio Napolitano con la motivazione: \"Per il coraggioso gesto di rifiuto del \"matrimonio riparatore\" che ha segnato una tappa fondamentale nella storia dell'emancipazione delle donne nel nostro Paese\".\nNei media.\nLa sua vicenda ispir\u00f2, nel 1970, il film \"La moglie pi\u00f9 bella\" di Damiano Damiani, in cui la sua figura \u00e8 rappresentata dal personaggio di Francesca Cimarosa, impersonata da un'allora giovanissima ed esordiente Ornella Muti, mentre il cantautore Otello Profazio le dedic\u00f2 la canzone \"La Regina senza Re\".\nLa scrittrice Beatrice Monroy l'ha resa oggetto, nel 2012, del suo libro \"Niente ci fu\" (ed. La Meridiana), che venne per\u00f2 rinnegato dalla stessa Franca Viola."}
{"id": "852623", "revid": "26891", "url": "https://it.wikipedia.org/wiki?curid=852623", "title": "Navi CAM", "text": ""}
{"id": "852626", "revid": "767487", "url": "https://it.wikipedia.org/wiki?curid=852626", "title": "The Covenant", "text": "The Covenant \u00e8 un film statunitense del 2006, diretto da Renny Harlin e scritto da J. S. Cardone, interpretato da Steven Strait, Sebastian Stan, Toby Hemingway, Taylor Kitsch e Chace Crawford.\nTrama.\n1692, Colonia di Ipswich, Massachusetts, cinque famiglie, dotate di un immenso potere, sanciscono tra loro un solenne patto di silenzio con lo scopo di proteggersi dai cacciatori di streghe; una di queste infrange il limite e viene bandita, si perdono le tracce e si pensa che la sua discendenza si sia estinta a Salem durante il periodo della caccia alle streghe.\nIn America, ai giorni nostri, i quattro eredi rimanenti: Caleb Danvers, Pogue Parry, Reid Garwin e Tyler Simms, sono studenti della prestigiosa Spenser Academy uniti da un segreto vecchio di 300 anni. Sono tutti prossimi al loro diciottesimo compleanno, momento in cui 'ascenderanno' accedendo all'immenso potere che lega le loro famiglie, \"Il Potere\" \u00e8 una fonte di abilit\u00e0 mistiche quasi illimitate che ha per\u00f2 la capacit\u00e0 di prosciugare la loro giovinezza. \nQuando il corpo di un allievo viene scoperto dopo un party, i ragazzi cominciano a sospettare che dopotutto il quinto discendente sia sopravvissuto e che stia agendo con cognizione di causa. Il suo obiettivo? \u00c8 quello che intendono scoprire.\nDistribuzione internazionale.\nSlogan promozionali "}
{"id": "852629", "revid": "290948", "url": "https://it.wikipedia.org/wiki?curid=852629", "title": "Mimetismo batesiano", "text": ""}
{"id": "852631", "revid": "827882", "url": "https://it.wikipedia.org/wiki?curid=852631", "title": "Val Malga", "text": "La Val Malga \u00e8 una valle alpina del gruppo dell'Adamello, tributaria laterale della Valle Camonica e percorsa dal torrente Remulo.\nIl suo imbocco \u00e8 a circa 650 metri di quota, in corrispondenza del centro di Sonico, mentre la sua testata \u00e8 data dall'inizio della Val Miller, presso la \"Malga Frino\" a 1695\u00a0m s.l.m.\nStretta e selvaggia, la Val Malga \u00e8 completamente priva di centri abitati e poche sono le attivit\u00e0 umane che vi trovano sede. Non vi sono alberghi, ma rifugi alpini ad uso di alpinisti ed escursionisti, malghe e case per le vacanze estive. Inoltre mancano completamente sia piste da sci, sia impianti di risalita (ad eccezione delle teleferiche di servizio per gli impianti idroelettrici).\nUna strada asfaltata, ma piuttosto stretta e tortuosa, risale la valle dopo essersi staccata dalla Strada statale 42 del Tonale e della Mendola, oltrepassando il torrente presso \"ponte Fa\u00e9t\" (1100\u00a0m) e terminando a \"ponte del Guat\" (1530\u00a0m) da cui prosegue una mulattiera non percorribile da autoveicoli (se non per un breve tratto, e soltanto nella stagione estiva, sino alla Malga Premassone, dov'\u00e8 stato allestito un parcheggio a pagamento).\nLa val Malga fa parte del Parco regionale dell'Adamello."}
{"id": "852634", "revid": "2051852", "url": "https://it.wikipedia.org/wiki?curid=852634", "title": "Larsen Jensen", "text": "Alle Olimpiadi di Atene 2004 ha vinto l'oro con la staffetta USA 4x200\u00a0m sl e l'argento nei 1500\u00a0m sl."}
{"id": "852637", "revid": "11890", "url": "https://it.wikipedia.org/wiki?curid=852637", "title": "123ICAM", "text": ""}
{"id": "852644", "revid": "287204", "url": "https://it.wikipedia.org/wiki?curid=852644", "title": "Pereskioideae", "text": "Le Pereskioideae sono una sottofamiglia delle Cactaceae che comprende circa 25 specie raggruppate in un unico genere: il genere \"Pereskia\" .\nCostituiscono un passaggio tra le specie arcaiche, probabilmente mesofite, e quelle attuali, xerofite; recenti studi hanno descritto queste piante come parafiletiche e plesiomorfe, cio\u00e8 piante che includono elementi e caratteristiche di diverse specie. I tratti che pi\u00f9 le distinguono dalle altre Cactaceae sono la presenza di fitti arbusti, le foglie non succulente o parzialmente succulente e la presenza di ovari inferi.\nAnche dal punto di vista fotosintetico, presentano alcune particolarit\u00e0. Le piante appartenenti a questa sottofamiglia infatti producono sostanze organiche tramite fotosintesi CAM dal fusto, mentre le foglie presentano un metabolismo C3.\nDescrizione.\nLe Pereskioideae presentano un fusto poco succulento, legnoso con l'et\u00e0, i fiori (diurni) sono solitari o a Infiorescenza e, come gi\u00e0 accennato, ad ovario infero. Le foglie sono lucenti e dotate di lamine espanse, sprovviste delle fibre legnose e in caso di siccit\u00e0 si afflosciano e cadono in breve tempo, limitando lo spreco di risorse. Sono presenti spine, sebbene siano rare.\nDistribuzione.\nLe piante appartenenti alla sottofamiglia delle Pereskioideae sono presenti nel sud del Messico, fino ai Caraibi e a tutta l'America centrale. Sono inoltre presenti in tutto l'America meridionale, a est delle Ande."}
{"id": "852650", "revid": "400694", "url": "https://it.wikipedia.org/wiki?curid=852650", "title": "LIO", "text": ""}
{"id": "852652", "revid": "242434", "url": "https://it.wikipedia.org/wiki?curid=852652", "title": "Notts County", "text": ""}
{"id": "852656", "revid": "35804", "url": "https://it.wikipedia.org/wiki?curid=852656", "title": "Impero di Germania", "text": ""}
{"id": "852662", "revid": "125380005", "url": "https://it.wikipedia.org/wiki?curid=852662", "title": "Magic On-Line", "text": "Magic: The Gathering Online \u00e8 la versione ufficiale in videogioco del gioco di carte \"\", giocabile via Internet, pubblicata dal 2002. Secondo il produttore Wizards of the Coast, nel 2007 il videogioco costituisce tra il 30% e il 50% dell'intero giro d'affari di Magic.\nDistribuzione.\nIl client, ovvero il programma del gioco, \u00e8 gratuitamente scaricabile dal sito ufficiale di Magic Online. Una volta scaricato ed installato, \u00e8 possibile provare gratuitamente il gioco mediante una modalit\u00e0 che d\u00e0 la possibilit\u00e0 di utilizzare tutti i mazzi precostituiti del Set base attualmente in vendita. Il periodo di prova non ha nessuna scadenza o limitazione, tranne le carte disponibili.\nPer giocare alla versione completa del gioco \u00e8 necessario creare un proprio account: l'operazione ha un costo di 9,90$, che per\u00f2 vengono interamente resi al giocatore tramite un coupon con il quale \u00e8 possibile acquistare un mazzo base o precostituito oppure delle buste di espansione virtuali nel card shop messo a disposizione sul sito della Wizards.\nCarte virtuali e Event Ticket.\nLe carte che si acquistano, o si vincono tramite Magic On-line, sono \"virtuali\" ma rappresentano comunque una reale propriet\u00e0 del giocatore, proprio come le carte della versione tradizionale di Magic. I giocatori hanno infatti la possibilit\u00e0 di richiedere e farsi spedire a casa la versione cartacea della propria collezione; \u00e8 infatti possibile \"redimere\" le carte, esse vengono rimosse dalla collezione online e recapitate in versione cartacea a casa del proprietario. \u00c8 da notare che la redenzione pu\u00f2 essere effettuata solo fino a quando il set corrispondente \u00e8 in commercio anche nella sua controparte reale.\nOltre alle carte virtuali, dal Card Shop della Wizards, \u00e8 anche possibile acquistare gli \"Event Ticket\" (normalmente chiamati solo Ticket o Tix), al costo di 1$ l'uno. Essi rappresentano la moneta virtuale di tutto il mondo di Magic Online e il loro utilizzo \"ufficiale\" dovrebbe essere quello di pagamento dell'iscrizione ai tornei (o eventi, da cui hanno preso il loro nome), i cui costi variano da 2 a 6 ticket. All'atto pratico i ticket vengono utilizzati, oltre a pagare l'iscrizione ai tornei, come vera e propria moneta virtuale, per l'acquisto di carte, nelle affollatissime stanze dedicate al commercio.\nModalit\u00e0 di gioco.\nCasual Play.\nSi tratta del gioco libero, i giocatori possono scegliere tra quattro stanze, in base al loro grado di esperienza e di competitivit\u00e0 del mazzo, si parte quindi da una stanza destinata alla partite tra giocatori alle prime armi, fino ad arrivare a quella dove si incontrano giocatori che vogliono provare i pi\u00f9 potenti mazzi da torneo.\n\u00c8 presente una stanza dedicata alle varianti di Magic, per pi\u00f9 di due giocatori, ed infine \u00e8 presente una stanza dove iscriversi a piccoli tornei di Magic in formato \"Limited\", sia \"Sealed\" che \"Booster Draft\".\nGli Avatar e il formato Vanguard.\nGli avatar furono inizialmente concepiti come riproduzioni di alcuni dei personaggi delle carte di Magic, che i giocatori potevano scegliere, per personalizzare l'aspetto del proprio giocatore virtuale. Alla creazione di ogni account il giocatore ha subito a disposizione i cinque avatar base del gioco, altri se ne possono vincere partecipando agli eventi speciali annunciati dalla Wizards, soprattutto a quelli legati al rilascio di nuove espansioni.\nAttualmente per\u00f2 gli Avatar hanno guadagnato un'ulteriore funzione oltre quella legata alla personalizzazione del proprio giocatore; essi possono essere utilizzati anche come carte speciali per un formato di gioco chiamato \"Vanguard\". Questo formato fu creato dalla Wizards che nel 1996 produsse una serie di carte speciali \"oversize\", necessarie per giocare, che potevano essere vinte come premi in certi tornei, ma poi venne abbandonato. Questa variante di Magic \u00e8 stata quindi ripresa nella versione online del gioco.\nFormati di gioco disponibili.\nStandard, Extended, Modern e Blocco.\nQuesti formati corrispondono esattamente alla controparte cartacea del gioco.\nClassic.\nDato che su Magic On-line non sono disponibili tutte le espansioni create per la versione normale del gioco, non \u00e8 possibile giocare al formato Legacy, \u00e8 stato quindi creato un nuovo formato chiamato Classic, che permette di utilizzare tutte le carte che sono state fino ad ora rese disponibili per la versione online del gioco. Concettualmente il formato Classic \u00e8 l'equivalente del formato Legacy per il gioco cartaceo, ma con una quantit\u00e0 molto minore di carte disponibili.\nFreeform.\nIl formato Freeform permette di giocare con qualsiasi carta disponibile online, con mazzi composti anche solo da 40 carte, e anche senza la limitazione di 4 copie al massimo per ogni singola carta. In pratica \u00e8 un formato utilizzato per lo pi\u00f9 per giocare con i mazzi creati tramite un Draft o un Sealed Deck.\nPauper.\nQuesto formato prevede l'utilizzo delle sole carte comuni limitando cos\u00ec la spesa sostenuta per completare un deck competitivo ma mantenendo in larga parte le strategie pi\u00f9 utilizzate. \u00c8 supportato dalla Wizards con eventi ufficiali a cadenza settimanale.\nSingleton.\nIn questo formato si possono costruire mazzi contenenti solo una singola copia di ogni carta che non sia una terra base. Esiste sia nella variante Standard che Extended. Ed \u00e8 supportato attivamente dalla Wizards, sia come tornei che come controllo sulle carte.\nPrismatic.\nUn formato giocabile praticamente solo online, per via delle dimensioni gigantesche dei mazzi che si devono costruire. Il formato impone un minimo di 250 carte per il mazzo, la presenza di tutti i 5 colori, fissata con un minimo di carte obbligatorio per ognuno dei colori di Magic. \u00c8 un formato molto popolare online, ed esistono gi\u00e0 alcune varianti sul tema. La Wizards supporta attivamente questo formato sia con tornei sia con aggiornamenti costanti (pubblicati assieme agli aggiornamenti dei formati cartacei) della lista di carte bandite dal formato.\nTribal Wars.\nFormato nato in seguito all'espansione \"Onslaught\", i giocatori sono obbligati ad utilizzare mazzi con un minimo di 1/3 di carte creatura che condividano un \"creature type\", in modo da formare una \"trib\u00f9\", anche questo formato pu\u00f2 essere giocato sia in modalit\u00e0 extended che standard. Anche questa variante \u00e8 ben supportata dalla Wizards sia come tornei che come controllo delle carte disponibili.\nVanguard.\nSi tratta del formato che permette di utilizzare gli Avatar con i loro poteri speciali, i mazzi devono avere un minimo di 61 carte (60 carte regolare pi\u00f9 la carta Vanguard), ed \u00e8 giocabile come modifica di qualsiasi formato di Magic normale. \u00c8 un formato giocabile solo online, dato che gli avatar e le corrispettive carte Vanguard, non sono disponibili in versione cartacea, e per molte delle loro abilit\u00e0 sono stati pensati effetti di difficile realizzazione in una partita non gestita su computer.\nMomir Basic.\nUn altro formato giocabile solo con Magic On-line, si tratta di una variante del formato Vanguard, diventata talmente popolare da diventare formato a s\u00e9. Per giocare si utilizzano dei caratteristici mazzi composti solo da 60 terre base (per questo il formato si chiama \"Momir \"Basic\"\"), pi\u00f9 l'avatar Momir Vig.\nVengono tenuti spesso dei tornei per molti partecipanti, molto popolari tra i giocatori, dato che permettono a chiunque, anche se sprovvisto di carte rare e potenti, di vincere cospicui premi.\nTheme Decks.\nQuesto formato permette l'utilizzo dei soli mazzi precostituiti creati dalla Wizards per ogni espansione di Magic, privi di qualsiasi modifica. Per giocare in questo formato, non \u00e8 necessario aver specificatamente acquistato un mazzo precostituito, basta solo avere nella propria collezione tutte le carte necessarie a costruirlo. Per questo formato non sono previsti tornei o eventi organizzati."}
{"id": "852665", "revid": "968255", "url": "https://it.wikipedia.org/wiki?curid=852665", "title": "Stromatoliti", "text": "Le stromatoliti (dal greco \u03c3\u03c4\u03c1\u03ce\u03bc\u03b1, \"str\u014dma\", tappeto, coperta e \u03bb\u1f76\u03b8\u03bf\u03c2, \"l\u00ecthos\", pietra) sono strutture sedimentarie, appartenenti al gruppo dei calcari non particellari biocostruiti, finemente laminate, dovute all'attivit\u00e0 di microrganismi bentonici fotosintetici, specialmente cianobatteri (procarioti fotosintetici). Le stromatoliti forniscono informazioni sulle pi\u00f9 antiche forme di vita ed alcune strutture rinvenute in Groenlandia sono datate pi\u00f9 di 3,7 miliardi di anni. Esistono anche stromatoliti che hanno caratteristiche riconducibili a fenomeni di precipitazione non biologica; il rinvenimento di criteri per distinguere fra stromatoliti di origine biotica ed abiotica \u00e8 uno dei campi di studio attuali della ricerca in geologia.\nDescrizione.\nLe stromatoliti si formano per intrappolamento periodico nella mucillagine prodotta da cianobatteri, di sedimento particellare molto fine, costituito in prevalenza da fango carbonatico. Dopo che il primo tappeto algale ha fissato le particelle del sedimento sulla sua superficie gelatinosa, fino ad essere completamente coperto, i filamenti algali si sviluppano al di sopra e formano cos\u00ec un altro tappeto. Cos\u00ec facendo si forma una successione di livelli alternati di sostanza organica con altri ricchi di sedimento. A causa dei processi diagenetici, raramente si conservano i resti delle microalghe e la laminazione \u00e8 l'unica testimonianza della loro attivit\u00e0.\nLa morfologia delle stromatoliti \u00e8 molto variabile, da lamine piano-parallele a ondulate, fino a mammellonari e colonnari, a seconda del tipo di alghe o batteri che le costituiscono e delle condizioni ambientali. In ambiente con elevata energia delle acque, i tappeti algali possono formare involucri concentrici intorno ad oggetti (\"nuclei\") sottoposti a rotolamento continuo per opera di onde e correnti, dando origine ad oggetti isolati chiamati \"oncoliti\", che costituiscono un caso particolare di stromatolite.\nDistribuzione stratigrafica.\nSono fossili ampiamente diffusi in tutto il Precambriano. Le stromatoliti pi\u00f9 antiche di origine microbiotica accertata risalgono a milioni di anni fa, nuove scoperte mostrano forti evidenze di stromatoliti da attivit\u00e0 microbiotica risalenti a circa milioni di anni fa e nel 2016 sono state rinvenute stromatoliti databili a milioni di anni fa nella regione Isua in Groenlandia. Tra le pi\u00f9 note, quelle rinvenute nella Gunflint Iron Formation in Canada, risalenti a circa 2 miliardi di anni fa.\nLa comparsa delle stromatoliti, correlata con la comparsa di ossigeno libero nell'atmosfera terrestre, prodotto dalle alghe e la diffusione e crescita dell'ossigeno fino ai livelli attuali nell'atmosfera, \u00e8 avvenuta nel corso di quasi tre miliardi di anni, durante i quali le stromatoliti si sono diffuse sul globo, costituendo quasi l'unica presenza fossile oggi rinvenibile come traccia di vita per quel periodo.\nNell'Archeano le stromatoliti sono piuttosto rare e strutturalmente semplici; diventano abbondanti e diversificate nel Proterozoico. Le stromatoliti diminuirono in modo definitivo circa 680 milioni di anni fa; si verific\u00f2 una modesta ripresa solo nel passaggio Cambriano-Ordoviciano. Tale declino \u00e8 attribuibile alla comparsa dei primi metazoi brucatori e degli organismi fossatori che bioturbavano i fondali marini distruggendo la tessitura delle lamine. \nIn Italia sono abbastanza frequenti nelle formazioni del Cambriano inferiore della Sardegna e triassiche delle Alpi e degli Appennini, in ambiente di piattaforma carbonatica; non sono mai state segnalate in rocce di epoca precambriana.\nDistribuzione attuale.\nAttualmente le stromatoliti si formano in ambienti marini marginali di piana di marea, nella zona intertidale a salinit\u00e0 normale od elevata ma anche in ambienti subtidali di alcune aree dell'Australia, della Florida, delle Bahamas e del Golfo Persico. Queste strutture sono presenti diffusamente anche in ambiente lacustre, soprattutto in clima temperato-tropicale, come prodotto dell'attivit\u00e0 batterica.\nHanno un importante significato paleoambientale e, almeno nel Fanerozoico, sono dei buoni indicatori di ambienti di acque basse ad elevata stabilit\u00e0 ambientale. Quelle attuali sono morfologicamente diverse da quelle del Proterozoico, che spesso si presentano con morfologie elaborate.\nPresenza al di fuori del pianeta Terra.\nSu alcune meteoriti di origine marziana recentemente si sono trovate tracce di tali strutture, che proverebbero l'esistenza di vita su Marte in un lontano passato."}
{"id": "852666", "revid": "838137", "url": "https://it.wikipedia.org/wiki?curid=852666", "title": "Stadium Australia", "text": "Lo Stadium Australia \u00e8 un impianto sportivo di Sydney, capitale del Nuovo Galles del Sud.\nSi tratta di un impianto multifunzione, le cui tribune mobili permettono di modificarne la destinazione d'uso e renderlo idoneo sia al cricket, sia a sport di squadra con la palla come calcio, football australiano, rugby a XIII e rugby a XV; al momento dell'inaugurazione era dotato anche di pista per gare di atletica leggera.\nCon una capacit\u00e0 di oltre posti, \u00e8 il secondo stadio pi\u00f9 capiente d'Australia dopo il Melbourne Cricket Ground e il terzo pi\u00f9 capiente dell'Emisfero Sud dopo anche il Soccer City di Johannesburg.\nAnnunciato fin dal 1993, fu iniziato nel 1996 finanziato da capitali privati e inaugurato nel 1999.\nNel corso dei giochi olimpici del 2000 ne ospit\u00f2 le cerimonie d'apertura e chiusura, le gare d'atletica leggera e la finale del torneo di calcio maschile e, per tale ragione, fu noto anche come Sydney Olympic Stadium bench\u00e9 tale nome non sia mai stato ufficiale.\nSubito dopo i Giochi olimpici affront\u00f2 una ristrutturazione a seguito della quale la sua capienza fu ridotta dagli oltre posti originali a circa , furono motorizzate le tribune e rimossa la pista d'atletica.\nNel 2016 lo Stadium Australia pass\u00f2 in mano pubblica sotto la propriet\u00e0 del governo del Nuovo Galles del Sud, che da contratto era destinato a entrarne in possesso nel 2031.\nOltre agli eventi dei giochi olimpici del 2000, lo Stadium Australia fu il principale impianto della della quale ospit\u00f2 la finale; \u00e8 una delle sedi pi\u00f9 utilizzate delle squadre nazionali australiane di calcio, rugby a XIII e rugby a XV, e nel 2023 \u00e8 destinato ad accogliere varie gare, tra cui la finale, del campionato mondiale di calcio femminile.\nFatte salve le citate manifestazioni internazionali in cui i nomi commerciali sono proibiti, tra il 2002 e il 2007 fu noto come Telstra Stadium e dal fino al come ANZ Stadium, dal nome dell'istituto di credito Australia and New Zealand Banking Group, o ANZ Banking Group, detentore fino a tale data dei diritti di \"naming\" dell'impianto.\nStoria.\nLe origini.\nIl progetto di un nuovo stadio olimpico era gi\u00e0 previsto nel 1993 in occasione della candidatura di Sydney al CIO per ospitare i Giochi estivi del 2000; una volta ottenutane l'organizzazione, il governo del Nuovo Galles del Sud pubblic\u00f2 gli inviti a manifestare interesse alla partecipazione con capitali alla costruzione delle strutture per i giochi, tra cui lo stadio delle cerimonie d'apertura e chiusura e delle gare d'atletica.\nA fine 1995 quasi tutti i lavori olimpici erano iniziati tranne il villaggio olimpico e lo stadio, la cui costruzione era ancora in attesa perch\u00e9 nel frattempo il liberale John Fahey era stato sostituito alla guida del governo del Nuovo Galles del Sud dal laburista Bob Carr e la nuova coalizione si era presa del tempo per esaminare le voci di spesa prima di autorizzare definitivamente il progetto.\nI lavori iniziarono a settembre 1996 su progetto dello studio di architettura HOK Sports (successivamente noto come Populous) coadiuvato dallo studio Bligh Lobb Sports Architecture (successivamente BVN Architecture) e il sostegno ingegneristico degli studi Sinclair Knight Merz e Modus Engineers per quanto riguarda il \"know-how\" dell'acciaio.\nContraente generale fu Brookfield Multiplex, esecutrice dei lavori insieme alla multinazionale giapponese Obayashi.\nLa prima pietra dello stadio fu consegnata alla citt\u00e0 di Sydney dal ministro della cultura greco in rappresentanza del suo Paese per onorare l'ultima olimpiade del secondo millennio; essa fu estratta da una cava distante circa dal sito delle olimpiadi dell'era antica.\nI lavori di costruzione durarono circa due anni e mezzo e il lo stadio fu inaugurato.\nNella sua configurazione originaria lo Stadium Australia, costato , poteva ospitare spettatori (in realt\u00e0 , al lordo degli inviti stampa e altre limitazioni di sicurezza) grazie a due tribune maggiorate alle estremit\u00e0 corte del terreno di gioco.\nAl momento della sua inaugurazione era il pi\u00f9 capiente stadio olimpico dei giochi moderni, avendo superato di unit\u00e0 il Coliseum di Los Angeles.\nIl vi si tenne la cerimonia d'apertura dei XXVII giochi olimpici, con l'atleta di casa Cathy Freeman ad accendere il braciere.\nLa pista di atletica fu fornita e installata dall'italiana Mondo, e su di essa si svolsero le gare podistiche di velocit\u00e0 e di fondo.\nIl prato dello stadio accolse altres\u00ec la finale del torneo maschile di calcio tra le nazionali olimpiche di Spagna e Camerun, con vittoria della compagine africana 7-5 dopo i tiri di rigore davanti a pi\u00f9 di spettatori.\nDal 18 al successivi lo Stadium Australia fu la sede anche degli undicesimi giochi paralimpici.\nBench\u00e9 tutti i maggiori eventi sportivi fossero stati dirottati allo Stadium Australia, la societ\u00e0 proprietaria dell'impianto chiuse i primi bilanci con pesanti perdite di esercizio: 24 milioni di dollari nel 1999, 11 milioni nel 2000 e altrettanti nel 2001.\nIl governo statale, in linea con la propria dottrina di non finanziare iniziative private con fondi pubblici, non concesse fondi per ridurre il passivo, ma accett\u00f2 di contribuire con circa 8 milioni ai lavori di ristrutturazione previsti per la riconfigurazione dell'impianto.\nDopo i Giochi olimpici.\nDopo il doppio appuntamento olimpico iniziarono i lavori, gi\u00e0 previsti in fase di progettazione, per la riduzione della capienza a poco pi\u00f9 di spettatori e la motorizzazione delle tribune, necessarie per modificare la forma e la destinazione del terreno di gioco a seconda della disciplina: ovale per le gare di cricket e football australiano, rettangolare per quelle di calcio, rugby a XIII e a XV.\nI lavori, ancora guidati dal contraente generale Brookfield Multiplex per un costo di circa ottanta milioni di dollari, riadattarono la capacit\u00e0 dell'impianto a posti per eventi su campo rettangolare (calcio e rugby) e per quelli su campo ellittico (football australiano e cricket).\nA cantiere ancora aperto la societ\u00e0 proprietaria dell'impianto ne concesse i diritti di \"naming\" alla compagnia telefonica australiana Telstra.\nLa ristrutturazione termin\u00f2 nella seconda met\u00e0 del 2003, proprio a ridosso dell'imminente Coppa del Mondo di rugby.\nNel 2002, infatti, l'Australia aveva ricevuto, con non pi\u00f9 di un anno e mezzo di preavviso, il mandato a organizzare la massima rassegna rugbistica mondiale, e il nuovo stadio di Sydney fu uno tra i candidati d'obbligo ad accogliere gli incontri del torneo.\nNel corso della manifestazione ospit\u00f2 tre partite della fase a gironi (tra cui l'incontro inaugurale tra e facente seguito alla cerimonia d'apertura ivi tenutasi), entrambe le semifinali e le due finali, quella per il terzo posto tra e e soprattutto quella per il titolo, al termine della quale l' sconfisse l' nei tempi supplementari con un calcio in drop di Jonny Wilkinson quando ormai l'incontro era prossimo alla fine in parit\u00e0.\nPer quanto riguarda invece il rugby a XIII, gi\u00e0 dall'inaugurazione nel 1999 lo Stadium Australia ospita una delle tappe dello \"State of Origin\", la serie annuale di tre incontri tra le rappresentative statali del Nuovo Galles del Sud e del Queensland: la prima partita tra le due selezioni registr\u00f2, il , un picco di spettatori, record di affluenza per tale disciplina prima della ristrutturazione; in assoluto, il primato di presenze per eventi non olimpici nella prima configurazione dello stadio fu rilevato in occasione dell'incontro di rugby a XV del Tri Nations 2000 tra e che vide la presenza di spettatori.\nIl lo stadio ospit\u00f2 la gara di ritorno dello spareggio asiatico-sudamericano di qualificazione al campionato mondiale di calcio 2006: l' batt\u00e9 l' 1-0 entro i tempi supplementari, cos\u00ec pareggiando la sconfitta sub\u00ecta con analogo punteggio a Montevideo, e successivamente si impose 4-2 ai tiri di rigore; tale vittoria signific\u00f2 una storica qualificazione, la seconda assoluta a 32 anni di distanza dalla prima, e la zolla di terreno su cui fu battuto il rigore decisivo trasformato da John Aloisi fu rimossa nel corso di una cerimonia per essere conservata sotto vetro.\nIl la societ\u00e0 proprietaria dello stadio annunci\u00f2 un accordo settennale di sponsorizzazione con l'istituto di credito Australia and New Zealand Banking Group tramite cui, a partire dal successivo, la struttura avrebbe assunto il nome di ANZ Stadium a fronte di un corrispettivo economico di scaglionato in sette pagamenti annuali di circa ciascuno.\nA fine 2008 and\u00f2 in scadenza l'accordo siglato dieci anni prima tra la societ\u00e0 di gestione del Sydney Cricket Ground e la federazione rugbistica del Nuovo Galles del Sud, organismo dirigente della \"franchise\" professionistica del in Super Rugby; a seguito di ci\u00f2 la squadra si trasfer\u00ec allo Stadium Australia a partire dal Super 14 2009 e vi rimase per 7 stagioni, durante le quali vi vinse anche la finale per il titolo 2014 prima di tornare nuovamente, dal 2016, al Cricket Ground.\nIl lo stadio ospit\u00f2 anche il suo primo incontro internazionale di cricket, una sfida nella versione Twenty20 tra l' e l'.\nNel 2013 lo Stadium Australia ospit\u00f2 altres\u00ec la terza e decisiva partita della serie di \"test match\" di rugby a XV che l' aveva in programma contro la formazione interbritannica dei , per la prima volta in \"tour\" nel Paese dopo 12 anni: gli \"Wallabies\" furono sconfitti 16-41 e i Lions vinsero la serie.\nAd aprile 2014 l'accordo di \"naming\" con ANZ, in scadenza a fine anno, fu rinnovato fino a tutto il 2017.\nIn quel periodo la A-League, la lega professionistica calcistica australiana, era solita organizzare nell'impianto amichevoli di alto profilo tra formazioni europee (, , ) e club del proprio campionato; tra gli altri eventi allestiti, anche un'estemporanea \"A-League All-Star\", selezione di giocatori del torneo che si esibiva contro ospiti dell'emisfero boreale; nel 2014 fu la ospite di tale evento e, singolarmente, la formazione di lega australiana era capitanata da Alessandro Del Piero, tesserato per il , per 19 stagioni calciatore del club torinese e per la prima e unica volta in carriera schierato contro la sua ex-squadra.\nAll'inizio del 2015 l'Australia ospit\u00f2 la fase finale della diciannovesima Coppa d'Asia di calcio e lo Stadium Australia fu sede di sei incontri del torneo: tre nella fase a gironi e uno ciascuno per ogni turno a eliminazione, dai quarti fino alla finale che vide contrapposte la e la compagine padrona di casa dell', vittoriosa 2-1 nei tempi supplementari grazie a un goal di James Troisi.\nNel quadro dei negoziati per l'acquisizione dello Stadium Australia al patrimonio pubblico, il governo del Nuovo Galles del Sud annunci\u00f2 a settembre 2015 il progetto di dotare l'impianto di tetto mobile richiudibile.\nIl passaggio di propriet\u00e0 si concretizz\u00f2 nel luglio 2016 e un anno pi\u00f9 tardi il governo statale dichiar\u00f2 di voler completamente demolire lo stadio e ricostruirne uno nuovo sullo stesso sito.\nTale progetto \u2012 da miliardi di dollari \u2012 fu scartato gi\u00e0 pochi mesi pi\u00f9 tardi in favore una ristrutturazione completa da circa 800 milioni tesa a trasformare Stadium Australia in un impianto dotato di campo solo rettangolare; tuttavia, anche tale piano non vide mai la luce e a maggio 2020 fu definitivamente accantonato, viste anche le priorit\u00e0 imposte dal contrasto alla pandemia di COVID-19.\nA giugno 2020 la FIFA ha assegnato ad Australia e Nuova Zelanda l'organizzazione del 9\u00ba campionato mondiale di calcio femminile in programma nel 2023, e lo Stadium Australia \u00e8 candidato a ospitarne la finale.\nAustralia and New Zealand Banking Group, dopo un ulteriore prolungamento triennale dei propri diritti nel 2017, non rinnov\u00f2 oltre il 2020 il proprio contratto di \"naming\" della struttura che cos\u00ec, dal , \u00e8 nota con il nome proprio di Stadium Australia.\nCaratteristiche.\nFin dalla sua ideazione, lo Stadium Australia fu pensato come impianto a basso impatto ecologico, in linea con le intenzioni delle autorit\u00e0 australiane di chiudere il II millennio con un'Olimpiade \"green\" e all'insegna del rispetto dell'ambiente.\nUn'accurata analisi del ciclo di vita dei materiali effettuata nel 2001 dal Royal Melbourne Institute of Technology e la razionalizzazione dell'uso degli stessi in fase di progetto si traducono, sulla base di una vita utile dell'impianto stimata in 50 anni, in un risparmio energetico di circa il 30% rispetto a una struttura convenzionale di analoga capienza.\nL'utilizzo di energia prodotta da impianti in cogenerazione altres\u00ec riduce del 37% il contributo dello stadio all'effetto serra.\nIl 77% dell'acqua, inoltre, \u00e8 o riciclata o proveniente dalle precipitazioni atmosferiche, permettendo un risparmio idrico del 13%.\nInsieme a tutto il parco olimpico al centro del quale si trova, lo Stadium Australia fu edificato su un'area, nota come Homebush, in attesa di riqualificazione dopo essere stata a lungo il luogo dove sorgeva un mattatoio.\nL'opera, costruita interamente in cemento armato con coperture in acciaio tubolare, \u00e8 alta da terra e il suo corpo si sviluppa su otto livelli fuori terra nei quali trovano posto, tra le altre cose, alcuni ristoranti, sale riunioni, sale per ricevimenti e aree per convegni.\nLa struttura tubolare che funge da armatura per il tetto \u00e8 alta e appoggia su blocchi reggispinta in cemento ancorati all'opera muraria dell'impianto; a sua volta l'armatura regge una copertura di di policarbonato fotocromatico per filtrare la luce del sole.\nLe campate delle due travature in acciaio a forma d'arco sono lunghe e il tetto pesa .\nIl tetto protegge dagli agenti atmosferici circa spettatori.\nLo stadio post-ristrutturazione del 2001 prevede una capienza massima di posti quando la configurazione delle tribune \u00e8 quella di campo rettangolare per incontri di calcio o rugby, con il 54% dei posti totali a una distanza massima di dal campo di gioco.\nIn configurazione con terreno di gioco ellittico (football australiano o cricket) lo stadio \u00e8 capace di ospitare spettatori.\nDal punto di vista societario, l'impianto appartenne dalla fondazione fino al 2016 a Stadium Australia Ltd, societ\u00e0 di capitali privati sorta per la costruzione e il godimento dei diritti della struttura fino al 2031, anno in cui essa sarebbe stata acquisita al patrimonio dello stato del Nuovo Galles del Sud; tuttavia il governo locale ne decise l'acquisto con 15 anni d'anticipo rispetto alla scadenza naturale e ne affid\u00f2 la gestione al proprio dipartimento dello Sport.\nUsi non sportivi.\nLo Stadium Australia \u00e8 utilizzato fin dalla sua nascita come sede per concerti.\nIl primo in assoluto della sua storia fu un'esibizione dei Bee Gees a fine marzo 1999, circa 3 settimane dopo l'apertura ufficiale, che totalizz\u00f2 spettatori e incass\u00f2 circa .\nTra gli altri vari gruppi di rilievo esibitisi nello stadio figurano gli australiani AC/DC con 3 tappe del loro \"Black Ice World Tour\" tra il 18 e il con un picco, nella prima delle tre serate, di spettatori; il \"rapper\" statunitense Eminem, invece, fu di scena in tale impianto due volte a distanza di cinque anni esatti, la prima volta il di fronte a un pubblico di spettatori e la seconda il davanti a paganti.\nAncora, lo Stadium Australia vide di scena in due occasioni la statunitense Taylor Swift: la prima il nel corso del suo \"1989 World Tour\", concerto che registr\u00f2 l'allora affluenza record di spettatori paganti, e la seconda il come tappa del \"Reputation Stadium Tour\", alla presenza di circa spettatori.\nIl record assoluto post-olimpico d'affluenza va tuttavia ascritto alla cantante britannica Adele che in due serate complessive del suo tour \"Live 2016\" registr\u00f2 circa spettatori: il , infatti, i paganti furono , ventimila in pi\u00f9 del citato record di Taylor Swift, ma tale nuovo primato fu infranto la sera seguente, quando i biglietti emessi risultarono essere ."}
{"id": "852667", "revid": "2519", "url": "https://it.wikipedia.org/wiki?curid=852667", "title": "Aukra", "text": "Aukra \u00e8 un comune norvegese della contea di M\u00f8re og Romsdal."}
{"id": "852680", "revid": "1318658", "url": "https://it.wikipedia.org/wiki?curid=852680", "title": "Palacio de Bellas Artes", "text": "Il Palacio de Bellas Artes di Citt\u00e0 del Messico \u00e8 il teatro dell'Opera e la sala da concerto pi\u00f9 importante del Messico. Al suo interno si trovano murales di Jos\u00e9 Clemente Orozco, Diego Rivera e David Alfaro Siqueiros, tra gli altri.\nIl \"Palazzo delle Belle Arti\" \u00e8 il monumento pi\u00f9 importante del paese dedicato al meglio delle belle arti ed \u00e8 stato dichiarato nel 1987 dall'UNESCO monumento artistico.\nIl palazzo ospita diverse sale ed esposizioni di opere d'arte. Spicca su tutto la \"Gran Sala\" che ha una capacit\u00e0 di 1.900 spettatori e un proscenio di 24 metri di lunghezza. In questa sala si sono esibiti tra gli altri: Maria Callas, Zubin Mehta, Luciano Pavarotti, Pl\u00e1cido Domingo, Joaqu\u00edn Cort\u00e9s e Rudolf Nureyev.\n\u00c8 sede di due musei: il museo del Palazzo di Belle Arti e il Museo Nazionale di Architettura.\nStoria dell'edificio.\nL'edificio fu cominciato nel 1904 con l'obiettivo di rimpiazzare l'ormai demolito Teatro Nazionale. Il progetto esecutivo fu affidato all'architetto italiano Adamo Boari. Tra gli italiani che collaborarono a questa realizzazione va ricordato Alessandro Mazzucotelli, autore di dieci cancelli in ferro battuto. L'edificio doveva occupare l'area compresa tra le vie La Mariscala, Puente de San Francisco, Santa Isabel y Mirador de la alameda, oggi chiamate avenida Hidalgo (Miguel Hidalgo), avenida Ju\u00e1rez (Benito Ju\u00e1rez), Asse Centrale L\u00e1zaro C\u00e1rdenas (L\u00e1zaro C\u00e1rdenas) e \u00c1ngela Peralta.\nA causa di: problemi tecnici dovuti allo sprofondamento del terreno, problemi economici, all'uscita dal paese di Adamo Boari e alla Rivoluzione Messicana, la costruzione fu sospesa e ripresa in varie epoche nell'arco di trent'anni, invece che nei quattro previsti.\nLo sprofondamento del terreno si manifest\u00f2 nel 1907, e questo \u00e8 un problema che anche oggi si pu\u00f2 notare, il palazzo infatti si trova qualche metro sotto il livello della strada. Con l'inizio della guerra civile nel 1910 l'opera and\u00f2 perdendo velocit\u00e0 fino a quando venne sospesa nel 1916 a causa dell'abbandono del Messico da parte di Adamo Boari, che lasci\u00f2 pi\u00f9 di 4.000 documenti su come continuare il progetto. Si cerc\u00f2 di ricominciare l'opera nel 1919 e nel 1928 con pochi risultati.\nQuando il Messico si trov\u00f2 in un'epoca pi\u00f9 stabile economicamente e socialmente, l'opera fu ricominciata e nel 1931 sotto l'architetto Federico Mariscal, e il palazzo venne inaugurato ufficialmente il 29 novembre 1934 dal presidente Abelardo L. Rodr\u00edguez."}
{"id": "852686", "revid": "1305772", "url": "https://it.wikipedia.org/wiki?curid=852686", "title": "Aure", "text": ""}
{"id": "852690", "revid": "2051852", "url": "https://it.wikipedia.org/wiki?curid=852690", "title": "Jurij Prilukov", "text": "Ha vinto numerosi titoli europei e tre mondiali in vasca corta. Alle Olimpiadi di Atene 2004 \u00e8 arrivato sesto nei 400\u00a0m sl e quarto nei 1500\u00a0m sl."}
{"id": "852692", "revid": "124729863", "url": "https://it.wikipedia.org/wiki?curid=852692", "title": "Dogmatismo", "text": "Il dogmatismo \u00e8 quella corrente filosofica contrapposta al criticismo e all'idealismo, che facendo derivare il pensiero dall'Essere presuppone la supremazia dell'oggetto rispetto al soggetto, della realt\u00e0 sull'idea, e a volte persino della natura sullo spirito. Dio stesso \u00e8 concepito immanente alla Natura, e anzi identificato \"in toto\" con quest'ultima (panteismo).\nNon si tratta per\u00f2 di semplice materialismo, poich\u00e9 Dio e natura, sebbene uniti e indissolubili, sono visti in un'unit\u00e0 complementare: la natura \u00e8 soltanto la manifestazione concreta e tangibile di Dio, che tuttavia vive esclusivamente in essa, essendo essenziale al Soggetto divenire oggetto di se stesso, cio\u00e8 oggettivarsi. Il soggetto infatti si configura come tale solo in rapporto a un oggetto. E l'oggetto a sua volta \u00e8 sempre solo oggetto \"rispetto a\" un soggetto. Ne consegue la corrispondenza tra le strutture intime della realt\u00e0, e quelle dell'intelletto.\nIl maggiore esponente del dogmatismo \u00e8 considerato Spinoza (1632-1677). Lo si ritrova anche nello stoicismo. Nel Novecento vi ader\u00ec Einstein.\nOrigini ed evoluzione del termine.\nAl termine \"dogmatismo\" si attribuivano in origine (e si attribuiscono ancora oggi) significati con sfumature diverse; oltre che Spinoza, ad esso venivano ricondotte quella teologie e filosofie che pongono l'Essere al di sopra del Pensiero, come ad esempio il tomismo aristotelico, antitetiche in questo all'idealismo neoplatonico. Durante l'Illuminismo esso pass\u00f2 a indicare spregiativamente un atteggiamento mentale che d\u00e0 per scontata l'esistenza di una realt\u00e0 metafisica indipendentemente dalla sperimentazione empirica, o, per altri aspetti, da un'analisi razionale.\nKant.\nAd un peggioramento della sua accezione contribu\u00ec in particolare il filosofo tedesco Immanuel Kant (1724-1804) con la sua opera \"Critica della ragion pura\", in seguito alla quale egli si riconobbe debitore al filosofo empirista David Hume di averlo fatto uscire \u00abdal sonno dogmatico\u00bb. Per dogmatismo Kant intende una fiducia cieca nella capacit\u00e0 della ragione di produrre da sola un sapere valido \"a priori\" in virt\u00f9 della corrispondenza tra forme dell'essere e forme del pensiero. Secondo Kant questa corrispondenza non sussiste, perch\u00e9 il noumeno (l'essere in s\u00e9), che era l'oggetto della metafisica tradizionale, \u00e8 inconoscibile, essendo del tutto estraneo al soggetto conoscente. Storicamente per Kant il dogmatismo era rappresentato dal razionalismo, proprio della filosofia leibniziano-wolffiana. Soprattutto Christian Wolff e i suoi numerosi allievi avevano molto influenzato la filosofia in Prussia all'epoca di Kant.\nFichte.\nIl filosofo idealista Johann Gottlieb Fichte (1762\u20131814) obiett\u00f2 tuttavia che la posizione kantiana era ancora dogmatica, perch\u00e9 se il noumeno fosse inconoscibile, allora non si potrebbe neppure postularne l'esistenza. Egli identific\u00f2 pertanto il dogmatismo col realismo, quale sistema filosofico che abbia al centro la cosa in s\u00e9 (il noumeno di Kant), e dove il soggetto risulti in secondo piano nella conoscenza. Postulare l'esistenza di una cosa in s\u00e9 indipendentemente dal soggetto \u00e8 per Fichte una posizione a-critica e irrazionale, perch\u00e9 ogni fatto, ogni realt\u00e0 va compresa alla luce delle ragioni del suo costituirsi: ogni fatto cio\u00e8 rimanda all'atto che lo pone. Il dogmatismo invece crede in modo conformista e non ragionato che la realt\u00e0 sussista autonomamente dall'Io. Secondo Fichte, all'inizio non c'\u00e8 un criterio razionale per preferire il dogmatismo all'idealismo, ma quest'ultimo rivela la sua superiorit\u00e0 logica ed etica solo una volta abbracciato. Ed \u00e8 solo abbracciando l'idealismo che si pu\u00f2 salvare l'essenza del criticismo kantiano.\nSchelling.\nIn seguito il filosofo idealista Friedrich Schelling (1775-1854), succeduto a Fichte, vedr\u00e0 tuttavia il criticismo e il dogmatismo non pi\u00f9 contrapposti, ma complementari. Se \u00e8 vero, infatti, che non esiste soggetto senza oggetto (dogmatismo), \u00e8 ugualmente vero che non c'\u00e8 oggetto senza soggetto (idealismo): entrambi i punti di vista colgono un aspetto della medesima realt\u00e0.\nLa differenza \u00e8 che, mentre l'idealismo \u00e8 una filosofia dell'infinito, la quale dal soggetto muove verso l'oggetto, il dogmatismo \u00e8 una filosofia del finito, che dall'oggetto muove verso il soggetto. Il primo assume l'autocoscienza come principio originario, il secondo invece, per giustificare il dato dell'essere, \u00e8 costretto a un regresso all'infinito a meno di non approdare anch'esso, alla fine, all'autocoscienza stessa. Quest'ultima dunque rappresenta il loro punto d'incontro, l'Assoluto che unisce realismo e criticismo; ed \u00e8 un'unione immediata, perch\u00e9 nessuno dei due poli, n\u00e9 il soggettivo n\u00e9 l'oggettivo, ha la preminenza sull'altro: pensante e pensato sono nell'autocoscienza una cosa sola.\nAl giorno d'oggi.\nAl giorno d'oggi il termine \"dogmatismo\" si \u00e8 evoluto in senso fortemente negativo, e indica per lo pi\u00f9 un atteggiamento acritico di pregiudizio, di cieca adesione a dogmi politici, ideologici, o religiosi; ma non mancano i casi in cui al dogmatismo viene associato un significato positivo, in particolare quando lo si vuole contrapporre alla corrente opposta dello scetticismo. Secondo la definizione di Pierre Hadot (presente nell'opera \"La cittadella interiore\") il dogma \u00e8 \u00abun principio universale che fonda e giustifica una certa condotta pratica e che si pu\u00f2 formulare in una o pi\u00f9 proposizioni\u00bb: con questa espressione egli vuole dire che alcuni sistemi filosofici come le dottrine stoiche poggiano su dogmi logicamente sensati riguardanti la natura ultima della realt\u00e0."}
{"id": "852693", "revid": "275619", "url": "https://it.wikipedia.org/wiki?curid=852693", "title": "Paese del Suono", "text": ""}
{"id": "852698", "revid": "729019", "url": "https://it.wikipedia.org/wiki?curid=852698", "title": "Burstyn Motorgesch\u00fctz", "text": "Burstyn Motorgesch\u00fctz fu un veicolo progettato dal G\u00fcnther Burstyn dell'Imperial regio Esercito austro-ungarico nel 1911 e brevettato sia in Austria-Ungheria sia in Germania. Il veicolo presentava alcune caratteristiche interessanti ed avanzate rispetto all'epoca, in particolare il movimento su cingoli e l'armamento principale in torretta rotante. A causa di limitazioni di bilancio non fu costruito neppure un prototipo del veicolo, quindi non \u00e8 possibile fare un confronto effettivo con i veicoli corazzati utilizzati nella Prima guerra mondiale.\nIl progetto del veicolo.\nNel 1903, nel corso di un viaggio di addestramento su una torpediniera l'allora sottotenente del genio Burstyn ebbe l'idea per una \"torpediniera terrestre\", cio\u00e8 un veicolo che garantisse la mobilit\u00e0 dell'equipaggio su qualsiasi tipo di terreno, protetto da una blindatura e con armamento proprio. Tuttavia non ebbe n\u00e9 il tempo n\u00e9 la voglia di sviluppare questa idea, fino al 1905, anno in cui fu presentata alla mostra automobilistica di Vienna l'autoblindo Daimler, che gli riport\u00f2 alla mente la sua idea precedente, ma gli rimase il dubbio (fondato) della validit\u00e0 della propulsione su ruote in terreno vario.\nAll'epoca nelle grandi aziende agricole ungheresi cominciavano a comparire i trattori, e la ditta Holt present\u00f2 all'esercito alcune foto di questi mezzi, per suscitarne l'interesse verso i nuovi mezzi. Le foto, venute in mano a Burstyn, gli ispirarono l'idea di utilizzare, per il movimento del suo veicolo, un \"Gleitband\" (nastro scivolante), che non era altro che ci\u00f2 che attualmente \u00e8 chiamato cingolo. Una volta passato alla propulsione su cingoli il progetto rimase in fase di studio per diversi anni, finch\u00e9, negli ultimi mesi del 1911 Burstyn, che nel frattempo aveva acquisito il grado di \"Oberleutenant\" (tenente) del genio, present\u00f2 il suo progetto ed un modello del mezzo al Ministero della Guerra dell'Impero Austro-Ungarico. Sebbene l'esercito austro-ungarico stesse gi\u00e0 studiando veicoli cingolati (\u00e8 del 1912 la sperimentazione dell'uso di trattori per il traino dei mortai da 305\u00a0mm), la risposta giunse solo dopo tre mesi e fu negativa. Il Ministero non aveva fondi sufficienti per la costruzione di un prototipo.\nAvendo fallito il suo tentativo di sollevare l'interesse sul suo progetto in patria, Burstyn brevett\u00f2 la sua invenzione in Austria Ungheria, brevetto depositato N\u00b0 252 815 il 28 febbraio 1912 e tent\u00f2 di interessare la Germania al suo veicolo, ricevendo una risposta negativa ancora pi\u00f9 tassativa. Allo scoppio della Prima guerra mondiale nessuno pens\u00f2 di tirare fuori dagli archivi i suoi disegni e con la comparsa dei carri britannici e francesi il progetto fu superato dalla realt\u00e0.\nLe caratteristiche del veicolo.\nL'aspetto del carro era molto squadrato, quasi un parallelepipedo con il tetto della camera da combattimento inclinato posteriormente ed una camera anteriore leggermente pi\u00f9 bassa del resto della camera di combattimento. Il motore era posteriore e, in base ai disegni ed ai modelli disponibili, non \u00e8 chiaro come avvenisse la trasmissione del movimento ai cingoli.\nDa quanto si pu\u00f2 vedere dai modelli i rulli guidacingoli, in numero di dieci, erano su un telaio separato dalla struttura corazzata superiore, ed erano di piccolo diametro, quindi il mezzo non era a cingoli avvolgenti come i successivi \"tank\" britannici, ma il sistema di movimentazione era ispirato direttamente da quello dei trattori.\nIl particolare pi\u00f9 originale del \"Motorgesc\u00fctz\" (tanto che venne brevettato a parte da Burstyn) erano i due rulli anteriore e posteriore che, portati da quattro bracci, erano motorizzati e sollevabili. Nel corso del movimento su strada o su terreno piano i quattro bracci erano sollevati ed il movimento avveniva unicamente tramite i cingoli. Quando il veicolo doveva impegnare un ostacolo come una fossato o una trincea i bracci venivano abbassati, ed il veicolo, in tal modo, era in grado di superare ostacoli di larghezza superiore alla sua lunghezza, nel sito a cui si rimanda nel paragrafo apposito \u00e8 presentata un'animazione che mostra questo movimento.\nL'armamento era su un cannone a tiro rapido da 37\u00a0mm (probabilmente lo Skoda 3,7\u00a0cm) e due mitragliatrici da 7\u00a0mm, che, tuttavia, non compaiono nel progetto depositato e nei vari modelli.\nL'equipaggio era su tre uomini: comandante/puntatore di sinistra, puntatore di destra, guidatore. In base a queste indicazioni non \u00e8 chiaro come dovessero essere ripartiti i compiti fra comandante e puntatore, presumibilmente il comandante aveva anche il compito di puntare il cannone sul bersaglio (sia in alzo sia in azimuth), mentre il puntatore di destra aveva anche il compito di caricare il cannone."}
{"id": "852702", "revid": "7336", "url": "https://it.wikipedia.org/wiki?curid=852702", "title": "Polveri totali", "text": ""}
{"id": "852704", "revid": "7336", "url": "https://it.wikipedia.org/wiki?curid=852704", "title": "Polveri Totali Sospese", "text": ""}
{"id": "852711", "revid": "2519", "url": "https://it.wikipedia.org/wiki?curid=852711", "title": "Aure (Norvegia)", "text": "Aure \u00e8 un comune norvegese della contea di M\u00f8re og Romsdal."}
{"id": "852719", "revid": "242434", "url": "https://it.wikipedia.org/wiki?curid=852719", "title": "Lorena Bobbit", "text": ""}
{"id": "852721", "revid": "1543377", "url": "https://it.wikipedia.org/wiki?curid=852721", "title": "Abovce", "text": "Abovce (in ungherese: \"Abafalva\", in tedesco: \"Absdorf\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nAbovce \u00e8 citata per la prima volta nel 1339, quando era feudo dei conti Aba da cui deriva il suo nome (letteralmente Abovce significa villaggio degli Aba).\nIl villaggio venne devastato dai turchi nel 1566. Dal 1938 al 1945 fece parte dell'Ungheria."}
{"id": "852731", "revid": "634851", "url": "https://it.wikipedia.org/wiki?curid=852731", "title": "Gregg Bissonette", "text": "Biografia.\nGli inizi.\nNasce in una famiglia molto appassionata di musica: il padre Bud suona la batteria (in seguito sar\u00e0 il drum tech di Gregg per molti concerti), la madre Phyllis il pianoforte e il fratello Matt il basso (in futuro sar\u00e0 anch'egli un noto musicista e suoner\u00e0 con artisti come David Lee Roth, Joe Satriani, Shark Island).\nGregg inizia a suonare a 5 anni la batteria del padre (il quale gli diede anche lezioni), a 10 prese lezioni da un batterista chiamato Bob Yarborough, il quale gli impart\u00ec anche insegnamenti di solfeggio. Oltre alla batteria, studia anche la tromba presso il maestro Jim Ruffner. La sua principale influenza furono i Beatles e, rimasto affascinato dal suono di Ringo Starr, Gregg abbandon\u00f2 la tromba per dedicarsi solamente alla batteria.\nA 14 anni, lui e suo fratello Matt fondarono la loro prima band, i \"Today's People\", prendendo al contempo lezioni presso Myron MacDonald, un noto batterista di Detroit. Nel 1974 vinse una borsa di studio presso la \"Interlochen School of Music\" e, successivamente, con i suoi \"Today's People\" partecip\u00f2 a vari tour nel Michigan con il gruppo del padre, i \"The Buddy Blair Band\".\nNel 1975, Bissonette divenne il batterista della \"Warren Mott High School Jazz\" band, e, l'anno successivo, fond\u00f2 un altro gruppo, i \"Grand Circus Park\" con l'inseparabile fratello Matt, suonando cover di Beatles, Led Zeppelin, Chicago, Aerosmith e Eagles.\nLa carriera.\nPer sfondare, Gregg e Matt si trasferirono a Los Angeles nel 1982. I due ebbero la fortuna di conoscere Maynard Ferguson, un trombettista da loro molto ammirato ed ebbero la possibilit\u00e0 di entrare nel suo gruppo (in esso troviamo anche il virtuoso bassista John Patitucci). Con lui, i fratelli Bissonette fecero un tour, documentato nel disco \"Live in San Francisco\". In seguito, i due collaborarono anche con Gino Vannelli.\nNel 1985, Gregg entra nel gruppo di David Lee Roth, ex cantante dei Van Halen, assieme a Steve Vai alla chitarra, Billy Sheehan al basso e Brett Tuggle alle tastiere. Con Roth, incide dischi di successo come \"Eat 'Em and Smile\" e \"Skyscraper\" (nel relativo tour, suon\u00f2 il fratello al posto di Sheehan).\nNel 1989, suon\u00f2 con la \"Buddy Rich Big Band\" per il memoriale della morte del batterista Buddy Rich, (un'altra grande influenza di Gregg) alternandosi con altri grandi batteristi come Dennis Chambers e Louie Bellson. Successivamente, Gregg e Matt lavorarono con il guitar hero Joe Satriani per l'album The Extremist e suonarono nel seguente tour (da cui venne pubblicato il disco live Time Machine).\nNel 1995 sostitu\u00ec Simon Phillips per un tour con i Toto e nel 1998 suon\u00f2 con Don Henley, incidendo un disco, Inside Job.\nNel 2000, Gregg suona in \"Supernatural\" di Carlos Santana e nel decimo album dei Duran Duran (\"Pop Trash\"), successivamente, incide anche due dischi a suo nome, come l'omonimo \"Gregg Bissonette\" e \"Submarine\". Quest'ultimo, il batterista lo dedic\u00f2 ai Beatles, i suoi miti dall'infanzia, e venne inciso assieme al fratello e con vari chitarristi: Steve Vai, Frank Gambale, Robben Ford e Richie Kotzen.\nNel 2003 entrambi realizzarono uno dei loro sogni suonando con la band di Ringo Starr, suonando un tour negli USA.\nLa sua attivit\u00e0 da turnista continua e, inoltre, si occupa nell\"'endorsment\" di batterie Dixon, piatti Zildjian, pelli Remo e bacchette Vic Firth.\nNel 2013 suona in diversi pezzi dell'album \"Bondage\" del chitarrista italiano Gianni De Chellis."}
{"id": "852732", "revid": "200568", "url": "https://it.wikipedia.org/wiki?curid=852732", "title": "Babinec", "text": "Babinec (in ungherese: \"Babar\u00e9t\", in tedesco: \"Babaluschke\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1407 con il nome di Babalwska, ma le sue origini sembrano doversi far risalire ad almeno un secolo prima. Fu feudo delle famiglie Derencs\u00e9ny e Sz\u00e9chy. Questi ultimi, nel XVII secolo lo cedettero alla Signoria di Mur\u00e1n. Successivamente appartenne ai conti Koh\u00e1ry."}
{"id": "852743", "revid": "1013865", "url": "https://it.wikipedia.org/wiki?curid=852743", "title": "Provincia di Bokeo", "text": "La provincia di Bokeo (in lingua lao: \u0ec1\u0e82\u0ea7\u0e87\u0e9a\u0ecd\u0ec8\u0ec1\u0e81\u0ec9\u0ea7, traslitterato: \"Khwaeng Bok\u00e8o\") \u00e8 una provincia del Laos nord-occidentale con capoluogo Ban Houayxay. Nel 2004, la provincia contava su una popolazione di 149.700 abitanti distribuiti su una superficie di 6.196\u00a0km\u00b2, per una densit\u00e0 di 24,16 ab./km\u00b2. Fu creata nel 1983, quando le venne assegnata una parte del territorio della provincia di Luang Namtha. Il nome Bokeo significa \"miniera di gemme\", ed indica i ricchi giacimenti di pietre preziose e semipreziose presenti nella provincia.\nGeografia fisica.\nLa frontiera nord-occidentale con la Birmania e quella sud-occidentale con la Thailandia sono delimitate dal Mekong. A nord-est la provincia confina con la provincia di Luang Namtha, a sud-est con quella di Oudomxay ed all'estremo sud con quella di Xaignabouli. Nel capoluogo Huay Xai, che si affaccia sul Mekong di fronte alla citt\u00e0 thailandese di Chiang Khong, \u00e8 presente l'unico posto di frontiera tra il Laos e la Thailandia della provincia. Attualmente si attraversa con delle imbarcazioni sul Mekong, ma \u00e8 in fase di progettazione un ponte che colleghi le due sponde.\nIl territorio provinciale \u00e8 prevalentemente collinare ed \u00e8 coperto da una fitta giungla, anche se negli ultimi anni la deforestazione \u00e8 stata intensa. Bokeo si trova all'interno del triangolo d'oro, oltre alla produzione di oppio, che negli ultimi anni si \u00e8 sensibilmente ridotta, Bokeo rappresenta un importante punto di accesso per i contrabbandieri della Birmania, dove invece la produzione di oppio ed eroina \u00e8 tuttora elevata.\nSuddivisione amministrativa.\nLa provincia di Bokeo \u00e8 suddivisa nei seguenti 5 distretti (in lao: \u0ec0\u0ea1\u0eb7\u0ead\u0e87, trasl.: \"mueang\") ed 1 area speciale (in lao: \u0ec0\u0e82\u0e94\u0e9e\u0eb4\u0ec0\u0eaa\u0e94, trasl.: \"Kh\u00e9t pis\u00e9t\"):\nCultura.\nLa provincia ospita circa 34 diversi gruppi etnici ed \u00e8 la pi\u00f9 variegata del Laos dal punto di vista etnologico. Dal 2000, si festeggia a Done Sao, un'isola sul Mekong che fa parte della provincia, il festival dei fiori di kapok, un evento che ha richiamato 127.000 turisti nella stagione 2008-2009.\nAmbiente.\nBokeo ospita gli unici esemplari al mondo di \"nomascus concolor lu\" (gibbone laotiano dal ciuffo), una sotto-specie del gibbone dal ciuffo creduta estinta ma riapparsa nel 1997. Il rischio di estinzione si deve alla deforestazione ed alla pratica agricola del debbio, utilizzata da secoli dalle etnie delle colline."}
{"id": "852745", "revid": "287204", "url": "https://it.wikipedia.org/wiki?curid=852745", "title": "Rizoderma", "text": "Il rizoderma \u00e8 un tessuto vegetale che riveste le radici giovani. In particolare \u00e8 il tessuto di rivestimento della radice in struttura primaria, \u00e8 monostratificato, con parete sottile pectocellulosica .\nDeriva dal protoderma (una parte del meristema radicale primario, di diretta derivazione embrionale). \nIl rizoderma \u00e8 formato da cellule appiattite, isodiametriche, dette atricoblasti, alternate a cellule , i tricoblasti, che presentano una estroflessione e che diventano peli radicali. \nFunzione, collocazione, morfologia ed ontogenesi sono diverse dall'epidermide degli organi epigei: al contrario dell'epidermide, il rizoderma ha pareti prive di cuticola e manca di stomi, quindi \u00e8 del tutto permeabile soprattutto ad acqua e sali minerali del terreno, ma anche ai gas. Inoltre non essendo esposto alla luce, le sue cellule sono prive di cloroplasti.\nIl rizoderma ha vita breve (predefinizione genetica della senescenza) ed anche la delicata struttura dei peli radicali (che hanno parete sottilissima) determina una breve durata della loro vita (pochi giorni). Man mano che la radice si allunga, per opera dei meristemi apicali, nuovo rizoderma e nuovi peli si formano. \nDopo la morte e la disgregazione (caduta) del rizoderma, lo strato di cellule corticali sottostanti suberifica e si trasforma in un tessuto tegumentale, sempre di origine primaria, l'esoderma.\nPeli radicali.\nI peli radicali, sono elementi unicellulari, che aumentano enormemente la superficie di assorbimento della radice. L'aumento della superficie delle radici aiuta le piante ad essere pi\u00f9 efficienti nell'assorbire i nutrienti e stabilire relazioni con i microrganismi del suolo.\nPoich\u00e9 sono estensioni laterali di una singola cellula sono di norma non ramificati; sono visibili ad occhio nudo e al microscopio ottico. Si trovano solo nella regione di maturazione della radice. Le piante assorbono l'acqua dal suolo per osmosi. I peli radicali sono specifici per questa funzione avendo un'ampia superficie per accelerare l'osmosi. Un altro adattamento che hanno \u00e8 un grande vacuolo. Appena prima e durante lo sviluppo dei peli radicali, c'\u00e8 un'elevata attivit\u00e0 dell'enzima fosforilasi. \nSecernono essudati che aumentano la biodisponibilit\u00e0 delle sostanze disciolte nei liquidi nel terreno. Diversi fattori ambientali influiscono sulla produzione dei peli radicali: una carenza idrica e di micronutrienti (es. P e Fe) fa aumentare la produzione di peli radicali.\nVariano tra 15 e 17 micrometri di diametro e tra 80 e 1.500 micrometri di lunghezza.\nI peli della radice crescono rapidamente, almeno 1 \u00b5m / min: questa caratteristica li ha resi utili negli studi sulla espansione cellulare"}
{"id": "852762", "revid": "478814", "url": "https://it.wikipedia.org/wiki?curid=852762", "title": "Provincia di Bolikhamxai", "text": "La provincia di Bolikhamxai (in lingua lao: \u0ec1\u0e82\u0ea7\u0e87\u0e9a\u0ecd\u0ea5\u0eb4\u0e84\u0ecd\u0eb2\u0ec4\u0e8a, traslitterato: \"Khwaeng Bolikhamxai\") \u00e8 una provincia del Laos centrale con capoluogo Pakxan. Nel 2004, la provincia contava su una popolazione di 214.900 abitanti distribuiti su una superficie di 14.863\u00a0km\u00b2, per una densit\u00e0 di 14,46 ab./km\u00b2. Fu creata nel 1983, quando le furono assegnate parti dei territori delle province di Vientiane e di Khammouan.\nGeografia fisica.\nBolikhamxai confina ad ovest con la provincia di Vientiane, la prefettura di Vientiane e la Thailandia, a nord con la provincia di Xiangkhoang, ad est con il Vietnam e a sud con la provincia di Khammouan. Il tratto di confine verso la Thailandia \u00e8 delimitato dal Mekong, sulla cui valle giace la parte orientale della provincia. Ad ovest il territorio si innalza verso le creste della catena Annamita, che demarcano il confine con il Vietnam. Nel distretto di Khamkheuth, si trova una spettacolare serie di colline di formazione carsica, la pi\u00f9 grande di questo tipo nel sudest asiatico.\nDal 1998, nel territorio provinciale \u00e8 in funzione la diga di Theun Hinboun, che convoglia con un tunnel le acque del fiume Nam Theun in quelle del pi\u00f9 basso Nam Hinboun. Tale opera, di propriet\u00e0 di un'azienda laotiana a compartecipazione statale, fornisce una quantit\u00e0 tale di energia idroelettrica che, oltre a soddisfare il fabbisogno delle popolazioni della zona, viene venduta alla Thailandia. Nel febbraio del 2012, nella stessa zona \u00e8 stata inaugurata una nuova diga che costituisce un serbatoio d'acqua per alimentare la diga di Theun Hinboun nella stagione secca.\nSuddivisione amministrativa.\nLa provincia di Bolikhamxai \u00e8 suddivisa nei seguenti sei distretti (in lao: \u0ec0\u0ea1\u0eb7\u0ead\u0e87, trasl.: \"mueang\"):"}
{"id": "852770", "revid": "6923", "url": "https://it.wikipedia.org/wiki?curid=852770", "title": "Sottufficiale", "text": "Un sottufficiale (NCO - \"Non-commissioned officer\" secondo la terminologia NATO), nel lessico militare, indica un appartenente alle forze armate gerarchicamente intermedio tra truppa e gli ufficiali.\nClassificazione NATO.\nNella classificazione NATO i marescialli sino al grado di Maresciallo Capo sono da considerarsi equivalenti ai \"Non-Commissioned Officer\" americani e non ai \"Warrant Officer\" americani che sono un vero e proprio \"unicum\" nel panorama internazionale; infatti, il grado di maresciallo e maresciallo ordinario sono codificati OR-8 corrispondendo quindi a \"master sergeant\" e \"first sergeant\" dell'US Army, mentre i gradi di maresciallo capo, primo maresciallo e luogotenente sono classificati codificati OR-9 e nell'esercito americano corrispondono al sergente maggiore, al \"sergente maggiore di comando\" e al sergente maggiore dell'esercito, che \u00e8 una carica unica. I warrant officers delle forze armate americane costituiscono una categoria specifica, intermedia tra quella degli ufficiali e quella dei sottufficiali e non devono essere confusi con quelli degli eserciti di tradizione britannica (Regno Unito, Canada, Australia etc.), nei quali i warrant officers sono invece il gradino pi\u00f9 alto della categoria dei sottufficiali.\nNel mondo.\nArgentina.\nNelle forze armate argentine i gradi dei sottufficiali si suddividono in Suboficiales subalternos e Suboficiales superiores.\nI suboficiales subalternos sono paragonabili nelle forze armate italiane ad un ruolo che comprende sia i graduati di truppa sia il ruolo sergenti.\ni Suboficiales superiores sono paragonabili al ruolo marescialli delle forze armate italiane. I gradi di Suboficial Principal e Suboficial Mayor possono essere omologabili al primo maresciallo e al luogotenente delle forze armate italiane.\nEgitto.\nNell'esercito egiziano i sottufficiali possono essere paragonabili ai graduati di truppa e al ruolo sergenti delle forze armate italiane, mentre a livello superiore vi sono gli ausiliari, il Musaed (arabo: \u0645\u0633\u0627\u0639\u062f; letteralmente: Ausiliario) e il Musaed 'awwal (arabo: \u0645\u0633\u0627\u0639\u062f \u0623\u0648\u0644; letteralmente: Primo ausiliario), paragonabili ai Warrant officer delle forze armate britanniche o al ruolo marescialli delle forze armate italiane.\nItalia.\nNell'esercito del Regno di Sardegna era la figura che era identificata con l'espressione \"bass'ufficiale\", acquisendo la denominazione corrente nel Regio Esercito, dopo la proclamazione del Regno d'Italia.\nPolonia.\nNelle forze armate polacche i sottufficiali sono divisi in tre categorie:\nSpagna.\nNelle forze armate spagnole il grado di Suboficial mayor corrisponde al grado di luogotenente delle forze armate italiane."}
{"id": "852773", "revid": "6066", "url": "https://it.wikipedia.org/wiki?curid=852773", "title": "Teutates", "text": ""}
{"id": "852774", "revid": "6923", "url": "https://it.wikipedia.org/wiki?curid=852774", "title": "Castello di Chapultepec", "text": "Il castello di Chapultepec \u00e8 un castello che si trova sul monte di Chapultepec al centro dell'omonimo parco, situato a Citt\u00e0 del Messico ad un'altezza di 2.325 metri sopra il livello del mare. Fu costruito dal vicer\u00e9 Bernardo de G\u00e1ivez e Madrid sopra il monte del Chapulin.\n\"Chapultepec\" \u00e8 una parola di origine n\u00e1huatl (\"Chapoltep\u0113c\") che significa \"monte del grillo\", o pi\u00f9 precisamente \"luogo della collina dei chapulines\".\nCostruito nell'epoca del Viceregno della Nuova Spagna come casa del vicer\u00e9, fu prontamente dimenticato, posteriormente ebbe molti usi differenti fino a diventare l'abitazione ufficiale di Massimiliano d'Asburgo e Carlotta del Belgio che nel 1863 lo fecero ristrutturare in stile neoclassico.\nEssendo allora fuori dalla citt\u00e0, Massimiliano fece costruire un viale (\"paseo\") che fece chiamare \"paseo de la emperatriz\" successivamente chiamato paseo de la Reforma. Il castello (modernissimo per l'epoca) fu dotato anche di un osservatorio astronomico.\nDivenne in seguito l'eroico collegio militare poich\u00e9 venne attaccato varie volte al tempo della guerra messicano-statunitense.\nAll'arrivo della repubblica l'edificio divenne un carcere e fu nuovamente dimenticato, ma all'arrivo di Porfirio D\u00edaz venne nuovamente usato come residenza ufficiale. Venne usato cos\u00ec fino agli anni trenta, quando la residenza ufficiale si trasfer\u00ec in una zona a sud di Chapultepec chiamata Rancho La Hormiga, oggi rinominata Los Pinos.\nNel 1992 vi furono firmati gli accordi di pace che posero fine alla guerra civile di El Salvador.\nIl castello ospita il Museo nazionale di storia."}
{"id": "852776", "revid": "726373", "url": "https://it.wikipedia.org/wiki?curid=852776", "title": "Gunman Chronicles", "text": "Gunman Chronicles \u00e8 uno sparatutto in prima persona per Windows pubblicato nel 2000. Nacque inizialmente come mod per \"Half-Life\", ma grazie al successo riscosso su internet, la Valve si \u00e8 interessata a questo progetto e collaborando con gli sviluppatori di questo mod, la Rewolf Software, ha creato un gioco a s\u00e9 stante.\nL'ambientazione del gioco \u00e8 futuristica, ma caratterizzata da elementi in stile western e dalla presenza di dinosauri.\nTrama.\nIl giocatore interpreta il maggiore Archer, una sorta di mercenario spaziale in un futuro non meglio precisato, specializzato nell'esplorazione di pianeti della galassia per scoprire nuove risorse.\nIl gioco inizia con una richiesta d'aiuto dal pianeta Bazure Prime: il segnale sembra provenire da un generale, che anni prima Archer aveva abbandonato sul campo di battaglia credendolo morto in quanto era stato divorato da un gigantesco mostro vermiforme.\nArrivato su Bazure Prime, la situazione precipita e Archer si ritrova a dover fronteggiare creature ostili di ogni tipo.\nModalit\u00e0 di gioco.\n\u00c8 presente un alto grado di personalizzazione delle armi: per ogni tipo di essa infatti \u00e8 possibile impostare diverse regolazioni che hanno un effetto concreto sull'efficacia in combattimento."}
{"id": "852778", "revid": "1652635", "url": "https://it.wikipedia.org/wiki?curid=852778", "title": "Distribuzione delle risorse idriche", "text": "La distribuzione geografica delle risorse idriche sulla Terra \u00e8 assai irregolare.\nIntroduzione.\nFra tutti i paesi del mondo, soltanto 11 dispongono di 50.000 o pi\u00f9 metri cubi d'acqua dolce all'anno per ogni abitante. Questi Stati va specificato, possiedono una popolazione ridotta rispetto al quantitativo d'acqua dolce presente, dunque pu\u00f2 anche trattarsi di paesi, come quelli africani, in cui vi sia una ampia disponibilit\u00e0 di risorse ma non esistano le condizioni affinch\u00e9 vi si possa accedere. Tra gli 11 Paesi con la maggiore disponibilit\u00e0 idrica al mondo in rapporto agli abitanti, il pi\u00f9 vasto \u00e8 il Canada, Panama \u00e8 l'unico dell'America centrale, 2 sono in America latina, 2 in Asia, 3 in Europa ed altrettanti in Africa ed uno in Oceania.\nDi contro, aree desertiche come il Vicino Oriente hanno una disponibilit\u00e0 idrica decine di volte inferiore: se, ad esempio, l'Islanda o la Nuova Zelanda hanno a disposizione una quantit\u00e0 di acqua dolce 20.000 volte superiore alle loro esigenze, per cui nei loro territori si registra un notevolissimo eccesso di acqua, numerosi Stati africani e mediorientali, ma anche europei, risultano essere deficitari. La Germania deve dunque approvvigionare oltre 80 milioni di abitanti, con risorse idriche pur notevoli, ma comunque frammentate ad un'utenza quasi 300 volte superiore a quella islandese, solo in termini demografici.\nDistribuzione dell'acqua nel mondo.\nContinenti a disponibilit\u00e0 idrica medio-alta.\nDue sono i continenti con maggiori risorse idriche in rapporto alla popolazione: il Sud America e l'Oceania, dove la quasi totalit\u00e0 dei Paesi ha una disponibilit\u00e0 d'acqua dolce per persona compresa tra 10.000 e 50.000 metri cubi l'anno. Il settore settentrionale dell'Asia (l'ex Unione Sovietica), rientra anch'esso in questa fascia a grande prosperit\u00e0 idrica.\nSegue in classifica il Nord America, dove coesistono il \"gigante idrico\" canadese, con oltre 50.000 metri cubi annui disponibili per ogni abitante, e gli Stati Uniti, con 5-10.000 metri cubi, a fronte tuttavia di una popolazione quasi dieci volte maggiore.\nContinenti a disponibilit\u00e0 idrica media e bassa.\nL'Europa risulta invece divisa tra l'enorme ricchezza idrica dei Paesi scandinavi, dell'Islanda e dell'Irlanda, dove vi sono oltre 10.000 metri cubi l'anno, la buona condizione dei paesi alpini e balcanici (7.000 - 10.000, come negli USA), e le non felici risorse degli altri Stati. Da un lato, vi sono Gran Bretagna, Francia, Italia, Spagna, Portogallo e Grecia con una disponibilit\u00e0 compresa tra 5.000 e 8.000 m cubi ad abitante, dall'altro le leggermente pi\u00f9 gravi condizioni di alcuni importanti Nazioni (Germania, Polonia, Romania ed altre confinanti) dove vi sono meno di 5.000 metri cubi per abitante, non troppo lontani dal livello, dunque, degli Stati del Sahara (&lt;2.500 m cubi) e dell'Africa orientale (&lt;3.500 m cubi) e meridionale (&lt;3.000 m cubi), e ancora del Medio Oriente. \nPaesi di grandissime dimensioni quali la Cina, l'India ed il Messico possonocontare su 2.000-5.000 metri cubi per abitante, come ad esempio avviene in Italia.\nDistribuzione delle risorse idriche in Europa.\nL'arco alpino.\nLe Alpi sono la maggiore fonte di approvvigionamento idrico di tutta l'Europa continentale, se si esclude la penisola scandinava: la pi\u00f9 grande catena montuosa del continente, infatti, \u00e8 chiazzata da un grandissimo numero di laghi, e vi sorgono innumerevoli fiumi e corsi d'acqua, tra i principali che scorrono nel Vecchio Continente.\nTra i laghi alpini, i pi\u00f9 grandi, e dunque con maggiori risorse idriche, sono, il lago di Ginevra (582\u00a0km\u00b2), il lago di Costanza (563\u00a0km\u00b2), il lago di Garda (370\u00a0km\u00b2) ed il lago di Neuch\u00e2tel (217\u00a0km\u00b2), tutte potenziali riserve idriche di formidabile importanza.\nSulle Alpi si trovano inoltre le sorgenti di molti fiumi di capitale centralit\u00e0 per l'idrografia europea: il Reno, lungo ben 1.326\u00a0km, la Sava (990\u00a0km), il Rodano (812\u00a0km), la Drava (749\u00a0km), il Po (652\u00a0km), il Mur (454\u00a0km), l'Adige (410\u00a0km) ed il Ticino (248\u00a0km).\nDistribuzione delle risorse idriche in Italia.\nL'Italia \u00e8 il Paese dell'Europa meridionale pi\u00f9 ricco di risorse idriche: contornata a nord dalle Alpi, ricchissime di \"corpi idrici\" (vale a dire depositi d'acqua dolce di qualsiasi natura essi siano, purch\u00e9 raggiungano una portata minima convenzionale), la Penisola e le due isole maggiori contano ben 69 laghi naturali di superficie pari o superiore a 0,5\u00a0km\u00b2, 183 bacini artificiali con oltre 1\u00a0km\u00b2 di superficie, cui vanno aggiunti ben 234 corsi d'acqua e fiumi di una certa rilevanza a livello idrico ed ambientale. Inoltre, i corpi idrici superficiali e sotterranei destinati alla potabilizzazione sono quasi 500, e 400 sono i laghi a partire da 0,2\u00a0km\u00b2 di estensione, andando a consolidare, cos\u00ec, un'abbondanza di risorse idriche gi\u00e0 fisiologicamente presenti sul territorio sia naturalmente che artificialmente.\nAcque di origine lacustre.\nA livello prettamente geografico, in Italia l'acqua dolce invasata in tutti i laghi, ovvero negli specchi superficiali con oltre 0,2\u00a0km\u00b2 di superficie, \u00e8 pari a 150 miliardi di metri cubi, un'ingente riserva, ed \u00e8 distribuita sul suolo nazionale in maniera irregolare e frammentaria. Ben met\u00e0 di questa enorme quantit\u00e0 d'acqua lacustre, cio\u00e8 circa 75 miliardi di metri cubi, si trovano nella sola Lombardia (regione che ha un grandissimo consumo), e nell'Italia settentrionale ci sono pi\u00f9 dei sei decimi delle risorse prese in esame, ovvero quelle di origine lacustre. Il Nord del Paese pu\u00f2 vantare un simile accentramento delle risorse idriche nazionali in quanto possiede i grandi bacini alpini e prealpini, che da soli invasano 124 miliardi di metri cubi, pari al 62% delle acque invasate nei laghi dell'Italia intera.\nPer il resto, i 25 miliardi di metri cubi d'acqua lacustre si dislocano principalmente nei maggiori laghi dell'Appennino centrale, si pensi al Trasimeno, mentre il Sud e le Isole hanno appena il 3% delle acque italiane d'origine lacustre, ovvero una modestissima riserva a paragone di quelle di Nord e Centro Italia.\nAcque di origine fluviale.\nIn Italia, i fiumi ed i corsi d'acqua in genere sono raggruppati nelle seguenti classi per legge: \nDistribuzione delle risorse idriche in Asia.\nLa gestione delle risorse idriche in Asia Centrale \u00e8 fonte di gravi dispute e tensioni sin dai tempi della caduta dell'Unione Sovietica: venuta meno l'amministrazione centralizzata, il caso ha assunto via via maggiore rilevanza politica e influenza negli equilibri regionali. Il fulcro della questione ruota intorno alle differenti necessit\u00e0 e risorse dei Paesi dell'area: Kazakistan, Turkmenistan e Uzbekistan possiedono grandi quantit\u00e0 di idrocarburi, ma ben poche risorse idriche da impiegare per le loro estese coltivazioni; nei territori di Kirghizistan e Tagikistan, al contrario, si trovano le principali sorgenti di acqua, mentre scarseggiano le fonti energetiche. Questa \u201ccomplementarit\u00e0\u201d che dovrebbe favorire gli scambi \u00e8 invece vanificata dalla scarsa cooperazione e dalla mancanza di programmazione. Le politiche interne dei paesi coinvolti ostacolano il necessario interscambio di risorse a svantaggio, ovviamente, delle condizioni di vita delle popolazioni interessate."}
{"id": "852779", "revid": "123923720", "url": "https://it.wikipedia.org/wiki?curid=852779", "title": "Ruggiero Cannito", "text": "Ha militato per nove stagioni nel Lecce negli anni settanta e ottanta.\nCarriera.\nGiocatore.\nHa disputato complessivamente 10 campionati di Serie B totalizzando complessivamente 240 presenze e 10 reti con le maglie di Lecce e Campobasso.\nNella stagione 1976-77, quando giocava in Serie B con il Lecce, fu coinvolto in un episodio che risulter\u00e0 decisivo per le sorti del campionato. Alla 25\u00b0 giornata, in occasione della sfida contro il Cagliari, venne colpito da un'arancia lanciata dagli spalti del Sant'Elia mentre rientrava negli spogliatoi al termine del primo tempo. Cannito, sanguinante, fu costretto a uscire dal campo e ad andare all'ospedale. \nLa partita, terminata 1-0 in favore del Cagliari, fu convertita in vittoria a tavolino per il Lecce. Questa sconfitta imped\u00ec ai rossobl\u00f9 di vincere il campionato e ritornare in Serie A dopo un anno di purgatorio. I sardi infatti persero agli spareggi contro Atalanta e Pescara, mancando di conseguenza la promozione in massima serie. \nAllenatore.\nDopo aver abbandonato l'attivit\u00e0 agonistica ha iniziato ad allenare nelle giovanili del U.S Lecce fino al 2000. Dal 2001 al 2003 ha allenato l'U.S. Rutigliano in Serie D, infine nella stagione 2003-2004 era al Gubbio in Serie C2."}
{"id": "852780", "revid": "287204", "url": "https://it.wikipedia.org/wiki?curid=852780", "title": "5904 Wurttemberg", "text": ""}
{"id": "852781", "revid": "1781667", "url": "https://it.wikipedia.org/wiki?curid=852781", "title": "Barca (Slovacchia)", "text": "Barca (in ungherese: \"Baraca\", in tedesco: \"Wartz\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1334 (\"Barasta\"), in una lista di localit\u00e0 donate dalla corona d'Ungheria alla nobile famiglia dei Ratold. Successivamente, divenne propriet\u00e0 di vari feudi ecclesiastici del luogo, per poi passare, nel XVII secolo ai gesuiti di Ko\u0161ice. Dal 1938 al 1945 fece parte dell'Ungheria."}
{"id": "852782", "revid": "1318658", "url": "https://it.wikipedia.org/wiki?curid=852782", "title": "Provincia di Champasak", "text": "La provincia di Champasak (in lingua lao: \u0ec1\u0e82\u0ea7\u0e87\u0e88\u0ecd\u0eb2\u0e9b\u0eb2\u0eaa\u0eb1\u0e81, traslitterato: \"Khw\u00e8eng Ciamp\u00e0asak\") \u00e8 una provincia del Laos sud-occidentale con capoluogo Pakxe. Nel 2015, la provincia contava su una popolazione di 694.023 abitanti distribuiti su una superficie di 15.415\u00a0km\u00b2, per una densit\u00e0 di 45 ab./km\u00b2.\nFino al 1892, il capoluogo delle province laotiane del Regno del Siam era la citt\u00e0 di Champasak, gi\u00e0 capitale nel XVIII secolo dell'omonimo regno. Nel 1893, dopo aver sottratto al Siam il controllo del Laos, i francesi spostarono la capitale laotiana a Vientiane. Nel 1905, vicino a Champasak, fondarono la citt\u00e0 di Pakxe, dove trasferirono il capoluogo provinciale.\nDi grande rilievo culturale ed archeologico, nella provincia si trovano i templi khmer di Vat Phu, a Champasak, e di Huei Thamo pi\u00f9 a sud. La zona di Vat Phou e i dintorni, conosciuti nel loro insieme come il paesaggio culturale di Champasak, sono stati inseriti nel 2001 nella lista dei patrimoni dell'umanit\u00e0 dell'UNESCO.\nGeografia fisica.\nLa provincia di Champasak confina con le province di Salavan a nord, di Xekong a nord-est e di Attapeu ad est. A sud confina con la Cambogia e ad ovest con la Thailandia.\nIl territorio provinciale \u00e8 occupato principalmente dalla grande pianura del Mekong, che segna il confine con la Thailandia per pochi chilometri a nord-ovest, poi entra ed attraversa l'intera provincia, bagnando Pakxe e Champasak. Alla frontiera con la Cambogia, il Mekong si allarga formando una serie di suggestivi bracci punteggiati da diverse isole, chiamate Si Phan Don (in lao: \u0eaa\u0eb5\u0e9e\u0eb1\u0e99\u0e94\u0ead\u0e99, letteralmente: quattromila isole), per poi gettarsi nella pianura cambogiana con le imponenti cascate di Khone Phapeng.\nNella parte orientale della provincia, nel distretto di Paxsong, si trova l'altopiano di Bolaven, che si estende per circa 50\u00a0km ad un'altitudine di 800/1350 m s.l.m. sulla superficie di un vulcano distrutto da un'eruzione milioni di anni fa. Sull'altopiano i colonizzatori francesi diedero grande impulso all'agricoltura locale, in particolare impiantando pregiate qualit\u00e0 di caff\u00e8 di variet\u00e0 arabica e robusta, considerate tuttora le migliori del paese.\nSuddivisione amministrativa.\nLa provincia \u00e8 suddivisa nei seguenti dieci distretti (in lao: \u0ec0\u0ea1\u0eb7\u0ead\u0e87, trasl.: \"mueang\"):"}
{"id": "852788", "revid": "1305772", "url": "https://it.wikipedia.org/wiki?curid=852788", "title": "LLO", "text": ""}
{"id": "852789", "revid": "3115", "url": "https://it.wikipedia.org/wiki?curid=852789", "title": "B\u00e1tka", "text": "B\u00e1tka (in ungherese: \"B\u00e1tka\", in tedesco: \"Tumboldsdorf\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl comune di B\u00e1tka \u00e8 nato nel 1907 in seguito all'unione delle municipalit\u00e0 di Vy\u0161n\u00e1 e Ni\u017en\u00e1 B\u00e1tka. Le due localit\u00e0 sono citate, per la prima volta, nel 1294 quando eranto state ottenute in feudo da Tumbold Krispin. Successivamente, Vy\u0161n\u00e1 B\u00e1tka pass\u00f2 alla locale famiglia dei B\u00e1tkay, invece Ni\u017en\u00e1 B\u00e1tka fu feudo dei conti K\u00e1llay. Dal 1938 al 1945 fece parte dell'Ungheria."}
{"id": "852791", "revid": "28406", "url": "https://it.wikipedia.org/wiki?curid=852791", "title": "Kovno", "text": ""}
{"id": "852792", "revid": "767487", "url": "https://it.wikipedia.org/wiki?curid=852792", "title": "Franco Landri", "text": "Carriera.\nGiocatore.\nFormatosi nelle giovanili del Milan, nelle quali entr\u00f2 nel 1956, fece il suo esordio da professionista nella stagione 1958-1959 in Serie C come libero e difensore centrale del Forl\u00ec. Nel 1959 fu acquistato dal nel quale rimase tre anni collezionando 66 presenze e un gol. Nella stagione 1962-1963 pass\u00f2 al Messina dove gioc\u00f2 per quattro anni (di cui due in Serie A e due in Serie B) collezionando 108 presenze e 2 gol, uno segnato in Serie A e l'altro in Serie B. Nel 1966 fu acquistato dal Palermo, dove gioc\u00f2 fino al 1973, anno in cui decise di ritirarsi. Con la squadra siciliana gioc\u00f2 tre stagioni in Serie A (collezionando 76 partite e un gol) e quattro in Serie B (totalizzando 137 presenze con un gol).\nNell'arco della sua carriera ha totalizzato 140 presenze e 2 gol in Serie A, 247 presenze ed una rete in Serie B e 8 presenze in Serie C.\nDirigente sportivo.\nDopo la carriera agonistica intraprese quella di direttore sportivo di , Atalanta ed Hellas Verona e consulente per la ."}
{"id": "852793", "revid": "1711941", "url": "https://it.wikipedia.org/wiki?curid=852793", "title": "Dian Cecht", "text": "Nella mitologia irlandese D\u00edan C\u00e9cht era un dio della salute, medico e guaritore dei \"T\u00faatha D\u00e9 Danann\", figlio di \"Esarg\" figlio di \"N\u00e9t\". Aveva numerosi figli: fra questi \"Miach\", Ochtriuil e Airmed, tutti e tre medici come il loro padre, ed \u00c9tan la poetessa.\n\"D\u00edan C\u00e9cht\" significa \"dalla lunga presa\". Aveva come epiteti: Amarcolitanus \"dall'ampio sguardo\", Anextiomaros \"il grande protettore\" e Atepomaros \"il grande guerriero\" che si ricollegano alla tendenza monoteistica della religione celtica; Borvo (o \"Bormo\") \"il ribollente\" nelle aree termali; Belenus \"luminoso\", Granno (in qualche modo collegato al cigno).\nMitologia.\nDurante la prima battaglia di M\u00e1g Tuired (la Pianura dei Pilastri), che i T\u00faatha D\u00e9 Danann combatterono contro i Fir Bolg per la supremazia in \u00c9riu, D\u00edan C\u00e9cht e i suoi figli incantarono la sorgente di Slane; ogni guerriero dei T\u00faatha D\u00e9 Danann che fosse ferito era fatto immergere nella fonte, uscendone completamente risanato.\nD\u00edan C\u00e9cht fu anche il guaritore che dot\u00f2 il re Nuada di un braccio di argento, dopo che questi aveva perso il braccio destro nel duello contro Sreng mac Sengainn, il campione dei Fir Bolg.\nD\u00edan C\u00e9cht uccise il proprio figlio Miach per gelosia: questi, infatti, era riuscito con incanti a far ricrescere al re Nuada un braccio di carne. D\u00edan C\u00e9cht affront\u00f2 quindi il figlio, colpendolo alla testa con una spada, tagliando la pelle fino alla carne, ma Miach guar\u00ec per mezzo delle proprie arti. Allora D\u00edan C\u00e9cht lo colp\u00ec di nuovo tagliando la carne fino all'osso, ma Miach si guar\u00ec ancora. D\u00edan C\u00e9cht colp\u00ec per la terza volta arrivando alla membrana del cervello, e ancora una volta Miach rigener\u00f2 la propria ferita. Allora D\u00edan C\u00e9cht colp\u00ec nuovamente tagliando in due il cervello, ferita che era impossibile da curare per le arti magiche dei druidi, e M\u00edach a quel punto mor\u00ec."}
{"id": "852794", "revid": "729019", "url": "https://it.wikipedia.org/wiki?curid=852794", "title": "Auto Union", "text": "La Auto Union AG \u00e8 stato un gruppo industriale automobilistico, nato dall'unione delle quattro case automobilistiche tedesche DKW, Audi, Horch e Wanderer. Tale gruppo fu fondato nel 1932 a Chemnitz, Sassonia per fare fronte alla Grande depressione. Lo stemma della casa era una figura costituita da quattro cerchi interconnessi allineati orizzontalmente stanti a significare l'unione delle quattro case, anche se in realt\u00e0 Audi era gi\u00e0 stata acquisita da DKW nel 1928.\nStoria.\nLe premesse e la nascita del gruppo.\nNegli anni venti del secolo scorso, i quattro marchi che in seguito si sarebbero riuniti sotto l'egida dell'Auto Union, tentarono affannosamente di tornare alla produzione di regime dopo il periodo della iperinflazione che colp\u00ec gran parte dell'Europa, ed in particolare la Germania, tra il 1920 ed il 1923. La DKW che avvi\u00f2 la sua ripresa sulla base della produzione motociclistica (di cui nel giro di pochi anni sarebbe divenuta la massima esponente mondiale), tent\u00f2 di espandere la produzione al settore automobilistico, dapprima producendo le vetture Slaby-Beringer, spostandosi poi su vetture elettriche ed infine su vere e proprie autovetture con motore a due tempi, e dai successi alterni. Se alla DKW and\u00f2 il merito di aver introdotto la trazione anteriore in Europa sui modelli Front, lo stesso non si pot\u00e9 dire dei modelli a trazione posteriore, equipaggiati con un altro propulsore, quest'ultimo soggetto a frequenti guasti. Gli investimenti per tentare di migliorarlo furono tanti e tali (e di talmente scarso successo) da mettere la Casa di Zschopau in serie difficolt\u00e0.\nNello stesso decennio, un'altra Casa della Sassonia, l'Audi di Zwickau si trov\u00f2 alle prese con grandi difficolt\u00e0 economiche: dei vari modelli proposti nell'arco degli anni venti, solo quelli dei primi anni del decennio, basati su vecchi progetti d'anteguerra, si rivelarono decisivi per dare una possibilit\u00e0 all'Audi di arrivare al 1928, anno in cui, nonostante tutto, dovette essere rilevata dalla\nDKW.\nA poche centinaia di metri di distanza, sempre a Zwickau, un'altra Casa automobilistica, la Horch, stava fronteggiando gli anni venti nel miglior modo possibile. Dopo ingenti investimenti volti a rinnovare la gamma, la Horch lanci\u00f2 sul mercato la vettura che avrebbe dovuto riposizionare la Casa al vertice dei costruttori tedeschi, ossia la 670, equipaggiata con un motore V12 da 6 litri. Purtroppo, la vettura non si rivel\u00f2 all'altezza delle aspettative e ci\u00f2, unito alle forti oscillazioni del mercato delle auto di lusso, port\u00f2 la Horch in una posizione decisamente precaria, anche se a conti fatti, delle quattro Case coinvolte nella storia dell'Auto Union, la Horch fu quella che si present\u00f2 all'appuntamento con la crisi economica del 1929 nelle migliori condizioni.\nA Chemnitz, circa 45\u00a0km ad est di Zwickau, la Wanderer, gi\u00e0 forte del successo della sua produzione motociclistica, dei suoi accessori per ufficio (note erano la macchine per scrivere Continental, prodotte dalla stessa Wanderer) e della Puppchen, si apprest\u00f2 ad ampliare il ventaglio della gamma automobilistica. Per far fronte alle superiori esigenze produttive, nel 1927 trasfer\u00ec la produzione nel nuovo e pi\u00f9 ampio stabilimento di Siegmar. L'investimento per l'acquisto del nuovo stabilimento, per\u00f2, ebbe l'effetto di un boomerang nel momento in cui esplose la crisi conseguente al marted\u00ec nero di New York. Per fronteggiare l'evento, inizialmente la Wanderer si appoggi\u00f2 su altre aziende, come la Carrozzeria Gl\u00e4ser, la Daimler-Benz e persino Ferdinand Porsche, che da pochissimo aveva aperto il suo studio di progettazioni. Anzi, fu proprio la Wanderer ad essere la prima cliente dell'estroso ingegnere boemo trapiantato a Stoccarda. L'allora direttore commerciale della Casa di Chemnitz, Klaus-Detlof von Oertzen, intrecci\u00f2 via via dei rapporti sempre pi\u00f9 stretti con Ferdinand Porsche, rapporti che avrebbero avuto dei riscontri negli anni a venire.\nA quelle che furono le vicissitudini di ognuna delle quattro Case, vanno aggiunti anche altri risvolti pi\u00f9 generali. Innanzitutto non va trascurato l'arrivo in Europa di molti modelli americani, molto concorrenziali perch\u00e9 gi\u00e0 da tempo utilizzavano il principio della catena di montaggio che riduceva notevolmente i costi di produzione. Dal canto loro, molte delle principali Case europee, per fronteggiare l'iperinflazione d'inizio anni venti, cercarono soluzioni volte all'abbattimento dei costi di produzione e nel contempo alla massificazione della produzione. Il pi\u00f9 tangibile contributo in tal senso venne proprio dalla catena di montaggio e dai principi del taylorismo, che molte Case europee, sia pur in ritardo rispetto ai colleghi d'oltreoceano, adottarono. Ma con il crack della Borsa di New York, tali soluzioni si rivelarono controproducenti, poich\u00e9 molte Case si ritrovarono ad un regime di sovrapproduzione e moltissime vetture rimasero giacenti nei magazzini.\nFurono proprio uomini come von Oertzen, gi\u00e0 ai vertici della Wanderer, Richard Bruhn, inviato dalla Staatsbank per risanare i conti della DKW, e Moritz Straus, gi\u00e0 detentore del pacchetto di maggioranza della Horch, a traghettare il destino delle quattro aziende verso l'unione sotto il marchio della Auto Union, unione che avvenne il 29 giugno del 1932, data di nascita della Auto Union AG, con sede a Zschopau. Al tavolo del Consiglio di Amministrazione del neonato gruppo tedesco sedettero anche J.S. Rasmussen ed August Horch, storico fondatore sia della Horch che dell'Audi.\nGli anni pre-bellici.\nLa produzione di serie.\nIl programma dell'Auto Union prevedeva di lasciare in vita tutti i quattro marchi che hanno contribuito alla sua nascita, ed ognuno avrebbe ricoperto una certa fascia di mercato. Cos\u00ec, mentre la DKW si sarebbe occupata di moto ed autovetture di fascia bassa, la Wanderer si sarebbe posizionata un gradino pi\u00f9 in alto, occupandosi della produzione di vetture di fascia medio-bassa. Ancora pi\u00f9 in alto, l'Audi avrebbe condiviso le basi meccaniche con la Wanderer, ma per produrre modelli di fascia medio-alta, con allestimenti pi\u00f9 ricchi e motori pi\u00f9 potenti. Al vertice si sarebbe trovata la Horch, ancora una volta incaricata di produrre modelli di lusso.\nDurante i primi due anni di esistenza, l'Auto Union non sembr\u00f2 funzionare cos\u00ec bene come prospettato, ma solo perch\u00e9 si trattava di dare un assetto razionale ed efficiente alla produzione automobilistica. La produzione di motocicli, invece, non sembr\u00f2 conoscere momenti particolarmente critici: la DKW fu ancora la massima produttrice mondiale di moto al momento della nascita dell'Auto Union e la sua reputazione in quel campo era solidissima, anche se la Wanderer non pot\u00e9 pi\u00f9 fornire alla DKW alcun appoggio in tal senso (la produzione motociclistica fu fatta cessare gi\u00e0 nel 1925).\nUn primo grosso guadagn\u00f2 di notoriet\u00e0 e reputazione si ebbe nel 1934 con l'ingresso dell'Auto Union nel mondo delle competizioni, ma a quella che fu la vera svolta si arriv\u00f2 solo nel 1936, dopo che i vertici Auto Union si adoperarono per razionalizzare la produzione automobilistica, secondo canoni che all'epoca erano piuttosto innovativi, e che alla fine del secolo sarebbero divenuti la norma, anzi, una necessit\u00e0 per la sopravvivenza di un costruttore automobilistico. In pratica, i quattro marchi dell'Auto Union avrebbero dovuto condividere parti meccaniche, motoristiche e di telaio, laddove possibile, in maniera da contenere i costi di produzione. Per questo motivo, furono in particolare l'Audi e la Wanderer a scambiarsi componenti, ma anche la Horch attinse ampiamente dal calderone dei marchi inferiori. Non vennero per\u00f2 in alcun modo stravolte le singole identit\u00e0 dei marchi, perci\u00f2 una DKW sarebbe rimasta tale cos\u00ec come per la Horch e per gli altri due marchi. Mentre la Wanderer avrebbe prodotto nel suo stabilimento e la DKW avrebbe utilizzato l'impianto di Zschopau per le moto, l'Audi avrebbe dovuto sfruttare in parte le strutture della Horch, perch\u00e9 il vecchio stabilimento Audi di Zwickau fu utilizzato per la costruzione delle vetture DKW a trazione anteriore.\nNel 1936, la sede dell'Auto Union fu trasferita da Zschopau a Chemnitz, dove vennero create delle suddivisioni per quanto riguarda i settori operativi. Nacquero cos\u00ec lo ZKEB (\"Zentrales Konstruktions- und Entwicklungsb\u00fcro\" = \"Ufficio centrale per progettazioni e costruzioni\"), lo ZVA (\"Zentrales Versuchsanstalt\" = \"Reparto centrale ricerche\") ed il KEKB (\"Karosserie Entwicklungs- und Konstruktionsb\u00fcro\" = \"Ufficio per lo sviluppo e la costruzione di carrozzerie\").\nFu solo dopo tale organizzazione che le cifre di produzione salirono ad alti livelli: nel 1938 la produzione dell'Auto Union rappresent\u00f2 il 23.4% dell'intera produzione tedesca, posizionando il colosso sassone al secondo posto dopo la Opel, quest'ultima forte della sua fetta di mercato pari al 41%.\nLe vetture da competizione.\nNegli anni trenta, il marchio Auto Union fu utilizzato esclusivamente per la costruzione di automobili da competizione, limitandosi ad apporre il proprio logo sulle vetture Audi, DKW, Wanderer e Horch che continuarono ad essere commercializzate con i marchi d'origine. Le vetture da gara, progettate da tecnici del calibro di Ferdinand Porsche e Rudolf Hruschka, conquistarono numerosi Gran Premi negli anni che precedettero la seconda guerra mondiale.\nL'ingresso dell'Auto Union nel mondo delle competizioni si ebbe grazie agli stretti rapporti della Wanderer, ed in particolare di Klaus-Detlof von Oertzen con Ferdinand Porsche. Questi, dopo aver fondato il suo ufficio di progettazioni, trov\u00f2 proprio nella Wanderer il suo primo cliente. Da l\u00ec i rapporti si intensificarono rapidamente: dopo le prime commesse a Porsche, vide come passo successivo quello di entrare nel mondo delle competizioni, perci\u00f2 gi\u00e0 nel 1931 propose a Porsche la progettazione di una vettura da gara. il progetto fu avviato, ma giunse ad una fase ben definita solo alla fine del 1932. Nel frattempo, nacque l'Auto Union e tutti i progetti della Wanderer furono rilevati dal nuovo gruppo automobilistico, compreso quello relativo alla vettura da competizione. Ma inizialmente non fu facile: le ripercussioni della crisi economica tagliarono i fondi anche all'Auto Union, che lasci\u00f2 tutto quanto in sospeso. Solo con l'ascesa al potere di Adolf Hitler fu possibile tornare sul progetto. Hitler, infatti, era desideroso di promuovere un'immagine sportiva della Germania nazista e tra le varie discipline da lui previste, un posto particolare spettava all'automobilismo. Pertanto il cancelliere tedesco avrebbe fornito a tale scopo dei fondi alle Case costruttrici interessate, allo scopo di investire in tal senso. Fu in quel momento che Porsche ed Auto Union poterono tornare al progetto della vettura da competizione.\nFu cos\u00ec che nel 1934 nacque la Auto Union Type A, la prima della serie di vetture da competizione utilizzate durante gli anni trenta dall'Auto Union. Contemporaneamente, ad un membro dell'Auto Union, August Momberger, fu affidato il nuovo reparto corse Auto Union di Chemnitz, anche se l'assemblaggio fu affidato allo stabilimento di Zwickau. Con il tempo, le Auto Union da competizione si rivelarono via via sempre pi\u00f9 agguerrite: schierando l'Auto Union Type C, il costruttore tedesco vinse nel 1936 con il pilota Bernd Rosemeyer il Campionato Europeo Grand Prix, antesignano dell'attuale Campionato di Formula 1.\nTra i piloti spicca il nome del grande Tazio Nuvolari che, al volante di un'Auto Union D, conquist\u00f2 il Gran Premio d'Italia del 1938. Nuvolari inflisse alla casa tedesca anche una delle pi\u00f9 cocenti sconfitte, imponendosi alla guida di un'Alfa Romeo della Scuderia Ferrari, nel Gran Premio di Germania del 1935 sulla pista del N\u00fcrburgring, di fronte ai gerarchi nazisti venuti per assistere al trionfo dell'industria tedesca. Tra i vari altri piloti che in quegli anni si alternarono alla guida delle Auto Union, vanno senz'altro ricordati: Hans Stuck, Achille Varzi, Ernst von Delius e Paul Pietsch.\nGuerra, dopoguerra ed et\u00e0 moderna.\nNella Germania che si preparava allo sforzo bellico, le industrie automobilistiche furono coinvolte nello sviluppo di veicoli militari durante gli anni trenta e l'Auto Union divenne un importante fornitore per le forze armate tedesche. Allo scoppiare della seconda guerra mondiale la produzione civile fu interrotta nel maggio 1940, convertendo tutta la capacit\u00e0 produttiva alle commesse militari.\nIn quel periodo l'Auto Union produsse, oltre a varie vetture fuoristrada del tipo Einheits-PKW, anche l'autoblindo Sd.Kfz. 222, spinto da un Motore V8 Horch/Auto Union da 81 CV, mentre la Kraftfahrzeug 11 (KFZ 11), conosciuta anche come \"Horch Typ 830\", venne usata per gli spostamenti degli ufficiali tedeschi.\nGli impianti furono bombardati pesantemente e danneggiati in modo grave durante gli ultimi due anni del conflitto e il 17 aprile 1945 la citt\u00e0 di Zwickau fu occupata dall'esercito statunitense, ma con il ritiro avvenuto il successivo 30 giugno la citt\u00e0 e gli stabilimenti sassoni dell'azienda (gli impianti della Horch - che producevano anche le Auto Union da competizione - e gli impianti Audi) furono occupati dall'Armata rossa.\nNel dopoguerra gli stabilimenti Auto Union in Sassonia furono espropriati dal governo della Repubblica Democratica Tedesca e nazionalizzati. Il gruppo si ricostitu\u00ec nella Germania Ovest il 3 settembre 1949 come AUTO UNION GmbH, usando altri impianti sopravvissuti e studiando nuovi piani di produzione. Nello stesso anno venne posta la prima pietra per la costruzione del nuovo stabilimento ad Ingolstadt in Baviera. Riprese quindi sia la produzione automobilistica che quella motociclistica, entrambe con marchio DKW. Gli altri tre marchi appartenenti all'Auto Union non vennero utilizzati, anche se la Casa tedesca ne fu ancora la detentrice dei diritti. Tra le produzioni di questo periodo vi furono il modello F89 e le sue evoluzioni successive tra cui le 1000 e 1000 SP (unico caso di utilizzo diretto del marchio \"Auto Union\" nel secondo dopoguerra), F89, ma soprattutto i modelli DKW Junior, F11 ed F12 che furono i modelli pi\u00f9 popolari nella prima met\u00e0 degli anni '60. Ci fu anche un veicolo ad uso principalmente militare (per quanto ne sia stata prodotta anche una versione civile), la Munga.\nNel 1958 la societ\u00e0 venne acquisita dalla Daimler-Benz, interessata ad ampliare verso il basso la sua gamma, costituita essenzialmente dai modelli Mercedes-Benz (e dagli autocarri-fuoristrada della Unimog). Ma nel giro di breve tempo, la Daimler-Benz rinunci\u00f2 al suo programma e, nel 1964, cedette l'intera Auto Union alla Volkswagen, con qualche eccezione (i diritti del marchio Horch, per esempio, rimasero alla Daimler-Benz). Nei primi anni furono prodotte autovetture DKW e Audi con il logo a quattro anelli dell'Auto Union, seguendo la tradizione d'anteguerra. In particolare, il primo modello della gestione Volkswagen fu la DKW F102, ultima vettura recante il marchio DKW, e destinata ad essere sostituita dalla Audi 72, prima esponente della famiglia \"F103\" e prima Audi del dopoguerra, capostipite di tutta una serie di generazioni di vetture che sarebbero arrivate fino ai giorni nostri, ritrovando il prestigio perduto nel corso dei decenni passati. Con la cessata produzione automobilistica della DKW, nel 1968, rimasero solamente le \"Auto Union Audi\", pertanto il nome \"Auto Union\" continu\u00f2 ad essere utilizzato. La Volkswagen, proprietaria anche della NSU Motorenwerke AG, decise la fusione delle aziende a partire dal 10 marzo 1969, dando vita alla Audi NSU Auto Union AG. Nel 1985, otto anni dopo la cessazione della produzione della NSU Ro80 avvenuta nel 1977 (ultima automobile commercializzata con quel marchio), il presidente del gruppo Volkswagen Ferdinand Pi\u00ebch decise di semplificare il marchio dell'azienda, eliminando lo storico Auto Union per sostituirlo con il pi\u00f9 semplice Audi."}
{"id": "852797", "revid": "108682", "url": "https://it.wikipedia.org/wiki?curid=852797", "title": "Distribuzione dell'acqua dolce", "text": ""}
{"id": "852801", "revid": "1781667", "url": "https://it.wikipedia.org/wiki?curid=852801", "title": "Bel\u00edn", "text": "Bel\u00edn (in ungherese: \"Bell\u00e9ny\", in tedesco: \"Turn\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato, per la prima volta, nel XII secolo. Da qui ebbe origine la nobile famiglia dei conti Bell\u00e9nyi, che domin\u00f2 il villaggio per molti secoli. Dal 1938 al 1945 fece parte dell'Ungheria."}
{"id": "852803", "revid": "26891", "url": "https://it.wikipedia.org/wiki?curid=852803", "title": "Classe Lenin (rompighiaccio atomico)", "text": ""}
{"id": "852804", "revid": "287204", "url": "https://it.wikipedia.org/wiki?curid=852804", "title": "Cristianesimo ortodosso in Italia", "text": "Il Cristianesimo ortodosso in Italia presenta 1.187.130 fedeli, secondo le stime del Dossier 2008 Caritas/Migrantes, costituendo cos\u00ec la terza confessione religiosa in Italia dopo cattolicesimo e Islam. Buona parte della crescita dei fedeli ortodossi in Italia negli anni 2000 \u00e8 dovuta all'immigrazione dall'Est Europa, soprattutto dalla Romania.\nLe chiese.\nIl Cristianesimo ortodosso in Italia \u00e8 composto da diverse chiese:\nIl Consiglio episcopale.\nIl Consiglio Episcopale Ortodosso d'Italia e Malta \u00e8 composto dai vescovi metropolitani delle seguenti chiese:\nChiese cattoliche di rito orientale.\nStoricamente in Italia, derivanti dalle migrazioni albanesi dal XV secolo che appartenevano al momento di ricongiungimento della Chiesa con il Concilio di Ferrara e Firenze, esistono due eparchie cattoliche di rito orientale in piena comunione con la Chiesa Cattolica, ma che conservano il rito bizantino. Inoltre, esiste una abbazia territoriale fondata prima dallo Scisma i quali monaci erano provenienti in maggioranza dalle comunit\u00e0 albanesi del sud Italia:\nRecentemente, legate ai fenomeni di immigrazione, esistono altre piccole comunit\u00e0 con parrocchie cattoliche di rito orientale, diverse per storia ed origine rispetto a quella italo-albanese e dipendenti da eparchie straniere, soprattutto della Chiesa greco-cattolica rumena e della Chiesa greco-cattolica ucraina."}
{"id": "852813", "revid": "2036605", "url": "https://it.wikipedia.org/wiki?curid=852813", "title": "Battaglia di Dyrrhachium", "text": "La battaglia di Dyrrhachium fu combattuta nell'estate del 48 a.C. nei pressi di \"Dyrrhachium\" (moderna Durazzo, Albania, citt\u00e0 che si trovava all'inizio della Via Egnatia, che collegava il Mare Adriatico il Mar Egeo) tra gli eserciti di Gneo Pompeo Magno e quelli di Gaio Giulio Cesare nel corso della seconda guerra civile di Roma. La battaglia si prolung\u00f2 per molte settimane con alterne vicende e fu caratterizzata da combattimenti statici dietro le imponenti fortificazioni costruite dagli eserciti avversari e da una serie di sortite da parte del pompeiani per rompere il blocco dei cesariani a sud della citt\u00e0.\nDopo alcuni insuccessi, alla fine, il 17 luglio 48 a.C. Pompeo riusc\u00ec a mettere in difficolt\u00e0 Giulio Cesare con un attacco combinato in tre punti diversi; i cesariani subirono forti perdite e ci furono cedimenti sull'ala sinistra delle fortificazioni. Cesare prefer\u00ec rinunciare alla guerra d'assedio e ripiegare con le sue forze verso la Tessaglia.\nLa vittoria di Pompeo non fu decisiva anche per le indecisioni del generale, timoroso di possibili insidie nemiche; Cesare pot\u00e9 quindi riorganizzare le sue legioni e trasferire i combattimenti nelle pianure aperte della Tessaglia dove consegu\u00ec dopo poche settimane la decisiva vittoria di Farsalo.\nSituazione prima della battaglia.\nDopo aver abbandonato l'Italia senza aver combattuto, Gneo Pompeo, informato della caduta delle citt\u00e0 che si erano opposte a Cesare, aveva cercato di organizzare e potenziare le sue ingenti forze terrestri e navali in fase di raggruppamento nel Mediterraneo Orientale. Egli disponeva in totale di undici legioni, di cui almeno cinque piuttosto efficienti; le truppe in generale manifestavano un morale elevato ma un gran numero di reclute necessitavano ancora di addestramento ed esperienza. La grande superiorit\u00e0 militare dei pompeiani stava apparentemente nel campo navale; Pompeo disponeva in totale di circa cinquecento navi da guerra e il comandante navale Marco Calpurnio Bibulo aveva raggruppato oltre centodieci navi nel quartier generale di Corcyra. Bibulo conosceva bene Cesare poich\u00e9 era stato edile insieme a lui nel 65 a.C., quando Cesare lo oscur\u00f2 e lo esautor\u00f2 dal comando. Egli tuttavia riusc\u00ec nel 59 a.C. ad essere nominato console grazie alla compravendita dei voti effettuata da Catone e dagli altri optimates, pur conservando un odio profondo nei confronti di Cesare.\nIl grosso delle legioni pompeiane invece erano ancora in movimento pi\u00f9 indietro; dopo aver lasciato l'accampamento estivo sull'Aliakmon, le truppe marciavano da Tessalonica verso Durazzo dove Pompeo intendeva porre il suo comando supremo; due legioni al comando di Metello Scipione erano ancora presso il regno di Pergamo e non era previsto il loro arrivo fino alla primavera del 48 a.C.\nNel frattempo Cesare nel 49 a.C. aveva invaso l'Italia superando il Rubicone, mentre Pompeo stava ancora evacuando l'Italia. Dopo la Campagna di Lerida, nella quale trionf\u00f2 Cesare, egli decise di dirigersi in Grecia, dove Pompeo si era rifugiato e stava allestendo le sue nove legioni.\nStrategie nella guerra tra Cesare e Pompeo.\nNel gennaio del 48 a.C.la Legio XI e la Legio XII Fulminata, partirono da Brindisi e raggiunsero l'Epiro, ma vennero decimate da un'epidemia che aveva colpito la zona.\nCesare disponeva di undici legioni, ma non era in grado di trasportarne pi\u00f9 di sette sul Mar Mediterraneo. Dopo essere sbarcato ad Apollonia, mand\u00f2 subito due legioni contro Pompeo affinch\u00e9 lui non ricevesse rinforzi e con le rimanenti marci\u00f2 verso nord e si assedi\u00f2 tra Pompeo e Dyrrhachium. Pompeo si accamp\u00f2 in una collina e rifiut\u00f2 lo scontro poich\u00e9 le sue truppe erano ancora inesperte.\nAllora Cesare inizi\u00f2 a costruire delle fortificazioni: in particolare un muro lungo 22 km con ventiquattro porte. Lo scopo era di impedire a Pompeo di fornire le sue legioni e alla cavalleria di attaccare, ma soprattutto fargli credere di essere assediato. Ma egli rispose migliorando le difese dell'accampamento.\nMentre continuava la costruzione della circonvallazione, i due eserciti si scontrarono diverse volte, con gravi perdite nella IX Legio. Nel De Bello Civili Cesare racconta di un attacco in un fortino a sud in cui un centurione prese 120 colpi sul suo scudo. La parte meridionale dell'accampamento di Cesare non era ancora completata e Pompeo doveva fuggire prima che l'anello si chiudesse. Ma la situazione era comunque drammatica per Cesare, poich\u00e9 aveva perso i rapporti con l'Italia e Pompeo era riuscito ad addestrare i suoi soldati, ma non si diede per vinto poich\u00e9 i suoi erano disciplinati e motivati, come dimostreranno a Farsalo.\nLa situazione divent\u00f2 tesa quando il luogotenente Marco Antonio raggiunse Cesare con le restanti quattro legioni. Nel 7 luglio del 48 a.C. Pompeo e i suoi attaccarono la parte incompiuta dell'accampamento e il giorno seguente Cesare rinunci\u00f2 al termine della circonvallazione. Nel 17 luglio Pompeo ordin\u00f2 di sorprendere i cesariani da tre punti diversi: ne seguirono numerosi morti e cedimenti nell'ala sinistra. Allora Cesare decise di mettere in fuga l'esercito verso le pianure della Tessaglia, luogo in cui Pompeo l'avrebbe inseguito, ma in cui egli sarebbe stato pi\u00f9 abile a combattere.\nPompeo ottenne scarsi risultati da questa vittoria, soprattutto per aver esitato dopo la fuga dell'esercito nemico. Egli infatti aspett\u00f2 prima di contrattaccare, poich\u00e9 credeva che quella di Cesare fosse una trappola. Quest'ultimo ebbe pi\u00f9 tempo per organizzarsi e disporre le legioni nelle pianure in cui si sarebbe combattuta la seguente battaglia di Farsalo, dove Cesare usc\u00ec vittorioso."}
{"id": "852824", "revid": "474175", "url": "https://it.wikipedia.org/wiki?curid=852824", "title": "La Boca", "text": "La Boca (\"A Bocca\" in lingua ligure) \u00e8 un \"barrio\" di 46.494 abitanti di Buenos Aires, capitale dell'Argentina. Deve il suo nome al fatto di sorgere alla foce (in spagnolo: \"boca\") del Riachuelo nel R\u00edo de la Plata. Sorto come porto fluviale nella prima met\u00e0 del XIX secolo, La Boca \u00e8 caratterizzata da una forte impronta italiana, in particolar modo ligure, che ne ha influenzato gli aspetti storico-culturali. Oggigiorno \u00e8 uno dei quartieri pi\u00f9 celebri e visitati della capitale argentina. \nGeografia.\nLa Boca \u00e8 situata nella parte sud-est del territorio della capitale argentina, presso la confluenza del Riachuelo, che segna il confine con la provincia di Buenos Aires, nel R\u00edo de la Plata. Confina a nord con i quartieri di San Telmo e Puerto Madero, ad est con il Rio de la Plata, a sud con il partido di Avellaneda e ad ovest Barracas.\nStoria.\nL'area dove sorge l'attuale quartiere de La Boca rimase di fatto disabitata per tutta l'epoca coloniale a causa delle continue inondazioni e della lontananza dal centro cittadino. A partire dagli anni trenta del XIX secolo per\u00f2 iniziarono ad insediarsi nell'area, ancora di fatto disabitata, numerosi immigrati provenienti per lo pi\u00f9 dalla regione italiana della Liguria. Il prezzo contenuto dei terreni, nonch\u00e9 la presenza del Riachuelo, che di fatto formava l'unico porto naturale della capitale argentina, aveva consentito la nascita in epoca rosista di un piccolo insediamento. I liguri della Boca erano dediti principalmente alle attivit\u00e0 legate alla navigazione fluviale, come il commercio e la cantieristica navale, e all'artigianato. Nel 1871 il quartiere, insalubre e privo dei pi\u00f9 elementari servizi igienici, fu uno tra i pi\u00f9 colpiti dall'epidemia di febbre gialla che caus\u00f2 in tutta la capitale argentina oltre 13.000 vittime.\nNel 1876 fu fondato dagli immigrati genovesi un movimento separatista di carattere politico-elettorale per ottenere l'autonomia amministrativa sulla gestione locale del quartiere e del porto; a questi si aggiunsero altri, pi\u00f9 drastici, che proposero di puntare sull'indipendenza territoriale; nel 1882 gli abitanti della Boca si autoproclamarono \"Rep\u00f9blica de la Boca\", issando la bandiera di Genova e costituendo un territorio indipendente dall'Argentina: firmarono un atto formale che inviarono al re d'Italia Umberto I, informandolo della costituzione della \"Rep\u00fablica Independiente de La Boca\"; il presidente Julio Argentino Roca dovette intervenire personalmente a parlamentare con i rivoltosi per costringerli ad ammainare la bandiera di Genova e risolvere il pittoresco conflitto.\nNel 1895 la Boca contava su una popolazione di circa 38.000 abitanti, di cui solo 2.500 immigrati spagnoli. Con la continua crescita dei traffici navali e delle attivit\u00e0 portuali ed industriali, il quartiere continu\u00f2 a crescere e ad espandersi. Alla fine del XIX secolo ai liguri s'andarono ad aggiungere altre migliaia d'immigrati italiani, provenienti principalmente dal Meridione, ma anche ebrei, provenienti dall'Europa centrale ed orientale, spagnoli, greci e francesi. Linguaggio comune di questa moltitudine che popolava La Boca era il dialetto genovese, segno ancora incontrovertibile dell'influenza e dell'importanza che mantennero i liguri all'interno del \"barrio\". Il relativo isolamento dal resto della citt\u00e0, nonch\u00e9 la forte presenza italiana, contribuirono a sviluppare una particolare e solida identit\u00e0 che aveva tra i suoi pilastri l'editoria popolare e l'associazionismo.\nSul finire degli anni venti del XX secolo, con fine dei traffici navali, dirottati verso il nuovo porto di Buenos Aires, nella zona di Retiro, La Boca perse la sua vitalit\u00e0 economica trasformandosi rapidamente in un quartiere povero e degradato. Agli europei, a partire dagli anni cinquanta, s'andarono poi a sostituire immigrati provenienti dai paesi limitrofi come l'Uruguay, il Paraguay e la Bolivia. Il declino, accentuato anche da una conseguente avanzata della criminalit\u00e0, inizi\u00f2 ad arrestarsi dagli anni '90, quando le strade centrali de La Boca furono convertite in una popolare attrazione turistica. \nOggigiorno il quartiere si \u00e8 affermato come uno dei principali poli del turismo della capitale argentina, grazie alla presenza di artisti di strada, musei, istituzioni culturali e de La Bombonera, la casa del Boca Juniors.\nCultura.\nJos\u00e9 Ceppi, alias \"An\u00edbal Latino\", in suo libro, scrisse che nel resto di Buenos Aires parlano della Boca come di un'altra citt\u00e0. L'artista pi\u00f9 noto della Boca \u00e8 il pittore Benito Quinquela Mart\u00edn, che sempre ha rappresentato nelle sue opere scene di vita quotidiana del porto.\nLa Boca \u00e8 il settore cittadino pi\u00f9 visitato dai turisti di Buenos Aires, anche perch\u00e9 la Boca \u00e8 molto legata all'immaginario del tango.\nLa \"Vuelta de Rocha\", dove il \"Riachuelo\" fa un'ampia curva, \u00e8 uno dei suoi luoghi pi\u00f9 caratteristici assieme al mercatino dell'artigianato ed al \"Caminito\".\nIl \"Caminito\", \u00e8 una via con case colorate, dall'antica tradizione degli immigranti di dipingere con sgargianti pitture navali i frontoni delle casette; le case venivano dipinte con le rimanenze di vernice usata per le chiatte da trasporto merci che transitavano nel Riachuelo e negli anni questo \u00e8 diventato un motivo di attrazione per i turisti.\nUno dei locali italiani pi\u00f9 vecchi e noti \u00e8 Rancho Banchero, fondato dalla famiglia genovese Banchero, che ha il suo negozio principale nell'Avenida Almirante Brown all'incrocio con la calle Su\u00e1rez, e propone cucina popolare argentina ed italiana, caratteristiche gastronomiche della Boca come la \"fugazza con queso\" (sorta di variante locale \"fugassa\" genovese con abbondante aggiunta di formaggio) e la \"fain\u00e1\" (la \"fain\u00e2\" genovese, ovvero la farinata); nella cultura popolare risultante dalla mescolanza interculturale della Boca si incontrano alcune figure tipiche portuali come \"el bombero\" (il pompiere), la prostituta, el \"cafishio\" (dal genovese \"stocchefiscio\"), \"el enano\", el \"el equilibrista\" ed \"el borracho\" (ovvero l'ubriaco).\nMonumenti e luoghi d'interesse.\nLa Boca \u00e8 uno dei quartieri pi\u00f9 famosi e visitati di Buenos Aires. Tra le principali attrazioni che richiamano i turisti vi sono la celebre strada di Caminito, caratterizzata dalle casette dipinte e dai numerosi artisti di strada che vi lavorano, e lo stadio Alberto Jos\u00e9 Armando, universalmente noto come La Bombonera, sede e campo di gioco del Boca Juniors.\nAltro monumento simbolo del \"barrio\" \u00e8 il ponte trasportatore Nicol\u00e1s Avellaneda, costruito tra il 1908 ed il 1914. La chiesa del quartiere \u00e8 dedicata a San Giovanni Evangelista e fu costruita in stile neoclassico italiano tra il 1883 ed il 1886.\nSport.\nLa Boca \u00e8 la sede della societ\u00e0 polisportiva Boca Juniors, che deve la sua fama soprattutto alla sua sezione calcistica, fondata nel 1905.\nAnche la societ\u00e0 della squadra di calcio River Plate fu fondata nella Boca nel 1901, e successivamente si trasfer\u00ec nell'attuale sua sede.\nEntrambe le squadre furono fondate da emigranti genovesi: la prima da un gruppo di \"xeneizes\", la seconda dalla fusione di due squadre di cui una creata da immigrati liguri. Esse, oltre a essere le pi\u00f9 titolate squadre dell'Argentina, hanno dato vita alla pi\u00f9 sentita rivalit\u00e0 calcistica del paese che culmina nel celebre Supercl\u00e1sico."}
{"id": "852825", "revid": "767487", "url": "https://it.wikipedia.org/wiki?curid=852825", "title": "Classe Tomba", "text": "Le navi appartenenti alla classe Tomba (progetto 375 secondo la classificazione russa) sono state progettate per la fornitura di energia ed elettricit\u00e0 alle portaerei classe Kiev, quando si trovavano in porto. La classificazione russa per questo tipo di unit\u00e0 \u00e8 ENS (Elektrostantsiye Nativatel'noye Sudno: nave produttrice di energia elettrica).\nIl servizio.\nTutte le unit\u00e0 della classe Tomba sono state costruite presso il cantiere polacco di Stettino, tra il 1974 ed il 1976.\nComplessivamente, ne sono state costruite quattro, tante quante erano le portaerei della classe Kiev. In seguito allo scioglimento dell'Unione Sovietica sono state progressivamente radiate, probabilmente seguendo il destino di quelle navi che erano destinate a rifornire.\nAl giorno d'oggi, sopravvive solo la \"ENS-348\", inquadrata nella Flotta del Pacifico. Tuttavia, la sua operativit\u00e0 \u00e8 dubbia, e dovrebbe ormai essere prossima alla radiazione finale."}
{"id": "852826", "revid": "1305772", "url": "https://it.wikipedia.org/wiki?curid=852826", "title": "Battaglia di Durazzo", "text": ""}
{"id": "852830", "revid": "122871", "url": "https://it.wikipedia.org/wiki?curid=852830", "title": "Linguaggi programmazione visuale", "text": ""}
{"id": "852834", "revid": "1543377", "url": "https://it.wikipedia.org/wiki?curid=852834", "title": "Ilan Ramon", "text": " Fu il primo ebreo ad essere volato nello spazio\nBiografia.\nRamon nacque in Israele, sua madre e sua nonna erano sopravvissute al campo di concentramento di Auschwitz. Di religione ebraica, Ramon segu\u00ec le regole religiose anche in orbita, restando in contatto con un rabbino. Fu il primo astronauta a chiedere cibo casher.\nFu colonnello e pilota dell'aviazione militare israeliana collezionando migliaia di ore di volo. Fu il pi\u00f9 giovane dei piloti che parteciparono all'operazione \"Opera\", di bombardamento sul reattore nucleare di Osirak in Iraq, il 7 giugno 1981.\nNel 1987 consegu\u00ec un bachelor of science in ingegneria informatica.\nNel 1997 fu selezionato dalla NASA come specialista del carico utile. Fu assegnato alla missione STS-107 dello Shuttle.\nMor\u00ec nel 2003 a bordo dello Space Shuttle Columbia. \u00c8 sepolto nel cimitero di Nahalal, in Israele."}
{"id": "852836", "revid": "599013", "url": "https://it.wikipedia.org/wiki?curid=852836", "title": "Rocco Caligiuri", "text": "Biografia.\nCalabrese di origine, ma cresciuto fin da piccolo nella Capitale insieme a 8 fratelli, inizialmente dedito al calcio, a 14 anni si present\u00f2 a una selezione di giovani leve solo allo scopo di ottenere l'equipaggiamento sportivo gratis.\nDotato di un tiro di sinistro potente, pass\u00f2 quasi subito al rugby.\nMilit\u00f2 quindi nel dal 1965 al 1980 e fu convocato per la prima volta in Nazionale nel 1969 contro un XV francese; a lui \u00e8 legata una delle pi\u00f9 spettacolari imprese della squadra azzurra: l'11 luglio 1973, all'Ellis Park di Johannesburg, durante un \"test match\" contro la rappresentativa provinciale del Transvaal, Caligiuri realizz\u00f2 per la prima volta nella storia del rugby internazionale tre \"drop goal\"\u00a0.\nSmessa l'attivit\u00e0 agonistica, si dedic\u00f2 alla ristorazione; divenne proprietario di diversi locali di successo a Roma e, in societ\u00e0 con Diego Dom\u00ednguez, estese la sua attivit\u00e0 anche a Parigi.\nA causa di problemi circolatori dovette subire nel 2011 l'amputazione della gamba sinistra, e nel giugno del 2013 mor\u00ec a causa di complicazioni ."}
